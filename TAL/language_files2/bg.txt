Госпожи и господа, Председателският съвет ми възложи да направя изявление във връзка със събитията в Близкия изток. Разискването ще се проведе в сряда следобед в присъствието на председателя на Съвета на министрите на външните работи, министърът на външните работи на Чехия гн Schwarzenberg. Споменавам това, тъй като не беше съвсем ясно. Ние положихме много усилия, а той, от своя страна, прояви голямо желание да присъства, дори и само за ограничено време, независимо че ще трябва да пътува за Южна Африка същия ден. Бих искал да се възползвам от възможността да благодаря най-искрено за това на чешкото председателство.
Госпожи и господа, докато ние тук провеждаме пленарната си сесия в началото на новата година, в Близкия изток отново умират хора.
Лично аз, а без съмнение същото важи и за повечето от нас, изпитвам мъчителното усещане за déjà vu, когато гледам репортажите по телевизията.
От името на Европейския парламент бих искал да изразя своето дълбоко съжаление от ескалирането на конфликта в Газа между Израел и Хамас.
Казвам го категорично: недопустимо е хората да страдат, насилието да продължава, а служителите на ООН да бъдат обстрелвани. Колко далеч трябва да стигне спиралата на насилието, преди здравият разум да надделее?
Насилието трябва да бъде незабавно прекратено и от двете страни. Обстрелването с ракети на израелски градове и населени места от Хамас е напълно неприемливо и трябва да бъде най-строго порицано, като не бива да забравяме, че именно Хамас наруши примирието. Не бива обаче да се пренебрегва и пропорционалността на средствата, използвани в отговор на това деяние.
Животът на всички хора в Близкия изток има еднаква стойност. Неотменимото право на всяка държава да се защитава не може да бъде основание за прояви на насилие, което непосредствено води до страдания за гражданското население.
Хората в Ивицата Газа трябва да получат неотложна помощ. Животът на палестинците е също толкова ценен, колкото и този на израелците, европейците или американците - всички хора на земята са равни. Не бива да допускаме влошаване на хуманитарното положение.
Като отговорни политици ние трябва да сме готови да дадем решаващ принос за намирането на постоянен изход от тази спирала на насилието в краткосрочен план.
Опитите да бъде сведена сигурността до чисто военни измерения според мен са обречени на неуспех. Ето защо проблемът в Близкия изток не би могъл да намери чисто военно решение. Необходимо е в крайна сметка да бъде постигнато политическо решение. Това означава преди всичко да се извлече поука от неуспеха на предишния подход. Следователно е необходимо да се предприемат мерки, които да са не просто възможни, а преди всичко устойчиви.
През изминалите няколко дни разговарях по телефона с израелския президент Shimon Peres, с президента на палестинската автономна власт Salam Fayyad, с говорителя на Кнесета Dalia Itzik, и разбира се, с Върховния представител за общата външна политика и политика за сигурност на Европейския съюз Javier Solana, който от известно време е в региона.
Свързах се също така и със заместник-председателя на Евро-средиземноморската парламентарна асамблея, тъй като понастоящем аз съм председател на тази асамблея, с председателя на парламента на Йордания Abdel Hadi Al-Majali, с председателя на италианската Камара на депутатите Gianfranco Fini и с председателя на парламента на Мароко Mustapha Mansouri.
Във всички тези разговори винаги ясно съм изтъквал, че Европейският парламент изцяло подкрепя исканията, формулирани от Съвета на министрите от името на Европейския съюз и потвърдени с резолюцията на Съвета за сигурност на ООН от 8 януари 2009 г.
Потискащо е, че тази правно обвързваща резолюция на Съвета за сигурност, по която американците се въздържаха да гласуват, за да може тя да бъде приета, се пренебрегва и от двете страни в конфликта - както от Израел, така и от Хамас.
Необходимо е незабавно да влезе в сила постоянно примирие. Това примирие трябва да се постигне с посредничеството на Египет и активното участие на всички страни. Необходимо е да се осигури незабавен и безпрепятствен достъп до хуманитарна помощ, а Агенцията на ООН за палестинските бежанци (UNRWA) да получи възможност да продължи безпрепятствено своята хуманитарна дейност. Тук искам да добавя: не само за по три часа на ден!
Когато дори хуманитарните организации и ООН са принудени да спират своята работа, поради това че воюващите страни не зачитат техния неутралитет, това означава, че сме достигнали недопустимо ниско ниво по отношение на международната законност и хуманност.
Третото изискване е за ускоряване на умиротворителния процес. Единствената реална основа за постоянен мир е и си остава решение, при което Израел и Палестина са две суверенни държави със сигурни граници.
Европейският съюз в сътрудничество с членовете на Четворката за Близкия изток, умерените арабски партньори и всички участници в конфликта трябва да допринесе за бързо възобновяване на мирните преговори под егидата на ООН. Същевременно едно по-всеобхватно решение очевидно изисква и помирение, в частност, помирение между палестинските фракции.
Днес ние трябва да разгледаме по-отблизо метода, който използвахме досега в така наричания от нас "мирен процес". Допреди няколко седмици още можехме да си мислим, че сме на верен път в преговорите въпреки всеизвестно трудните условия и едва забележимия напредък. Международната общност и на първо място ние като Европейски съюз подкрепяхме тези преговори с нашата силна ангажираност и оказахме финансова помощ за създаването на основополагащи условия за образуване на палестинска държава.
Дали обаче тази ангажираност бе достатъчно силна в политически план? Трябва да си зададем този въпрос. Междувременно отново сме в процес на ескалация. Разбираемо е че във време на управление на кризи се стремим да мислим в краткосрочна перспектива. Днес ни е необходимо незабавно примирие и пълно изтегляне на израелските сили, както го изисква Съветът за сигурност на ООН.
Опитът от последните десетилетия ни е научил, че мирът в Близкия изток не може да дойде само от този регион. Също така вярно е обаче, че постигането му ще бъде невъзможно без помирение между враждуващите страни в конфликта.
Ето защо международната общност трябва да бъде готова да насърчава мира в Близкия изток повече от всякога, за да могат горчивите събития от изминалите десетилетия да не се превърнат в горчив опит и през идните десетилетия.
Международните сили могат и трябва да допринесат за осигуряването на примирие. Така ние всички трябва да положим усилия за успеха на египетско-френския план за създаване на международен механизъм за подсигуряване на границите на Газа. Разбира се, той трябва да бъде приоритетно обвързан с прекратяването на контрабандния внос на оръжия и ракети в региона на Газа. Европейският съюз вече обяви в своя Документ за стратегия за действие в началото на процеса от Анаполис, че е готов да се ангажира в това.
Позволете ми обаче да изтъкна нещо по-специално: разгръщането на европейски и международни сили за сигурност може да не гарантира примирие в краткосрочен план. То трябва да преследва ясна политическа цел за създаване на необходимото доверие за приключване на мирните преговори чрез гарантиране на сигурност както за израелците, така и за палестинците. Това означава, че с разгръщането на войски, което е възможно само при сериозен мандат, политическото въздействие ще се увеличи от всички страни, за да бъде намерено мирно решение.
Нуждаем се не само от постоянна ангажираност в името на мира, която така често сме определяли като своя цел в миналото. Всъщност се нуждаем от готовност не само да си поставяме за цел мира, но и да го постигаме, и то преди омразата, покълнала преди десетилетия, да ескалира още повече и да отприщи пожара.
В заключение бих искал да ви припомня, че 2008 г. бе Европейска година на междукултурния диалог. Нека също така да припомня колко много направихме ние, Европейският парламент, за да превърнем тази година в година на надеждата и да определим политически приоритети, които подчертават, че сблъсъкът между културите не е природен закон.
Световните реакции на войната в Газа показват колко бързо могат да бъдат разрушени опитите за междукултурен диалог, когато над тях надделее реалността на гледките, които виждаме всеки ден в новинарските емисии. Още по-лошото е, че тази реалност се използва като коз от екстремистите и фундаменталистите, чиято цел не е постигането на мир, а по-нататъшното задълбочаване на конфронтацията.
Насилието поражда още насилие. Никога не е излишно да припомняме това. Само чрез диалог и преговори може да се намери изход от тази криза. И двете не са самоцелни, а трябва да се водят смело, за да могат хората от Израел и от Палестина да живеят в истинска сигурност, в мир и зачитане на достойнството им.
Окончателният проект на дневен ред за това заседание, приет от Председателския съвет на негово заседание в четвъртък, 8 януари 2009 г., съгласно член 130 и член 131 от Правилника за дейността, е раздаден. Направени бяха следните искания за изменения в проекта:
Тъй като гжа Andrikienне може да присъства този следобед, за да представи своя доклад относно развитието на Съвета на ООН по правата на човека, включително ролята на Европейския съюз, по този доклад ще се гласува в сряда, както е предвидено, без общо разискване.
Групата на Зелените/Европейски свободен алианс предложи общото разискване по положението в Газа да приключи с внасяне на предложения за резолюция. Гн Cohn-Bendit ще се изкаже, за да обоснове това предложение.
Гн Председател, госпожи и господа, всички знаят какво е положението в Газа. Напълно естествено е да го обсъждаме тук в Парламента. Ние обаче призоваваме Съвета за сигурност да заеме позиция, призоваваме инстанциите да заемат позиция, призоваваме Европейския съюз да заеме позиция - а същевременно ние в Парламента разискваме по въпросите, но не желаем да заемем позиция. Аз обаче смятам, че при извънредните обстоятелства в Газа е изключително важно този Парламент да представи своето становище и ясно да заяви какво иска, така че да се сложи край на кръвопролитията, които се извършват днес в Близкия изток. Намирам за недопустимо Парламентът да не проявява доблестта или прозорливостта да гласува в полза на резолюция след нашето разискване. Ето защо нашата група призовава за преразглеждане на решението на Председателския съвет и предлага разискването, което трябва да проведем върху положението в Газа, да приключи с резолюция, която да показва ясната и твърда позиция на Парламента, на мнозинството, за прекратяване на кръвопролитията в Газа. Ние искаме резолюция; трябва да не забравяме, че изправени пред днешното положение, ние носим политическа отговорност и че тази политическа отговорност не бива да бъде само обикновено разискване, а резолюция, която ясно да изразява какво искаме и какво заклеймяваме!
Гн Председател, ние, разбира се, обмислихме задълбочено този въпрос. Може би гн Cohn-Bendit преувеличава значението на една резолюция, но с резолюцията на Съвета за сигурност ние имаме основа, която трябва да подкрепим, и както вече каза председателят на Парламента, ние трябва да изискваме и от двете страни да се стремят към мир, да свалят оръжията и да се съобразят с резолюцията на Съвета за сигурност. Бих искал обаче само да добавя, че такава трябва да е същността на нашата резолюция. Ако това е така, то ние можем да я подкрепим. В този контекст ние ще сътрудничим и ще подкрепим предложението на гн Cohn-Bendit.
Гн Председател, госпожи и господа, препоръката на Председателския съвет се основава на голяма мъдрост. Днес чухме изявление на председателя на Парламента, което, ако не греша, бе подкрепено от всички части на залата. Това е важен основен принцип и важно изявление на Парламента. През идните няколко дни ще получим много информация: от заседанията на Комисията по външни работи, чрез делегациите и от съобщения, получени от Председателството на Съвета и от Комисията. Ето защо не сме в състояние да формулираме резолюция днес, тъй като тя всъщност би съответствала в подробности на състоянието на нещата от четвъртък.
Миналата седмица прекарах два дни на границата на Ивицата Газа и имам много впечатления от страданията на хората и от двете страни. Смятам, че само примирие няма да бъде достатъчно. Примирието трябва да бъде свързано с прекратяване на контрабандния внос на оръжие в Газа в бъдеще. По-специално, подробностите на преговорите, които се провеждат днес в Египет, са от основна важност. Не бива да разрушаваме това с резолюция, която може би ще бъде формулирана под въздействието на емоциите. Ето защо аз подкрепям задържането на резолюцията от Председателския съвет.
Определят се следните срокове: Предложения за резолюции - до 20,00 ч. тази вечер, изменения и съвместни предложения за резолюции - до сряда, 10,00 ч.
(DE) Гн Председател, имам още един коментар по следващото разискване относно спора за газа между Украйна и Съветския съюз и по кризата... Русия.
(FR) Извинявам се, че се връщам към минали неща Francis; не го направих нарочно.
(DE) Във връзка с разискването: ние само бихме искали да посочим и се надяваме, че всички групи ще се съгласят с нас, че в това разискване трябва да се включи обсъждане на факта, че Словакия иска незаконно да отвори отново своята атомна електроцентрала. Аз исках само...
Ти си човекът за тази работа. Спокойно, приятелю. Спокойно. Ти си. Исках само да съм сигурен. В парламента сме.
Моля гн Cohn-Bendit и гн Ferber да прекратят спора си. Можете да го продължите по-късно. Всичко, свързано с тези разисквания, може да бъде разгледано в техните рамки.
(EL) Гн Председател, тъй като въпросът със Словакия и България е сериозен, аз също бих искал да помоля да поискате от Европейската комисия, която все пак е пазителка на Договорите и на Договора за присъединяване, да ни каже какво точно става и защо тези две страни са взели това решение.
Комисията без съмнение си е отбелязала това, така че то ще бъде взето под внимание.
Следващата точка е едноминутни изказвания по въпроси с политическа значимост.
(EL) Гн Председател, позволете ми да информирам залата за оскърбителното поведение на Турция спрямо Гърция.
Постоянните нарушения и незачитане на гръцкото въздушно пространство, бойните самолети, прелитащи ниско над населени гръцки острови, възпрепятстването на безопасното плаване в гръцките териториални води и намесата в издирвателни и спасителни операции в Егейско море, за които отговаря единствено Гърция, както и широката подкрепа, оказвана от Турция на нелегалните имигранти, са лоши предвестници за стабилността на региона като цяло.
Ние трябва да заклеймим това оскърбително поведение и постоянното стратегическо предизвикателство от страна на Турция спрямо суверенните права на една държава-членка на Европейския съюз, а именно Гърция, и да изпратим ясно послание, че нейното поведение застрашава европейските й перспективи.
(HU) След дискриминационните мерки, въведени през 2004 г. по отношение на работници от новите държави-членки, работещи в европейските институции, и които бяха обявени за незаконосъобразни с решение на Съда на Европейските общности от 2008 г., бих искал да привлека вашето внимание към едно ново дискриминационно решение.
Изминаха четири години и половина, а гражданите на новите държави-членки все още се чувстват като второкласни граждани. Ето какво се случи, гн Председател: миналата година бе обявен конкурс за поста на началник отдел на унгарските устни преводачи, работещи в Европейския парламент - пост, за който можеха да кандидатстват всички граждани на всички държави-членки. Началникът на отдел в службата по устен превод отговаря не само за административни задачи, но и за надзор над транспонирането на терминологията на ЕС на унгарски език.
Гн Председател, ужасното е, че от двамата допуснати кандидати - унгарски и британски - бе избран британският кандидат. Можете ли да си представите пост във френскоезичен отдел да бъде зает от англичанин или от испанец? Гн Председател, това е недопустима дискриминация и причинява сериозни вреди във връзка с превода на документи на Европейския съюз. От името на всички нови държави-членки бих искал да изразя протеста си.
(EN) Гн Председател, днес следобед изслушахме Вашето и други изявления относно ужасното положение в Газа и необходимостта от незабавно примирие и изтегляне на израелските въоръжени сили от Газа. Трябва да кажа, че в този контекст се присъединявам към гн Cohn-Bendit в мнението му, че Парламентът трябва да заеме позиция - не можем да останем встрани само като наблюдатели.
Същевременно в известен смисъл донякъде е приземяване да се говори за въпроси, свързани с поминъка, след като сме изслушали всичко казано досега, но разбира се, въпросите, свързани с поминъка, засягат всички наши граждани. През изминалия уикенд в Ирландия съобщението на Dell за преместване на 2000 работни места дойде като жестоко разочарование за общността в централната и западната част на Ирландия. Във време на глобален финансов спад това създава особено големи трудности за работниците, пряко заети в Dell, както и за неговите доставчици и други подобни.
В този смисъл Европейският фонд за приспособяване към глобализацията би могъл да се окаже особено важен с оглед на съдействието за преквалифицирането на работниците и помощта за насърчаването на предприемаческа дейност за самостоятелна заетост. От решаващо значение е ирландското правителство да направи незабавни постъпки пред Глобализационния фонд, така че работниците да получат някаква вяра в бъдещето и да видят, че Европейският съюз работи за подкрепата на всички работници, а в конкретния случай, на тези от централната и западната част на Ирландия.
(PL) Гн Председател, ние току-що постигнахме споразумение, по силата на което подаването на руски газ постепенно ще бъде възстановено към редица държави-членки на Европейския съюз, доставките до които бяха прекратени. Важно е да се изтъкне солидарността между държавите-членки по този въпрос, макар че за съжаление това не бе очевидно от самото начало. Различните държави застъпваха твърде различни становища по проблема. Радостно е обаче, че положихме усилия и в крайна сметка застанахме зад единна позиция.
Тъй като ще разискваме този въпрос след два дни, бих искал да изтъкна два аспекта. На първо място, от този въпрос става съвсем ясно, че Русия се отнася към изцяло икономическите въпроси така, сякаш те представляват чисто политически инструменти. На второ място, от този въпрос също така става ясно, че ние като Съюз трябва да разработим обща енергийна политика. Именно от това се нуждаем, а не от индивидуални енергийни политики за най-големите страни, като тези за изграждане по собствена инициатива на газопроводи под Балтийско море.
(HU) Гн Председател, госпожи и господа, в една глобална ера на нездравословното надмощие на кока-колата и чипса аз искам да издигна гласа си в защита на унгарското грозде и виното, което се произвежда от него в Карпатския басейн и има международно значение. В резултат на неправилно тълкуване на директиви на Европейския съюз днес европейските фондове се използват за подкрепа на онези, които изкореняват лозята си, докато нерядко хората, които засаждат лозя с нови елитни сортове, биват санкционирани.
Карпатският басейн, който се намира на територията на историческа Унгария, някога е бил един от най-големите лозарски райони в Европа и се е простирал на близо 600 000 хектара. През 1948 г. в Унгария все още е имало 260 000 хектара лозя с винени сортове грозде, но днес тази територия е намаляла до 40 000 хектара. Докога ще продължи това унищожаване на винарните, винарството и природната среда в Карпатския басейн?
Вино, жито, мир! С този унгарски фолклорен поздрав искам да ви пожелая щастлива Нова година.
(EN) Гн Председател, вземам думата по въпроса за Палестина. Забелязвам, че в по-ранните Ви бележки сте донякъде уклончив в позицията си спрямо Израел. Загинали са 900 палестинци, една трета от които деца, а ние в този Парламент все още не можем да се решим категорично да осъдим израелската жестокост.
Тези яростни атаки са не само непропорционални, но и напълно необосновани. Те не са водени от нуждите на сигурността на Израел; всъщност се касае за цинично и хладнокръвно нападение не срещу Хамас, а срещу палестинското население. Мисля, че днес държавите-членки имат моралното задължение да премерят с Израел всичките си дипломатически и политически сили, за да се сложи край на това насилие.
Галенето с перце на израелската администрация няма да даде резултат; то никога не е давало резултат. Днес Израел трябва да разбере, че неговите действия имат реални последици. Ето защо призовавам всички членове на Европейския парламент да изискат незабавното суспендиране на споразумението Евромед, както и на всички преференциални търговски споразумения между Европейския съюз и Израел. Също така трябва да се противопоставяме на всички опити за издигане на качеството на отношенията между Европейския съюз и Държавата Израел, която обсажда Газа и третира жестоко палестинския народ.
Реториката на правата на човека, която толкова често е отеквала в този Парламент, сега трябва да бъде потвърдена с думи и дела. Това е единствената перспектива за успешен мирен процес в Близкия изток.
Сложността на този въпрос може да се установи дори само от времето, което зае Вашето изказване. Вие надхвърлихте с 50% полагащото Ви се време за изказвания. Разискването ще се проведе в сряда следобед.
(EN) Гн Председател, миналата седмица моите избиратели бяха съкрушени от съобщението, за което говори и г-жа Harkin, във връзка със закриването на близо 2000 работни места в завода на Dell. Това означава и загуба на вероятно още 2000 работни места, които зависят от производството на Dell в Ирландия. Dell премества своето производство в Łódź, в Полша, с помощта на близо 52 милиона EUR държавна помощ.
Може ли Комисията да ми даде уверения, че държавната помощ, която Полша използва, отговаря на правилата на конкуренцията в Европейския съюз и че ще бъде предоставена достатъчна помощ от Европейския фонд за приспособяване към глобализацията, за да бъдат подготвени уволнените работници за нова заетост?
Уважаеми дами и господа, преди два дни четири училища в град Бургас осъмнаха осквернени с расистки лозунги. По техните фасади със спрей е написано: "Българите на сапун" и "Смърт на гяурите". "Гяур" е обидно турско обръщение, използвано по време на Отоманската империя спрямо подвластните немюсюлмани и тези с нетурски произход. Гяурът в турския манталитет се счита за получовек, това е най-отвратителната расистка обида в турския език. Същата тази думичка "гяури" използваха бившият земеделски министър Нихат Кабил и турските администратори в Министерството на земеделието спрямо българите, дошли във ведомството, след което обслужваха турците с предимство.
Уважаеми дами и господа, нека този случай Ви бъде предупреждение какъв е турският манталитет през ХХІ век. Този пример сам показва, че Турция няма място в Европейския съюз, защото е расистка и ксенофобска държава, която поддържа и пропагандира расизъм и ксенофобия в съседните държави. От този случай се вижда, че българите не само не са източник на омраза, а че са жертви на омраза и етническа нетолерантност.
Европарламентът винаги е заставал решително против расизма и етническата нетърпимост. Призовавам Ви, като негови членове, да го направите отново и да подкрепите нашата писмена декларация против турския расизъм срещу българите.
(EN) Благодаря, гн Председател. Аз приветствам усилията на чешкото председателство да се справи с настоящата газова криза, но само посредничеството в поредните кризи не е решение. Европейският съюз не може да остане в ролята на бавачка на enfant terrible [непоносимо дете]. Едно е ясно: да се разчита на взаимно изгоден стратегически съюз с Русия като с надежден доставчик на енергия е стратегическа грешка в преценката. Основната причина за настоящата криза не е Украйна, а кризата вътре в самия Газпром, който не изпълни собствените си ангажименти.
През осем поредни години обемът на газа, произвеждан от Газпром, се задържа на едно и също равнище. Това е типичният резултат от държавния политически контрол над производството. Невъзможността едновременно да доставя газ на руските потребители и да изпълнява международните си ангажименти вероятно е подтикнала гн Путин да започне политическата криза и да посочи Украйна като изкупителна жертва. Ето защо за нас е още по-важно да се съсредоточим върху намирането на нови енергийни източници.
(HU) Гн Председател, колеги, икономическата криза, която много хора първоначално възприеха единствено като тактика за сплашване от страна на медиите, днес достигна и до Европа; тя засяга страни, региони, местни общности, предприятия, а заедно с тях - домакинства и работници. Двама от нашите колеги вече говориха за това. Последиците от рецесията не засягат всички в еднаква степен, както Комисията ни припомня в своето съобщение. Отрицателното въздействие се засилва по показателен начин в периферията на Европа и на обществото.
Рамка за действие на Общността за постигане на устойчиво използване на пестицидите - Пускане на пазара на продукти за растителна защита (разискване)
на Christa Klass - от името на Комисията по околна среда, обществено здраве и безопасност на храните, относно рамковата директива за постигане на устойчиво използване на пестицидите (06124/5/2008 - C6-0323/2008 -;
на Hiltrud Breyer - от името на Комисията по околна среда, обществено здраве и безопасност на храните, относно пускането на пазара на продукти за растителна защита (11119/8/2008 - C6-0326/2008 -.
докладчик. - (DE) Гжо Председател, Комисар Vassiliou, Комисар Dimas, госпожи и господа, днес ние имаме резултата от множество обсъждания и преговори, които на моменти бяха провеждани с голяма емоция, а утре ще имаме възможност да гласуваме по него. Не беше лесно да постигнем този резултат. Борихме се да намерим правилните решения в преговорите със Съвета и с Комисията. Установихме, че науката не винаги ни води в правилната посока с ясни заключения. Ще бъде необходима допълнителна научна подкрепа, за да се анализира въздействието на новото законодателство. Поради това преди всичко изразявам искрени благодарности към всички онези, които допринесоха за постигането на положителен резултат с конструктивни предложения: моите колеги тук в Парламента, Европейската комисия, френското председателство на Съвета - жалко, че чешкото председателството на Съвета не е тук тази вечер - но също така благодаря и на персонала.
С настоящата директива за устойчиво използване на продукти за растителна защита ние правим гигантска крачка към поголяма унификация в защитата на европейската околна среда и потребители. Устойчивостта като цялостната концепция за европейското селско стопанство ще гарантира здравословна храна и здравословна околна среда. За първи път управлението на продукти за растителна защита ще бъде хармонизирано на европейско равнище. Основният принцип "колкото е необходимо, възможно наймалко" предполага изчерпателни и стабилни знания. Продуктите за растителна защита в действителност са лекарства за растенията. Те трябва да се използват правилно, за да бъдат ефективни - точният продукт и точната доза в точното време. Това включва също така решение за това дали химическата защита на растенията е необходима или механичните методи биха били подобра опция. Изборът на найдобрата технология и изпитано оборудване за прилагане ще защити околната среда и потребителя и ще допринесе за успешната работа чрез добри реколти. Държавитечленки ще определят мерки в своите национални планове за действие за намаляване на използването на продукти за растителна защита.
Намаляването на риска е основна цел. Използването на общите основни принципи на интегрираната растителна защита ще стане задължително за целия Европейски съюз от 2014 г. Съответствието с разпоредбите на Рамковата директива за водите е основен приоритет. Държавитечленки ще създадат буферни зони в близост до водни обекти, които трябва да бъдат приспособени към свойствата на почвата и географските условия. Употребата на продукти за растителна защита от местните органи и в защитените зони ще бъде сведена до минимум или спряна, ако е необходимо. Има правила за проверка на оборудването, ще бъдат определени редовни интервали за поддръжка. Намаляването на риска означава, че професионалните ползватели трябва да получат стабилно и продължаващо обучение в областта на използването на продукти за растителна защита. Частните ползватели, които нямат специално обучение и могат да причинят щети в частни градини чрез неправилна употреба, трябва да бъдат информирани от добре обучени продавачи относно използването и рисковете при покупка на продукти за растителна защита.
Тази директива ще означава, че постарите различни разпоредби в отделните държавичленки ще бъдат регулирани на високо, общо равнище. Предложените мерки ще са от полза за околната среда, потребителите и ползвателите. Еднаквите условия на територията на целия Европейски съюз ще гарантират еднакви стандарти за безопасност и еднакви условия за производство. Веществата, за които е доказано, че са вредни за здравето, няма да бъдат лицензирани, за което имаме постигнато съгласие. Въпреки това забраната трябва да се основава на стабилни научно обосновани заключения, а не на политически догми. Експозицията също трябва да бъде взета под внимание, тъй като при пестицидите, както и при много неща в живота, именно дозата е това, което създава опасността от натравяне. Таблетките за главоболие са вълшебни, но ако вземете 20 от тях, те стават опасни и дори животозастрашаващи.
Постигнахме добър компромис. Той ще хармонизира политиката в областта на околната среда и икономиката и се надявам, че ще можем да затвърдим нашите изисквания чрез единодушно гласуване утре.
Ще си позволя да отбележа само още един технически въпрос - има грешка в член 14, параграф 4. Прави се позоваване на интернет портала, посочен в член 4, параграф 3; но в член 4 няма параграф 3. Това трябва да се поправи.
Гжо Председател, Комисари, госпожи и господа, постигнатото съгласие представлява важно събитие за защитата на човешкото здраве в Европа и за защитата на потребителите, а също така и за околната среда и икономиката. Преди всичко искам да благодаря на докладчиците в сянка за тяхното отлично сътрудничество. Много благодаря и на служителите, които участваха, на Комисията, на Вас, докладчик в сянка, и гн Dimas, както и на френското председателство на Съвета, а също така и на колегите, които не се уплашиха от абсолютно преувеличените данни на индустрията.
Приехме 200 изменения на първо четене в Европейския парламент и се опитахме решително да подобрим общата позиция с настоящото съгласие. Ще прекратим антинаучната безкрайна игра на цифри, заобикалянията около определянето на ограничения чрез ясни критерии за изключване. Никой не може да измери риска. Затова безопасност може да се постигне само чрез пълна забрана. Пестициди и други вещества, които са канцерогенни, мутагенни или токсични за репродукцията, нямат, повтарям нямат, място при хранителните продукти. Ние ще гарантираме успешна защита на околната среда чрез прекратяване на употребата на устойчиви, биоакумулиращи се и токсични (УБТ) вещества. Аз съм особено доволна, че успешно приложихме и фиксирахме първоначалните ясни критерии за веществата, нарушаващи функционирането на ендокринната система, и съм сигурна, че Комисията ще подходи отговорно към ангажимента за формулирането на още критерии през следващите четири години.
Доволна съм също така, че Европейският парламент успя за първи път да фиксира защитата на пчелите като критерий за лицензиране. Водещи учени във Франция и Германия оцениха икономическата стойност на опрашителите на 150 милиарда EUR годишно, а на щетите, в случай че загубим пчелите като опрашители - на до 310 милиарда EUR. Ето защо се обръщам към вас със специална молба утре да отхвърлите всякакви изменения, които са били депозирани. Те биха разводнили този компромис. Това е компромис, за който Съветът вече е дал своето одобрение. Някога беше обичайна практика да не се правят опити за повторно атакуване на общ компромис. Въпреки това съм доволна, че съвместно постигнахме напредък за имунотоксичните и невротоксичните вещества, тъй като в Европа, която създава впечатление на общество, основаващо се на знанието, ние не можем да си позволим да допуснем развитието на детския мозък да бъде нарушено в дългосрочен план от невротоксични вещества. Може да се каже съвсем ясно "да" на хармонизирането, без това да ограничи законодателствата на държавитечленки, като ние ще им позволим гъвкавост по отношение на процедурите, свързани с лицензирането.
Тройното правно основание също говори за огромното значение, което отдаваме на здравето; ние сме формулирали изключенията от забраната с множество ограничения, свързани с план за заместване например, така че изключението да не се превръща в правило, а точно обратното. Доволна съм също така, че успяхме да включим защитата на животните в този регламент и че бяхме в състояние да създадем повече прозрачност, въпреки че очаквах повече смелост от Комисията. Надявам се, че ще имаме по-голям достъп до протоколите за прилагането и че ще можем да въведем електронен полеви паспорт. Това е не просто важно събитие за околната среда и защитата на потребителите в Европа, това е магически момент за Европа. Магически момент за Европа, защото решението за постепенното извеждане от употреба на силно токсичните пестициди е безпрецедентно и уникално в световен мащаб и по този начин Европейският съюз може да се нареди сред новаторите в опазването на здравето, а Европа да бъде пионер в света.
Този регламент също така носи допълнителна полза за гражданите, които знаят, че Европейският съюз застава преди всичко на страната на потребителите и здравето и че не отстъпва пред индустрията. Освен това той поставя в печеливша ситуация индустрията, която ще получи стимули за иновации, за да произвежда по-добри и безопасни продукти в бъдеще.
Гжо Председател, преди всичко бих искал да изкажа благодарности и да поздравя докладчика гжа Klass, докладчика гжа Breyer и парламентарната комисия по околна среда, обществено здраве и безопасност на храните за тяхната отлична работа по предложенията за рамкова директива за устойчиво използване на пестициди и по преразглеждането и усъвършенстването на регламента.
Фактът, че съгласието бе постигнато на второ четене, е особено задоволителен. Това споразумение гарантира екологичната цялост на първоначалното предложение на Комисията и поставя още по-амбициозни екологични цели за някои важни точки.
Наясно сме, че употребата на пестициди е въпрос от особена важност за гражданите. Ето защо беше необходимо първо, да направим текущата законодателна рамка построга чрез изменение на директивата от 1991 г. относно пускането на определени продукти на пазара и второ, да запълним пропуските на равнище Общност при употребата на тези продукти.
Като постигна съгласие относно директивата, Европейският съюз доказа, че има политическата воля да предприеме ефективни мерки за опазване на общественото здраве и околната среда.
Парламентът помогна директивата да стане поамбициозна от общата позиция на Съвета по отношение на някои важни точки. Сега държавитечленки ще бъдат задължени да изготвят национални планове за действие с количествени цели както за ограничаване на рисковете, свързани с използването на пестициди, така и за намаляване на употребата на някои продукти.
Това не беше лесно, тъй като докладчикът трябваше да убеди държавитечленки, че при определени обстоятелства най-добрият начин за ограничаване на риска е да се ограничи използването на определени пестициди, с което тя се справи успешно. Постигнатото съгласие представлява значителен напредък в защитата на общественото здраве и околната среда в Европейския съюз.
Затова Европейската комисия може да приеме компромисен пакет от изменения, за да се постигне съгласие на второ четене относно директивата.
член на Комисията. - (EN) Гжо Председател, преди всичко бих искала да благодаря на докладчиците гжа Klass и гжа Breyer, на докладчиците в сянка за техния конструктивен подход към предложението, на френското председателство и на всички вас, които допринесохте за успешното приключване на второто четене на предложението на Комисията.
Продуктите за растителна защита играят важна роля в селското стопанство, овощарството, горското стопанство и градинарството. Те обаче могат да окажат влияние и върху човешкото здраве, здравето на животните и околната среда. Затова ние трябва да гарантираме, че са регламентирани по ефективен и балансиран начин.
При подготовката на първоначалното предложение Комисията проведе разширени консултации със заинтересованите страни от всички сектори и извърши цялостна оценка на въздействието. Основният приоритет е бил - и все още е - да се постигне възможно най-високото ниво на защита на човешкото здраве, здравето на животните и околната среда. За мен е удоволствие да видя, че това също е намерило отражение в резултати от обсъжданията между институциите на Европейския съюз.
Проектът за компромис, който стои пред нас днес, ще укрепи високото ниво на защита чрез няколко разпоредби. Ще бъдат определени ясни и строги критерии за одобрение на активни вещества. Производители, доставчици и професионални ползватели ще трябва да водят регистри, информацията от които да се предоставя при поискване от трети страни, като например съседи, други живущи или от представители на индустрията за питейна вода. Органите на държавитечленки ще трябва да засилят контрола върху пускането на пазара и употребата, а Комисията ще трябва да следи механизмите за контрол на държавитечленки. Дублирането на изпитванията върху животни ще бъде напълно избегнато. За да се насърчи устойчивостта в селското стопанство, по-безопасни алтернативи ще заместят по-опасните продукти.
С цел да осигури цялостна информация Комисията може също така да разгледа въпроса за наличието на съществуващите алтернативни продукти на вещества, за които се знае, че нарушават функциите на ендокринната система. Това ще се случи, разбира се, без да се пречи на изискванията за безопасност, заложени в регламента.
Като част от цялостния компромис, бих искала да предложа следния текст във връзка с оценката на риска за пчелите: "Когато се преразглеждат изискванията за данни за активните вещества и продуктите за растителна защита, както се посочва в член 8, параграф 1, букви б) и в), Комисията ще обръща специално внимание на протоколите от проучванията, позволявайки оценка на риска, която отчита реалната експозиция на пчели на тези продукти, по-специално чрез нектар и полен".
Проектът за компромис създава още побезопасна рамка за използването на продукти за растителна защита в Европейския съюз и засилва нашите екологични предпазни мерки, както и защитата на здравето на нашите граждани. Също така отразява и Лисабонската стратегия, тъй като ще доведе до намаляване на бюрокрацията. Например процедурата за одобрение ще стане пократка и поефективна. Освен това държавитечленки вече няма да работят в изолация, тъй като взаимното признаване на разрешенията, ще се превърне в правило, а не в изключение. Това трябва да намали разпокъсаността на вътрешния пазар и да създаде по-широка достъпност на пестицидите за земеделските производители.
И накрая, бих искала да подчертая, че той е напълно съвместим и допълващ предложението за директива относно устойчивото използване на пестициди, което попада в компетентността на моя колега, Комисар Dimas.
Следващата точка е въпрос с искане за устен отговор от гн Costa - от името на Комисия по транспорт и туризъм, и гн Galeote - от името на Комисия по регионално развитие, към Комисията, относно плана за действие за градска мобилност - B6-0002/2009).
Гжо Председател, Комисар, госпожи и господа, Комисията, чийто член сте Вие гжо Vassiliou, на няколко пъти обяви публикуването на изготвения от нея План за действие за градската мобилност. Планът трябваше да бъде предаден на Съвета и на Парламента миналата есен. Комисията пое този ангажимент миналия март при приключването на консултациите по Зелената книга относно градската мобилност, публикувана през 2007 г., както и по Плана за действие в областта на логистиката на превоза на товари от същата година, и в съобщението си относно Стратегия за прилагане на интернализация на външните разходи и за транспорт през 2008 г.
Времето минава, но планът за действие все още не е публикуван. С наближаване на края на законодателния мандат нараства загрижеността на Комисията по транспорт и туризъм, която представлявам, че поголямата част от работата през последните няколко години ще остане без резултат. Можете ли да ме уверите още веднъж Комисар, че планът за действие е готов? Можете ли да кажете, че ще бъде обявен публично през следващите седмици, за да може Парламентът да финализира препоръките си, съдържащи се в резолюцията на Rack "Към нова култура за градска мобилност", гласувана в Парламента през м. юли 2008 г.?
Гжо Vassiliou, градската мобилност без съмнение засяга местното управление и винаги ще бъде въпрос предимно в сферата на компетентност на местните органи, а не на националните органи или на Общността, но това не означава, че ще се обсъжда без каквато и да е намеса на държавата или на Общността. Кой, ако не Европейският съюз, може и трябва да определи ролята на Общността тук? Кой може и трябва да интерпретира ограниченията, наложени от принципа за субсидиарност в тази област?
Избягването на този въпрос от страна на Комисията и съответно от Европейския съюз не помага за решаването на проблема с градския транспорт и мобилността на гражданите, нито за решаването на проблемите със замърсяването на въздуха - знаем, че 40% от емисиите на CO2 са причинени от градския транспорт и че 70% от другите транспортни замърсители се намират в града. Това не помага и за решаване на проблемите със сигурността на пътя - знаем, че 50% от произшествията с фатален край се случват в градовете - нито за тези, свързани с увеличаващата се група потребители (граждани с поскромни възможности), чиято мобилност зависи от обществения транспорт.
Можем ли да приемем, че трябва да има различия между държавите-членки? Или между градовете по отношение на стандартите за опазване на градската среда? Може ли да има различни изисквания за пътна безопасност или за достъп на гражданите до мобилност? Не са ли това основни права, които Съюзът следва да гарантира за всички европейци? Е добре, необходимо е да установим стандарти и общи минимални цели, но също така и найдобри практики и финансови стимули. Необходими са координирани действия и новаторски проекти, както и да се изготви и ползва надеждна статистика със съпоставими данни.
Ако Съюзът поеме инициативата, няма ли това да спомогне за реализирането на онези допълнителни решения, които държавите-членки и местните общности имат пълното право да защитават? Гжо Vassiliou, вероятно можете да ни предоставите списък с основателни причини за закъснението, и дори за това, че не успяхте да представите Плана за действие за градската мобилност. Ако желаете може да опитате да оправдаете невъзможността да изпълните този ангажимент, но преди да го направите, задайте си въпроса, дали това са наистина основателни причини или банални извинения. Моля Ви, гжо Vassiliou, да не доразвивате станалата популярна напоследък идея, че Европейската комисия до такава степен се притеснява да не обезпокои държавите-членки, че се е отказала да разрешава европейски проблеми. За институция като Комисията това би било самоубийствена стъпка, която не бе подкрепена по време на успешното френско председателство.
Резултати, резултати, резултати: това искат гражданите на Европа и поради това аз считам, че те са или биха могли да бъдат готови да погледнат на институциите ни с подобро око. Скромният пример на плана за градската мобилност наистина би могъл да спомогне за разрешаването на този много позначим проблем.
член на Комисията. - (EN) Гжо Председател, преди всичко искам да предам, че заместник-председателят Tajani съжалява, че не може да бъде с нас, тъй като е на много важно посещение в Япония.
А сега направо на въпроса. Комисията остава изцяло ангажирана с разработването на политика на Европейския съюз в областта на градската мобилност, тъй като е убедена, че макар отговорността за градската мобилност да е предимно от компетентността на местните, регионалните и националните органи, в някои конкретни области действията на европейско равнище биха могли да бъдат полезни.
Всъщност, макар всички градове да са различни, те са изправени пред общи предизвикателства. Проблемите в областта на градската мобилност са значителни и броят им продължава да нараства и да засяга множество граждани и представители на бизнеса. Сред проблемите, които трябва да се преодоляват, са пътната безопасност, ограниченият достъп до обществен транспорт, задръстванията и здравословните проблеми, дължащи се на замърсяването на въздуха. За да илюстрирам важността на градската мобилност, нека ви запозная с някои цифри: 60 % от населението живее в градски райони и 85 % от брутния вътрешен продукт на Европейския съюз се генерира в тях. В градовете обаче се генерират и 40 % от емисиите на въглероден двуокис, а две от три пътни произшествия се случват в тези райони. Накрая, в резултат от задръстванията - един от основните проблеми, с които гражданите се сблъскват ежедневно - Европейският съюз губи по около 1 % от брутния вътрешен продукт всяка година.
В този смисъл устойчивата градска мобилност е ключов елемент за постигане на целите ни в областта на климатичните промени, икономическия растеж и безопасността на пътя. Ето защо Комисията предприема действия в тази област от 1995 г. насам с цел насърчаване на обмяната на опит по отношение на найдобрите практики. Основен акцент бе изключително успешната програма CIVITAS, стартирана през 2000 г.
Зелената книга от 2007 г. "Към нова култура за градска мобилност" очерта основните насоки за потенциални допълнителни действия на равнище Европейски съюз за насърчаване на позелени и побезопасни градове и за поинтелигентен и достъпен градски транспорт.
Но какво конкретно може да се направи на равнище Европейски съюз? Можем да помогнем на местните органи да прилагат съответните европейски политики и да използват финансирането от Европейския съюз възможно найефективно. Разпространяването и създаването на новаторски подходи в целия Европейски съюз може да даде възможност на властите да постигнат повече и подобри резултати с помалко разходи.
Можем да помогнем, като стимулираме пазарите за нови технологии, например за екологично чисти и енергийно ефективни превозни средства, и да подпомогнем създаването на хармонизирани стандарти за широко въвеждане на новите технологии на пазара. В заключение Европейският съюз може да дава насоки на органите относно решения, които са оперативно съвместими и спомагат за погладкото функциониране на единния пазар.
Ето защо Комисията ще продължи да действа в подкрепа на инициативите на местно, регионално или национално равнище, тъй като считаме, както и поголямата част от заинтересованите лица, че има какво да се спечели от работата на равнище Европейски съюз.
Сега ми позволете да отговоря на Вашия въпрос: защо Планът за действие за градската мобилност беше забавен. За съжаление, преди края на 2008 г. нямаше подходящи условия за приемане на всеобхватен план за действие от страна на Комисията.
Моят колега заместник-председателят Tajani обаче би желал да Ви увери, че остава решен да работи в посока приемане на Плана за действие и за разработване на политика на Европейския съюз в областта на градския транспорт, като спазва изцяло принципите за субсидиарност и пропорционалност. За тази цел Комисията не желае да предлага решения от типа "всички под един знаменател". Напротив, ние бихме искали да разработим набор от инструменти, включително кратко- и средносрочни практически действия, с които да се осигури възможност на градовете да преодолеят по интегриран начин специфичните проблеми в областта на градската мобилност. Тогава местните органи ще могат да решават кое е найподходящо за тях в съответствие със собствените си цели и съобразно нуждите си.
По повод на притесненията, които все още биха могли да съществуват във връзка със стратегическата роля на Европейския съюз за градската мобилност, заместник-председателят Tajani възнамерява чрез конкретни действия да покаже как Съюзът би могъл да допринесе за градската мобилност в Европа. Въз основа на реакциите по отношение на Зелената книга и на множеството обсъждания със заинтересованите лица бяха очертани редица действия, които ще се предприемат покъсно тази година.
С цел насърчаване на новаторските решения и новите технологии вече сме открили конкурс за предложения, който ще приключи в края на м. март и предвижда да се осигури до 50% финансиране на избраните проекти. След като Директивата за насърчаване на чисти енергийно ефективни транспортни превозни средства по суша влезе в сила около м. март, ще стартираме разработването на уебсайт за насърчаване на продажбите чрез обществени поръчки на екологично чисти превозни средства.
По отношение на информацията и обмена на подходи възнамеряваме около м. април да стартираме уебсайт, предоставящ информация за законодателството в областта на градската мобилност и на финансирането в Европа, както и за добрите практики. Съвместно със заинтересованите лица ще обсъдим и бъдещето на програмата CIVITAS и как да използваме огромните познания и опит, натрупани при осъществяване на дейностите, финансирани чрез тази програма.
В заключение, за да разширим познанията за политиката на устойчива мобилност, ще направим проучване на аспектите, свързани със "зелените" зони, и на възможностите за подобряване на оперативната съвместимост на системите за обществен транспорт. Възнамеряваме също така да изградим мрежа от експерти, които да разгледат някои аспекти относно пътните такси в градовете и интернализацията на външните разходи.
Убедена съм, че този пакет от действия на равнище Европейски съюз, които скоро ще бъдат предприети, е важна основа за постигане на напредък в областта на градската мобилност.
Гжо Председател, Комисар, с цялото ми уважение към Комисията и към Вас като личност, Вие всъщност не отговорихте на въпроса на председателя на комисията г-н Costa. Вече ни дадохте добър знак, когато споменахте - а това е нещо, което вече е ясно от Зелената книга относно градската мобилност - че се нуждаем от общо европейско решение на проблеми, които почти всички европейски градове имат под една или друга форма. Някои от тези проблеми са доста различни, а други са сходни. Ние одобрихме Зелената книга преди няколко месеца и с нетърпение очаквахме предложенията на Комисията, както ни бе обещано. Те не се реализираха и ако имаше някакъв знак във Вашето изказване, то аз го разбрах така: няма да има всеобхватен план за действие. А защо не?
Ако вярваме на това, което чуваме - а в този Парламент и в институциите на Европейския съюз чуваме доста неща - има една или може би няколко държави-членки, които са предизвикали тревога и за съжаление са обезпокоили и Комисията с мотива, че принципът за субсидиарност може да бъде нарушен. В предложенията си Европейският парламент изрично подчерта, че не желае да нарушава този принцип. Вие още веднъж показахте, че не желаете да представите общ план, който да удовлетвори всички, но липсата на какъвто и да е план не е решение. Нека предприемем тази стъпка, спазете това обещание. Преизбирането на Комисията може да бъде гарантирано не като не вършим нищо или като се стараем да не засегнем една или повече държави-членки, а само като се предложи и представи нещо положително.
Гжо Председател, Комисар, Вие токущо ни подкрепихте в инициативата, която ние - членовете на Европейския парламент, планираме да предприемем по този въпрос. Съобщихте ни, че поради обективни причини, а именно поради значимостта на градския транспорт в сферата на транспорта като цяло, и предвид целите, заложени в европейския план за климатичните промени, Европейският съюз не може да не проявява интерес към градския транспорт. Преди Вас гн Barrault пое инициативата за въвеждане на Зелена книга с обещанието да се изготви план за действие. Днес Вие не можете да ни отказвате такъв план за действие и да ни обяснявате, че го провеждате негласно, без парламентарни разисквания, без парламентарен контрол и без каквато и да е прозрачност.
Поради това аз успях да убедя моите колеги, за което трябва да им благодаря и найвече на гн Rack, който извърши огромна подготвителна работа, да се съгласят Европейският парламент да направи нещо съвсем необичайно и в свой доклад по собствена инициатива Парламентът да подготви плана за действие, който вие отказвате да изготвите, преди изборите. Тази напълно необичайна инициатива ще има голяма политическа тежест, тъй като предвижда да се поставят въпроси пред новия Европейски комисар по транспорта, който ще бъде изслушван от Комисията по транспорт и туризъм, и поради това ще има относително голяма тежест във връзка с одобрението му от Европейския парламент. Всъщност считам за жалко, че днес Европейската комисия трябва да отстъпва пред минали възражения от старите държави-членки.
И точно защото сме загрижени за това развитие, което е институционална тенденция, при която Европейската комисия реши да не използва вече аргумента с Общността, а междудържавния, за това днес ние сме убедени в намерението си договорим план за действие помежду си, да ви го предадем и да гарантираме, че следващият комисар по транспорта ще поеме твърд ангажимент относно действията, които следва да се предприемат по този план.
Гжо Председател, Комисар, с цялото ми уважение към Вашата позиция и към личността Ви, бих желал, ако е възможно, да кажа две неща в отговор на Вашето изказване. Опитахте се да изместите фокуса на въпроса и да лавирате.
Преразглеждане на съобщението за радио- и телевизионно разпространяване - държавна помощ за публично радио- и телевизионно разпространяване (разискване)
Следващата точка е въпрос с искане за устен отговор от гн Visser, гн Belet и гжа Hieronymi - от името на Комисията по култура и образование, към Комисията, относно преразглеждането на съобщението за радио- и телевизионно разпространяване - държавна помощ за публично радио-и телевизионно разпространяване - B6-0495/2008).
Гжо Председател, Комисар, са съжаление гжа Kroes не може да присъства тук тази вечер поради инцидент. Бих искал да се възползвам от възможността да изразя своите найискрени пожелания за бързо възстановяване. От политическа гледна точка обаче аз изцяло се противопоставям на намесата й в националното публично радио- и телевизионно разпространяване.
Миналия четвъртък заедно с гжа Hieronymi и гн Berlet организирах изслушване за групата на Европейската народна партия (Християндемократи) и Европейските демократи във връзка със съобщението на Комисията за публичното радио- и телевизионно разпространяване. Уверявам ви, че интересът от страна на сектора и на държавите-членки бе значителен. На него присъстваха дори и голям брой представители от Генерална дирекция "Конкуренция". Явно този въпрос е на едно от челните места в дневния им ред и генералният директор на ГД "Конкуренция" присъства като участник в комисията през цялата сутрин.
Гжо Председател, както изглежда към настоящия момент предложението на Комисията за преразглеждане на правилата за публично радио- и телевизионно разпространяване е неприемливо. Публичните радио- и телевизионни разпространители играят съществена роля за опазването на културното и лингвистичното разнообразие и на медийния плурализъм. Аз се обявявам категорично против плановете на Комисията. Преди всичко ние имаме нужда да осъзнаем, че компаниите за публично радио- и телевизионно разпространяване са национален приоритет и следователно националните органи, а не Европейската комисия, следва да определят тяхната политика. Това е ясно посочено и в Протокола за системата на публичното радио- и телевизионно разпространение към Договора от Амстердам. Държавите-членки организират и финансират публичните радио- и телевизионни разпространители както намерят за необходимо. Плановете на Комисар Kroes в голяма степен нарушават принципа на субсидиарност и свободата на движение на държавите-членки и ги заменят с европейска намеса. Аз съм много изненадан, че като либерал гжа Kroes е избрала този път.
Второ, опасявам се от предложението да се въведе предварителен тест на пазара, извършван от независим наблюдател. По този начин ще се осигури значителна преднина на търговските канали. Това ли искаме? Тестът на пазара неизбежно ще увеличи канцеларската работа. Стои въпросът и за това, дали помалките компании за радио- и телевизионно разпространяване ще могат да си позволят допълнителни човешки ресурси и кой ще поеме свързаните с това допълнителни разходи. Дали това трябва да са компаниите за радио- и телевизионно разпространяване? Или може би данъкоплатците? Тази инициатива е неосъществима в малките държави-членки. Освен това тестът е прекалено подробен, а на предложението му липсва гъвкавост. Като следствие от това държавите-членки вече няма да могат да определят политики и процедури, които да съответстват на националните им системи. В резултат на това възниква въпросът и дали предварителната оценка на пазарното въздействие и обществената оценка на новите услуги няма да осигурят силен начален старт на търговските конкуренти.
Трето, предложението ме изпълва с безпокойство, тъй като системите за радио- и телевизионно разпространяване не са организирани еднакво във всички държави-членки. Съществува технологично разнообразие, както и разлики в системите за радио-и телевизионно разпространяване, в начина, по който са организирани и в приложното им поле. Налице са и езикови и културни различия. Правилото "всички под един знаменател", предложено в доклада, определено не е приложимо в този случай, но този факт не е отчетен.
След като споделих притесненията си, бих искал сега накратко да очертая какво се случи при изслушването на групата PPE-DE миналия четвъртък, при което Комисията демонстрира изключително положително отношение. Комисията призна, че предложенията вероятно са прекалено детайлизирани и че текстът се нуждае от редакция. Генералният директор ме информира, че е възможно окончателното съобщение да се отложи след 5 март - денят, в който комисията по култура, медии и спорт организира второ изслушване по този въпрос. Генералният директор добави, че след изслушването може да се наложи Комисията да изготви нов вариант въз основа на новата информация, преди да предаде окончателния текст на съобщението. Това е отличен резултат.
Вие разбирате, гжо Председател, че съм приятно изненадан от тези обещания. Това все пак означава, че Комисията проглежда и е готова да чуе гласа на този сектор, на държавите-членки и на Парламента. Отлично.
Бих искал да задам още няколко въпроса към Комисията. Първо, дали Комисията застава зад този предварителен подробен пазарен тест, провеждан от независим наблюдател - въпрос, който бихте могли да предадете на Комисар Kroes. Готова ли е Комисията да се откаже от идеята за независим наблюдател и предварителен пазарен тест или настоява тя да остане?
Второ, как може да се гарантира технологична цялост? Не предвижда ли предложението да се прави разграничение между предлаганите в момента услуги за радио- и телевизионно разпространяване и новите медийни услуги?
Трето, освен поетия от директора на ГД "Конкуренция" ангажимент, готова ли е Комисията на базата на новата информация да изготви ново предложение?
Четвърто, какво възнамерява да прави Комисията във връзка с решението на Съда на първа инстанция по делото с датската TV2? Дали ще бъде включено в новото предложение и ако не, то как ще бъде изпълнено?
Последният ми въпрос е Комисията готова ли е да включи Парламента в последваща процедура и да предвиди допълнително обсъждане с него?
Надявам се на отлично сътрудничество между Европейския парламент, Европейската комисия и държавите-членки, за да можем да обсъдим окончателния вариант на съобщението.
член на Комисията. - (EN) Гжо Председател, както вече беше споменато, колегата Kroes претърпя малък инцидент и не може да бъде с нас.
На 4 ноември 2008 г. Комисията публикува за консултации до 15 януари проект на ново съобщение за радио- и телевизионното разпространяване. Ние се отнасяме сериозно към процеса на мащабното му обсъждане. Комисията по култура и образование към Парламента е насрочила изслушване за 5 март и, както вече беше споменато, групата PPE-DE вече проведе такова миналия четвъртък в присъствието на генералния директор на ГД "Конкуренция" Philip Lowe.
Диалогът между Комисията и Парламента е важен. Ние сме готови да изслушаме въпросите ви и да ви отговорим. Знаем също така, че през м. септември 2008 г. Парламентът се съгласи да бъде предоставена държавна помощ на публичните радио- и телевизионни разпространители, за да могат да изпълняват функциите си при динамични условия, като от политически или икономически съображения не се използва публично финансиране. Това съвпада с възгледите ни, че както публичното, така и частното радио- и телевизионно разпространяване е важно. Двойната система на радио- и телевизионно разпространяване е отговорът на въпроса за европейския медиен модел, който трябва да се запази при всички платформи.
Ето защо проектът на съобщението за радио- и телевизионно разпространяване цели Комисията да консолидира процедурата за държавна помощ, прилагана след публикуваното през 2001 г. съобщение на Комисията. Проектът гарантира, че нашите правила са съобразени с бързо променящата се медийна среда. Актуализирането на съобщението цели да се повиши прозрачността и правната сигурност. В проекта на съобщението се изяснява, че публичните радио- и телевизионни разпространители ще предоставят аудиовизуални услуги по всички медийни платформи, като оставят на частните оператори достатъчно стимули, за да останат на пазара. Това се гарантира от т.н. тест Амстердам, чрез който се постига баланс между положителните и отрицателните ефекти от публичното финансиране на медийни услуги на национално равнище.
Защо да има такива тестове? Причината е, че провеждането им на национално равнище спомага да се избегне намеса на Комисията. Комисията получава все повече оплаквания за съмнителни случаи, при които ползата от дейността на обществените медии може да не е ясна за гражданите, но пазарното влияние изглежда значително. Комисията обаче счита, че постоянната намеса в този сектор не е в духа на принципа на субсидиарност. Ето защо бихме искали държавитечленки да споделят с Комисията отговорността за контрола върху пазарното въздействие на държавно финансирани медийни услуги.
Тестът Амстердам ще гарантира, че новите медийни услуги на публичните радио и телевизионни разпространители отговарят на социалните, демократичните и културните потребности на зрителите и слушателите, като същевременно свежда до минимум допълнителната вреда по отношение на държавната помощ за частните оператори. Не можем да се съгласим, че тестът Амстердам носи неоправдана административна тежест. Разбира се, всеки тест е свързан с работа, но минималните усилия, които се изискват, са нещо логично и необходимо. Първо, предвижда се той да се провежда само за важни и наистина нови услуги и тук нашият проект предоставя на държавитечленки голям диапазон за оценка. Всяка държавачленка може да реши кога една нова аудиовизуална услуга си заслужава да бъде тествана. Второ, проектът на съобщение изключва пилотните проекти от теста. Поради това публичните радио и телевизионни разпространители могат да продължат да експериментират с нови медии, без каквито и да е предварителни тестове. Трето, проектът дава на държавитечленки пълната свобода да избират подходящи за тях процедури, както и институциите, които да проведат теста. Накрая трябва да споменем, че помалките държавичленки като Белгия и Ирландия вече прилагат такива тестове. Намерените от тези държави решения са подходящи за наличните ресурси. Тъй като тестът е доста широкообхватен, няма възможност да се наруши редакционната свобода. Тестът изисква единствено публичните медийни услуги да удовлетворяват социалните, демократичните и културните потребности на обществото и да са съизмерими с пазарното им въздействие. За да се гарантира редакционната свобода, в проекта също така даваме възможност при определени условия тестът да се извърши от самите радио или телевизионни разпространители.
В заключение бих желала да кажа, че тестът Амстердам трябва да се разглежда поскоро като възможност, а не като заплаха. Той ще спомогне да се поддържа медийният плурализъм при новите медийни условия чрез гарантиране на справедливост и сигурност както за частните медии, включително онлайн вестниците, така и за отличните ни обществени медии.
от името на групата PPE-DE. - (NL) Гжо Председател, Комисар, госпожи и господа, добър вечер. Преди всичко бих искал да помоля да предадете на гжа Kroes найдобри пожелания. Надяваме се, че ще се възстанови бързо (разбрахме, че не е успяла да вземе завоя на хлъзгав участък) и че отново ще бъде при нас възможно найскоро.
Очевидно, Комисар, ние сме съгласни, че Комисията трябва да гарантира сега и в бъдеще равни възможности за всички участници в аудиовизуалната сфера, а именно на публичните и частните компании за радио- и телевизионно разпространяване. Това е от съществено значение за баланса в предлагането и за подобряване на качеството на предлаганите услуги.
Представеното сега от Комисията обаче е диаметрално противоположно на последното, поради редица причини, които вече бяха ясно очертани от гн Visser. Бих искал да започна, като направя малък коментар, Комисар, във връзка с нещо, което казахте преди малко. Този пазарен тест, който предлагате, наред с други държави се прилага и в Белгия. До известна степен това е вярно, но не напълно. Този пазарен тест, или анализ на въздействието, всъщност вече се прилага до известна степен от самите радио и телевизионни разпространители наред с други такива, но не в съответствие с методите, определени в предложението на Комисията, които са малко поразлични.
Искам да ви запозная с резервите, които имаме по отношение на вашето предложение. Основното ми възражение е, че то е в разрез с Лисабонската стратегия. Всъщност днес в много държавичленки точно публичните компании за радио и телевизионно разпространяване са тези, които въвеждат и насърчават новаторството в медиите и това очевидно трябва да остане така. Според мен се движим в грешна посока, като заставаме зад административно отношение, което пречи на иновациите. Изграждането на нови платформи, поспециално в контекста на цифровизацията, при широко честотен диапазон, по интернет и други подобни, е изключително скъпо. Инвестиции от този тип са широко разпространени и също толкова добре разработени. Следователно частните и публичните компании за радио и телевизионно разпространяване могат да предложат съдържание на единна платформа - всъщност конкуренцията трябва да бъде по отношение на съдържанието - така че потребителите да извлекат найголяма полза.
Не ни разбирайте погрешно обаче. Ние стоим 100 % зад балансираните конкурентни отношения между публичните и частните радио и телевизионни разпространители. Трябва да има място за всеки от тях, за да се предлага качествено съдържание. В тази връзка е ясно, че публичните компании за радио и телевизионно разпространяване трябва да отчитат изразходваните и оборотните държавни средства, макар да сме убедени, че има и подобри начини. В допълнение можем да разгледаме британския пример с BBC, където бяха предложени съдружия между отделните партньори във връзка с развитието, продукциите и разпространението. Според мен това е добър пример и учтиво моля Комисията да започне да мисли с нас в тази посока.
от името на групата PSE. - (EL) Гн Председател, Комисар, прегледът на основните насоки относно държавната помощ за публично радио и телевизионно разпространяване, очертани от френското председателство, е изключително актуална тема за разискване както в рамките на редица държавичленки, така и от позицията на масмедиите на европейско и международно равнище.
Същевременно обаче прегледът на телекомуникационния пакет, който като цяло преструктурира начина и критериите, по които се разпределя радиочестотният спектър на европейско равнище, показва, че правилата, определящи финансирането на услугите за радио- и телевизионно разпространяване, сега са от фундаментално значение за бъдещото регулиране и дерегулиране на услугите, свързани с информационното общество, иновациите и услугите от обществен и икономически интерес. Това е политическият въпрос, който ние по принцип трябва да решим.
Явно основният акцент на разискването относно държавната помощ за радио и телевизионно разпространяване е поставен върху т. нар. публични радио- и телевизионни разпространители съгласно определението на всяка държавачленка, предвид минималните ресурси, с които разполагат, и найвече поверената им важна роля да работят в услуга на обществеността. Важната роля на радио и телевизионните разпространители е посочена и в Конвенцията на Юнеско, в Протокола от Амстердам и в съобщението на Комисията от 2001 г. С други думи, вече съществува платформа, на която ролята на публичните масмедии е ясно определена.
Следващата точка е докладът на гн Belder - от името на Комисията по международна търговия, относно търговските и икономически отношения със Западните Балкани.
докладчик. - (NL) Гн Председател, бих желал да използвам тази възможност да представя своя доклад относно търговските и икономически отношения със Западните Балкани.
Не без основание започнах този доклад, напомняйки за европейската перспектива за тези страни. Съюзът не може да продължава да повтаря минали обещания, като даденото на държавите от Западните Балкани по време на Европейския съвет в Солун през 2003 г., че те ще се присъединят към Европейския съюз. Не, на Западните Балкани може да се помогне по-скоро с реални действия и със специално изготвени процедури по присъединяването, отколкото с празна риторика.
Имате всички основания да попитате защо толкова много държа на перспективите за присъединяване на тези страни. Първо, аз съм напълно убеден, че Съюзът има дълг към тези страни. Това ми напомня за разискването, свързано със Сребреница, което се надявам да се проведе в тази зала в сряда вечерта. Освен това този регион е от огромно стратегическо значение за Европа. Конкретните предложения в моя доклад са следните. Аз привеждам доводи в полза на понататъшното консолидиране на Централноевропейското споразумение за свободна търговия (ЦЕФТА). Това е важен инструмент за засилване на регионалната интеграция в този район, което, от своя страна, е важна подготовка, ако тези страни желаят да се интегрират в европейския пазар и да се присъединят към Съюза на три етапа. Европейският съюз трябва да мобилизира предприсъединителни средства чрез помощи на широк фронт, за да подпомогне процеса на реформиране в тези страни. Държавите-членки също могат да изиграят важна роля в този процес, като осигурят специфична подготовка на местната публична администрация. Това ще даде на тези страни повече официални възможности да представят свои амбициозни проекти, отговарящи на изискванията за финансиране от Европейския съюз.
Гн Председател, първото нещо, което направих, когато започнах работата си по този доклад, бе да посетя Министерството на икономиката в Хага в моята страна, където с радост разбрах, че нидерландското правителство е предприело междуправителствен подход. Това е нещо, което описах в доклада като пример, който заслужава да бъде последван, не защото е нидерландски, а защото е индивидуализиран и отговаря на призивите на самите държави от Западните Балкани за активна и целесъобразна подкрепа на процеса на присъединяване.
Бих искал да спомена една конкретна точка от моя доклад, а именно, енергийното сътрудничество със Западните Балкани, което мисля, е много актуален въпрос. Поради своето стратегическо положение този регион би могъл да играе важна роля в транзита на суров петрол и природен газ. Съюзът трябва да положи усилия да одобри външна енергийна политика. Аз съм член и на Комисията по външни работи. Преди няколко години приехме задълбочен доклад с оглед приемането на европейска външна политика в областта на енергетиката. Е добре, вижте настоящото положение, което подкрепя този призив на Европейския парламент към Комисията и Съвета. Несъмнено Брюксел няма да остави своите държави-членки на студено, в буквален или преносен смисъл.
В заключение бих искал да кажа, че като бивш журналист съм пътувал до Балканите много пъти. Поради това изпитвам голяма съпричастност и ангажираност към този регион. За написването на този доклад използвах бюджета си за командировки за проучвателни пътувания; заедно с Комисията по международна търговия и, поспециално с члена на нейния персонал Roberto Bendini, заедно с Dick Jan Diepenbroek - член на моя персонал предприехме полезни пътувания до Сърбия и Косово, а следващата седмица се надявам да пътувам до Албания. Накратко, завършвам с доклада тази вечер, но работата съвсем не е приключила нито за мен, нито за европейските институции. Ако ние наистина искаме да приближим този регион до Брюксел и да демонстрираме това на практика с нашата посветеност и активна подкрепа, ние имаме пълното право да изискваме процесът на реформиране, присъединяването да бъдат посрещнати с ангажираност и това също трябва да бъде очевидно. За мен беше истинско удоволствие да работя върху този доклад и се надявам той да бъде последван от отделни доклади за всяка една страна от Западните Балкани.
член на Комисията. - (EN) Гн Председател, преди всичко, позволете ми да поздравя гн Belder за този много добър доклад. Вашият доклад се появява в момент, когато Западните Балкани все повече се приближават към Европейския съюз и предлага пълна картина на проблемите в икономическите и търговски отношения между Европейския съюз и Западните Балкани. Позволете ми да обърна внимание на някои точки от доклада.
Западните Балкани като регион са ключов и ценен партньор за Европейския съюз. Последното съобщение на Комисията относно Западните Балкани от м. март 2008 г. потвърждава сериозната ангажираност на Европейския съюз към европейската перспектива за региона и потвърждава, освен всичко друго, значението на Централноевропейското споразумение за свободна търговия за икономическото развитие на региона. Комисията е съгласна с докладчика, че перспективите за членство в Европейския съюз могат да подействат като катализатор за устойчиво икономическо развитие и за осигуряването на мир и стабилност в региона. Комисията е съгласна също така, че индивидуалното изпълнение на критериите от Копенхаген е от изключителна важност, когато се оценява готовността за присъединяване към Европейския съюз на страните от региона. Европейският съюз е основният търговски партньор на Западните Балкани. Задълбочаването на икономическите връзки между Европейския съюз и региона следователно е жизненоважно за подпомагане на икономическия растеж на региона.
Както правилно беше посочено във Вашия доклад, либерализацията на търговията и интеграцията са крайъгълен камък в процеса по стабилизиране и асоцииране и Европейският съюз преследва тази цел заедно със Западните Балкани на три равнища.
Първо, на двустранно равнище Европейският съюз предоставя едностранни търговски преференции на Западните Балкани от 2000 г., за да улесни достъпа на техния износ до европейските пазари. Комисията сключи споразумения за свободна търговия като част от споразуменията за стабилизиране и асоцииране, за да създаде условия за политически и икономически реформи и да постави основите на интегрирането на Западните Балкани в Европейския съюз например чрез сближаване с достиженията на правото на Общността.
Второ, на регионално равнище Европейската комисия изпълняваше ролята на посредник в преговорите за Централноевропейското споразумение за свободна търговия (ЦЕФТА) и реши да окаже финансова и техническа помощ на Секретариата на ЦЕФТА, както и на страните по него, за да подпомогне прилагането на споразумението. Същевременно Европейската комисия оценява високо регионалното управление на споразумението и приема, че Централноевропейското споразумение за свободна търговия е определящо за попълната регионална икономическа интеграция и за подготовка на почвата за евентуално пълноправно участие на Западните Балкани в единния пазар на Европейския съюз. Освен това ЦЕФТА създаде всички необходими структури за обсъждане на въпроси, свързани с търговията, на регионално и двустранно равнище. Това е особено важно за подпомагането и задълбочаването на регионалното сътрудничество и добросъседските отношения. Европейската комисия ще продължава да наблюдава прилагането на ЦЕФТА и ще докладва за това в ежегодния си доклад относно присъединителния и предприсъединителния процес.
Трето, на многостранно равнище Комисията подкрепи присъединяването на страните от региона към Световната търговска организация, тъй като това е найважната стъпка към ефективно участие в глобализираната икономика. Европейският съюз мобилизира всички съществуващи политически инструменти за подкрепа на страните от Западните Балкани в техния стремеж към реформи и регионално сътрудничество. Инструментът за предприсъединителна помощ е важна предпоставка за справяне с дългосрочните проблеми на развитието. Общото финансиране за настоящата финансова рамка за периода 2007-2013 г. е 11,5 милиарда EUR. Последно по ред, но не и по значение, Комисията започна диалог с всички заинтересовани страни в региона за съставяне на пътни карти за премахване на визовия режим.
В светлината на това, което беше казано, искам да ви уверя, че Комисията предприема всички необходими стъпки за задълбочаване на търговските отношения и приближаването на икономиката на Западните Балкани до Европейския съюз. В заключение искам отново да поздравя докладчика за този добър доклад. За мен е удоволствие да кажа, че Комисията споделя неговия общ подход.
Бих искал да изразя своята подкрепа и висока оценка за доклада, представен от гн Belder, тъй като той препоръчва конкретни икономически мерки, насочени към европейската перспектива за народите от Западните Балкани. Бих желал да насоча вниманието ви към три аспекта:
1. Трябва да погледнем реалистично и да признаем, че Сърбия играе ключова роля в успеха на процеса на стабилизиране и асоцииране и Европейският съюз трябва да положи по-нататъшни усилия за спечелване на доверието и дългосрочното приятелство на сръбския народ.
2. В бъдеще етническите сепаратистки движения и едностранни декларации за независимост не трябва да се допускат за територии като Косово, Южна Осетия, Абхазия, Приднестровието, Северен Кипър и др. Принципът за териториална цялост на държавите е свещен и трябва да бъде зачитан.
3. Същевременно ние трябва твърдо да подкрепим спазването на европейските стандарти, отнасящи се до правата на националните малцинства в държавите от Западните Балкани, включително правата на румънскоговорящите общности в Тимошко, Войводина, Истрия и Бивша югославска република Македония. Тези права трябва да бъдат спазвани, с изключение на движенията за териториална автономия на етническа основа и стремежите към колективни етнически права, които вече демонстрираха своя потенциал за провокиране на конфликти и кървави войни.
Обща селскостопанска политика и глобално осигуряване на прехраната (кратко представяне)
Следващата точка е докладът на гжа McGuinness - от името на Комисията по земеделие и развитие на селските райони, относно общата селскостопанска политика и осигуряване на прехраната.
докладчик. - (EN) Гн Председател, когато пристъпих към изготвянето на този доклад, въпросът с глобалното осигуряване на прехраната беше основен в политическия дневен ред, но до известна степен излезе от центъра на вниманието. Без никакво съмнение обаче той поражда тревога, тъй като все още има над един милиард души по света, които страдат от глад или недохранване. Тридесет хиляди деца на ден умират от глад и от болести, свързани с бедността. Това са ужасяващи статистически данни и затова въпросът как да произведем достатъчно храна и да дадем на хората достъп до тази храна е ключов.
Бих искала да благодаря на Комисията за участието й в изготвянето на този доклад, както и на много други комисии в Парламента, поспециално на Комисията по развитие, които също участваха в неговото създаване.
За четири минути не е възможно да се предаде съдържанието на доклада, но позволете ми да се спра на някои от въпросите, които считам, че са важни. Първо, фактът, че обединих общата селскостопанска политика и глобалното осигуряване на прехраната в едно заглавие подсказва, че практиката да се обвинява общата селскостопанска политика за всички злини в развиващите се страни вече е в миналото и че сега осъзнаваме, че общата селскостопанска политика осигурява прехраната на европейските граждани и като модел тя може да ни научи какво трябва да правим в развиващите се страни по отношение на производството на храни.
Ясно е, че позволихме развитието на селското стопанство да се изплъзне от политическия дневен ред и от плановете за развитие през последните десетина години. Беше време, когато голяма част от паричната помощ за развитие беше предназначена за стимулиране на селското стопанство и за проекти, свързани с производството на храни. Днес случаят не е такъв, независимо, че според мен след повишаването на цените на храните ние започваме да обръщаме повече внимание на селското стопанство както в Европейския съюз, така и в целия свят.
Това означава да се позволи на страните, които имат ресурсите да произвеждат храни, да го правят, за да се помогне на тях и техните дребни селскостопански производители да произвеждат храни за собствени нужди. Това предполага не само да се предоставят основните елементи за производство на храни, като семена и торове, но и ноу-хау, консултантски услуги, помощ на семействата, занимаващи се със земеделие в развиващите се страни, която да им даде възможност да произвеждат, за да задоволяват своите потребности.
Това може да бъде направено. Пред нас е примерът на Малави и на други страни, които успяха да излязат от състояние на екстремален глад и сега произвеждат храни. За да се направи това, са необходими инициативи на държавната политика. Необходимо е още Европейският съюз, предвид неговата огромна ангажираност с проблемите на развиващите се страни, настоятелно да изиска от страните внимателно да проучат своето селско стопанство и да започнат да стимулират производството на храни.
Въпросът с търсенето и предлагането е твърде деликатен, тъй като населението на света нараства - то ще се увеличи с 40 % до 2050 г. - така че ние ще се занимаем с тези въпроси. Проблемът с конкуренцията - на който сме свидетели - между производството на храни, производството на фуражи и горива несъмнено има ключово значение. Позовавайки се на всичко това, предполагам, че ние трябва да насочим поглед към въпроса с научноизследователската и развойна дейност.
Считам, че не сме направили достатъчно по отношение на научноизследователската и развойна дейност. Ние в Европа се стремим да произвеждаме помалко храни и може би затова сме пропуснали необходимостта да обърнем внимание на ефективността на селскостопанското производство и необходимостта да се произвежда повече в бъдеще.
Едно от основните послания, които наистина искам да отправя в краткото време, с което разполагам, е, че селскостопанските производители по света ще произвеждат храни, ако това им носи доход и че натискът върху авторите на политики има за цел те да разберат това правилно, да осигурят политики, които ще носят на селскостопанските производители стабилни доходи. Как да го постигнем? Като осигурим стабилни цени и следим разходите за производството на храни. Ако доходите на селскостопанските производители не бъдат стимулирани, те ще се откажат.
Бих искала да отправя едно предупреждение. Вече повече от година ние говорим за високите цени на стоките. Днес има излишъци от зърно например на склад, а няма пазар за тях. Тези селскостопански производители няма да произведат толкова много през следващия сезон и това би могло да задълбочи дългосрочния проблем с глобалното осигуряване на прехраната.
Докладът разглежда още много въпроси. Надявам се колегите да го подкрепят и отново бих искала да благодаря на големия брой хора, които проявиха огромен интерес към него.
член на Комисията. - (EN) Гн Председател, Комисията приветства доклада, изготвен от гжа McGuinness, и задълбочените разисквания в различните комисии на Европейския парламент по елементите, свързани с този много актуален проблем, които варират от търговията до биогоривата, наблюдението на цените, инвестиционната политика, финансовата криза, промените в климата и използването на водата в селското стопанство.
Комисията споделя обширния анализ на причините за кризата с прехраната, която засегна много развиващи се страни през първата половина на 2008 г. Комисията ще продължи да анализира връзката между цените на храните и цените на енергията. Въпросът с причинните връзки е много сложен, тъй като включва взаимодействие на редица фактори на търсенето и предлагането. Цените на енергията са само един от тези фактори, но такъв, който има пряко и непряко въздействие. Темата за биогоривата беше обсъждана в подробности на различни сесии на Европейския парламент. Съществува явно различие между политиката на Европейския съюз и на САЩ относно количеството зърно, което се преработва в биогорива. Европейската политика за биогоривата не води до намаляване на храната в наличност, тъй като количествата използвани суровини са много малки в глобален мащаб.
Дори ако Европейският съюз се доближи до своята цел, която е 10 %, въздействието върху цените на храните ще бъде ограничено, по-конкретно поради две причини: първо, все повече биогорива ще се произвеждат от нехранителни суровини или от остатъци или отпадъци. Второ, ефективността на методите за производство на биогорива ще се повишава все повече и може да се очаква също така средните добиви да продължат да се увеличават.
Устойчивата политика на Европейския съюз за биогоривата е политика изцяло в полза на бедните. Тя ще предостави допълнителни възможности за две трети от бедното население на света, което живее в селски райони, и следователно зависи от един добре развиващ се селскостопански сектор. Комисията е твърдо решена да наблюдава внимателно последствията за осигуряването на прехраната и за цените на храните.
Европейският съюз вече е предприел стъпки да регулира глобалното осигуряване на прехраната, като адаптира общата селскостопанска политика към променената пазарна и международна ситуация. Проверката на състоянието, която наскоро беше одобрена, ще осъвремени, опрости и рационализира общата селскостопанска политика и ще премахне ограниченията за селскостопанските производители, като по такъв начин ще им помогне да реагират подобре на промените в пазара, както и да посрещат новите предизвикателства.
Споразумението за проверка на състоянието отменя мярката за замразяване на ползването на земи, увеличава квотите за мляко постепенно, до тяхната отмяна през 2015 г., и превръща пазарната интервенция в истинска предпазна мрежа.
Новите предизвикателства, като промените в климата, управлението на водите, възобновяемата енергия и биоразнообразието, които ще имат въздействие върху развиващите се страни, също са засегнати.
Общата селскостопанска политика няма да остане статична след 2013 г. и вече е проведено предварително разискване след неофициалната среща на министрите на земеделието в Анеси през м. септември. Бъдещата обща селскостопанска политика трябва да бъде разглеждана в контекста на една поширока перспектива, в която устойчивото развитие, конкурентоспособността и глобалният продоволствен баланс ще формират едно неразделно цяло.
Различни събития на високо равнище поставиха глобалното осигуряване на прехраната на едно от първите места в международния дневен ред. Съществува ясно разбиране и съзнание в международен план за даване на приоритет на селското стопанство и развитието на селските райони в политическия дневен ред на национално, регионално, а може би и на континентално равнище. Например ние подробно обсъдихме темата за селското стопанство и осигуряването на прехраната по време на нашата среща на равнище колегиум с Африканския съюз през м. октомври, разискване, което имаме намерение да направим поинтензивно през тази година.
Последно, но не по значение, Комисията трябва да се придържа към изявлението на лидерите от Г-8 за глобалното осигуряване на прехраната. В периода, предшестващ приемането от Съвета на Инструмента по прехраната на 16 декември, Европейската комисия проведе много полезни обсъждания със специалната група на ООН на високо равнище.
Европейската комисия с нетърпение очаква изпълнението на цялостната рамка за действия. Комисията изразява убеждението си, че глобалното сътрудничество в областта на селското стопанство и осигуряването на прехраната, което постепенно приема форма, ще играе ключова роля при реализирането на многобройните препоръки, съдържащи се в този доклад, включително как да се окаже подкрепа на дребните селскостопански производители и какъв тип търговски политики трябва да бъдат приети, за да се подпомогне осигуряването на прехраната, особено в найуязвимите общности.
Очевидно трябва да се избягват ограниченията и забраните за износ, а решението е повече либерализиране на търговията. Увеличаването на търговските потоци е част от решението по пътя към осигуряването на прехраната.
Комисията изразява надежда, че смелата стъпка, предприета от европейските институции, за мобилизиране на един милиард евро, които ще допълнят другите финансови инструменти, предвидени в отговор на кризата с храните - от краткосрочен, средносрочен и дългосрочен характер - ще бъде последвана от други донори.
Мадридската конференция за осигуряване на прехрана за всички на 26 и 27 януари несъмнено е ключово събитие за издигане на разискването на ново равнище, на което да бъдат посочени основните приоритети за справяне със световния глад.
Европейската комисия ще продължи да играе активна роля и да дава своя принос за глобалното осигуряване на прехраната. Докладът на гжа McGuinness наистина предлага един добър анализ на някои възможности, които могат да бъдат взети предвид от Европейската общност и пошироката международна общност.
Развитие на гражданския диалог в рамките на Договора от Лисабон (кратко представяне)
Следващата точка е докладът на гжа Grabowska - от името на Комисията по конституционни въпроси, относно перспективите за развитие на гражданския диалог в рамките на Договора от Лисабон.
Гн Председател, Комисар, сменяме темата, за да обсъдим контактите между институциите на Европейския съюз и неговите граждани. Тези контакти са незадоволителни. Съществува дълбоко разделение между Европейския съюз и неговите граждани, въпреки че Jean Monnet изтъква, че Европейският съюз е създаден поскоро за гражданите, отколкото за държавите и правителствата.
Европейският съюз се разраства и обхваща все повече граждани, но институциите му изпитват затруднения при установяването на контакти с тях. Това се проявява в горчивия опит с френското и холандското "не" на Договора от Лисабон. Вярно е обаче, че институциите на Съюза се стремят да подобрят контактите си с гражданите. Те се отварят към тях, ясно осъзнавайки ролята на гражданското общество. Все повече се разширява диапазонът на комуникационната политика на Европейския съюз в тази област. Беше създаден дори нов термин - "граждански диалог", който описва тази политика. Необходимо е обаче повече. Поради това Европейският парламент се стреми да отговори на това предизвикателство, като се опитва да създаде подходящ механизъм за тази цел и да насърчава общуването между институциите на Европейския съюз и неговите граждани. Така ще се разреши проблемът, свързан с липса на демокрация, и ще се покаже, че гражданите също играят важна роля в процеса на вземане на решения в рамките на Европейския съюз.
Член 10 от Договора от Лисабон гласи, че "Всеки гражданин има право да участва в демократичния живот на Съюза. Решенията се вземат възможно найоткрито и възможно найблизо до гражданите.” Съществува и допълнителна разпоредба, която позволява на един милион граждани на Европейския съюз да предприемат законодателна инициатива. След влизането в сила на Договора от Лисабон един милион граждани ще имат възможност да се обърнат към Европейската комисия и да я приканят да внесе законодателно предложение по значим за гражданите въпрос.
Ето защо аз поставям за разглеждане въпроса за гражданския диалог в този доклад. Това е диалог, който не е дефиниран от закона. Важно е обаче и аз бих желала той да е движен от следните принципи или поскоро да се подчинява на тях. На първо място аз поставям в доклада принципа на представителност по отношение на гражданското общество. Бих желала гражданското общество да бъде подходящо представено на равнище Европейски съюз, което значи, че желанието ми е то да се представлява от партньори, които коректно отразяват и представляват интересите по спорните въпроси.
Аз бих желала гражданският диалог да има двустранен и взаимен характер. Това не е просто процес, при който Европейският съюз се обръща към гражданите, а те отговарят. Съюзът трябва и да информира гражданите, когато мненията им се вземат предвид, и да обяснява какви са последствията от това. Ето защо ние се нуждаем и от обратна информация от Съюза към гражданите.
Бих желала гражданският диалог да се основава на принципите за яснота и прозрачност. Ние следва да се ръководим от ясни правила, когато каним представители на обществото да вземат участие в диалога с нас. Необходимо е систематично да публикуваме списъка от организации, участващи в консултациите. Би било добре Съюзът да определи лице, отговарящо за контактите в тази област, а именно - в областта на диалога.
Не е лесно да се установят ръководни правила в тази област. Европейската комисия още през 2002 г. изготви принципи за повишаване на културата на консултации и диалог и затова аз се надявам, че тя ще е готова и сега да изготви целесъобразни принципи. Те ще се превърнат в общи принципи за всички институции. Бих желала да добавя, че от държавите-членки ще се изисква също да насърчават гражданския диалог. Аз не бих могла да представя всички части от този доклад. Бих желала обаче съдържанието му да бъде подложено на проверка при първа възможност, а именно по време на изборната кампания за Европейския парламент през 2009 г. Ще се радвам, ако ние се възползваме от този случай и направим първата крачка към установяване на контакт с европейските граждани, като ги накараме да опознаят найдоброто, което Съюзът предлага, и разберем от тях за какво трябва да се борим в този Парламент.
член на Комисията. - Гн Председател, преди всичко Комисията би желала да благодари на докладчика, гжа Grabowska, и на Комисията по конституционни въпроси за отличния доклад.
Ние приемаме твърдението, че гражданското общество играе важна роля в процеса на европейската интеграция. То е един от основните инструменти за осъществяване на комуникацията между европейските институции, обществото на Европейския съюз и гражданите на Европейския съюз. То дава възможност на гражданите да упражняват правото си на участие в демократичния живот на Съюза.
Комисията има дълга и положителна традиция на взаимодействие с организациите на гражданското общество. Това сътрудничество между Комисията и гражданското общество се засилва, като обхваща широк кръг от въпроси от политическия диалог до управлението на проекти както в рамките на Европейския съюз, така и в държавите- партньорки.
Договорът от Лисабон ще постави вече установената практика на поофициална основа и ще даде нов тласък за понататъшното й развитие. Той ще даде също така възможност за нови форми на активизиране на гражданското общество чрез "гражданска инициатива".
Въвличането на заинтересованите страни в активен диалог изисква предоставяне на целесъобразни инструменти в ръцете на гражданското общество, за да може то да изразява мнения и да бъде чуто. Институциите на ЕС се нуждаят от също толкова целесъобразни инструменти, които да гарантират, че всичко, което чуваме от гражданското общество и гражданите, е правилно подбрано и отразено в системата. Комисията приветства това, че настоящият доклад заявява подкрепата си на много от идеите, които тя вече осъществява на практика.
В рамките на своя мандат Комисията предприема редица инициативи за включване на организациите на гражданското общество и отделните граждани в публичен дебат по значими за Европейския съюз въпроси. Един от сравнително новаторските примери за тези усилия е допитването до гражданите, експериментирането със съвещателни изследвания на общественото мнение и индивидуални консултации.
За да се разберат нуждите и очакванията на хората, през последните 35 години се разработва Евробарометър като много надежден инструмент за наблюдение на общественото мнение в Европа. Нито Комисията, нито Парламентът обаче поотделно биха могли да организират общоевропейски публичен дебат. Това би било възможно единствено ако институциите на Европейския съюз и държавитечленки работят рамо до рамо. Именно такава е целта на политическата декларация "Да общуваме на тема Европа в партньорство", подписана от Парламента, Съвета и Комисията на 22 октомври 2008 г.
В този контекст Комисията и Парламентът вече съгласуват усилията си с държавитечленки чрез партньорства за управление, обхващащи регионални и местни кампании по конкретни въпроси, съгласувани с действията на местни органи и неправителствени организации. През 2009 г. благодарение на единадесет нови партньорства за управление този подход ще стане още поефективен.
Комисията споделя становището, че ползотворният диалог зависи от активното участие на всички страни: институциите на Европейския съюз, държавите-членки и гражданското общество. Комисията се надява, че Договорът от Лисабон ще влезе в сила и заявява своята готовност да предприеме необходимите действия за реализиране на разпоредбите му на практика и за понататъшно развиване на гражданския диалог.
За да бъде Европейският съюз истински демократичен и близък до гражданите, необходимо е тясно сътрудничество между институциите на Съюза и държавитечленки, от една страна, и гражданското общество, от друга, на местно, регионално и национално равнище.
Гражданското общество представлява многобройни неправителствени организации и организации с нестопанска цел, учредени от граждани по тяхна собствена воля. То играе важна роля в процеса на европейска интеграция, като представя позициите и исканията на гражданите на Европейския съюз пред европейските институции. По тази причина от особена важност е гражданите да получават ефективна и надеждна информация, като се засилва популярността на гражданския диалог. Това важи с особена сила по отношение на насърчаването и пропагандирането на действията и намеренията на Европейския съюз, изграждането на мрежа за европейско сътрудничество и укрепването на европейската идентичност сред гражданското общество.
Ако Европейският съюз желае да постигне своите политически цели и намерения, той се нуждае от посилно политическо съзнание, поефективен граждански диалог и поширок публичен дебат.
Договорът от Лисабон укрепва правата на гражданите по отношение на Съюза, както и тези на сдруженията, представляващи гражданското общество, като улеснява участието им в дебатите относно т. нар. "Европа на гражданите".
Институциите на Европейския съюз следва да развиват потясно сътрудничество с цел изграждане на европейски граждански диалог и насърчаване на гражданите на Европейския съюз да се ангажират в поголяма степен с проблемите на Европа. Особено важно е да се поощрява поширокото участие на гражданите в европейските дебати и дискусии. Гражданите трябва също така активно да участват в предстоящите избори за Европейски парламент. Или, както заяви Jean Monnet, ние не създаваме коалиция от държави и правителства, а съюз между граждани.
Членството в организация на гражданското общество дава на гражданите на Европа възможност да вземат активно участие в политиката. За постигане на целите на Европейския съюз активното включване на гражданите в този процес и създаването на конкретни реални възможности те да предприемат инициативи, да осигуряват обратна връзка и да изразяват критика и противоположни мнения представлява истинско предизвикателство. Липсата обаче на еднозначно точно правно определение на организацията на гражданското общество може да предизвика трудности.
За да могат гражданите на Европейския съюз да оценят предимствата, които той им предлага, ние трябва да продължаваме да развиваме демокрацията, да засилваме прозрачността и да разширяваме ефективността от действията на Европейския съюз. Липсата на демокрация в повечето случаи е резултат от това, че гражданите невинаги имат достъп до необходимата информация. Някои от документите, свързани с процеса на вземане на решения от страна на Общността, все още не са достъпни, така че ние трябва да продължим процеса, насочен към понататъшно разширяване на достъпа до работните документи на Общността.
Механизмът на консултациите е неделима част от дейността на европейските институции. Ние трябва да положим основните принципи и минимален набор от правила по отношение на консултациите, както и да установим такава рамка за тях, която да е последователна и достатъчно гъвкава, за да се приспособи към специфичните очаквания на заинтересованите страни.
Настоящият доклад е ясен сигнал, че Европейският съюз се приближава до своите граждани и предлага конкретни стъпки, чрез които тази цел да стане реалност.
Следващата точка е докладът на гжа Gottardi - от името на Комисията по икономически и парични въпроси, относно публичните финанси в ИПС за периода 2007-2008 г..
Гн Председател, Комисар, госпожи и господа, точно преди една година ние взехме решение да обединим докладите относно публичните финанси за 2007 г. и 2008 г. За това имаше наймалко две причини: да се опитаме да ускорим процеса и да вземем под внимание симптомите на настъпващата промяна. Тогава ние не осъзнавахме пълната степен на промените, но вече беше ясно, че като анализираме две години заедно, ще получим поизчерпателна и точна преценка. И бяхме прави. Докладът, който ще гласуваме утре, непрекъснато беше допълван с нови данни.
Тясната връзка между публичните финанси и финансовата и икономическата криза е очевидна. Просто обсъдете ресурсите, предназначени да избавят от затруднение банките и едрия бизнес, да подкрепят промишлеността, като не забравяте исканията главно от страна на малките и средните предприятия, както и защитата на гражданите от настъпилата рецесия. Всички тези мерки бяха доведени до вниманието на европейските институции и отделните държави-членки, но те не трябва да отслабват нашия ангажимент и нашата отговорност спрямо бъдещите поколения.
Докладът е изграден наймалкото на две равнища: това, което е основно, устойчиво и валидно във всички случаи, и това, което е неотложен отговор на сегашната криза. Принципът остава същият, а именно, че устойчивите публични финанси са крайно важни не само за отделните страни, но също така за стабилността на икономиката и на европейския социален модел. По отношение на приходите трябва да се предприемат мерки за разширяване на данъчната основа, като все пак не се отслабва действието на принципа за прогресивно данъчно облагане и се намалява данъчният натиск върху средните и ниските заплати и пенсиите. По отношение на разходите действията трябва да включват оценка на контекста, изискванията и състава на населението, като се обърне специално внимание на политиките за равенство между половете и демографските промени. Целта следва да бъде насочена поскоро към реорганизиране на разходите, отчасти чрез прехвърляне на бюджетни средства по други позиции и модернизиране на публичните администрации, отколкото към въвеждане на произволни съкращения на средства.
Бюджетирането, съобразено с фактора пол, представлява добър пример за бюджетиране - методология, предложена и подкрепяна от самия Европейския парламент, въпреки че все още не е норма. Това води до увеличаване на прозрачността, съпоставимостта и разбирането, в това число и сред гражданите, както и до засилване на доверието и чувството за отговорност.
Настоящата безпрецедентна нестабилност изисква решителни действия. Ако намесата в публичния сектор е станала важна и крайно необходима, ние не бива да повтаряме същите грешки - това би било дори понепростимо. Вместо това ние трябва да направляваме кризата в посока на нов модел на развитие, което да бъде истински устойчиво както за околната среда, така и за обществото.
Когато говорим за координация на европейско равнище, би трябвало да мислим за наше собствено антициклично управление, да се движим заедно и в еднаква посока, като засилим борбата срещу избягването на плащане на данъци и градим заедно националните планове. Когато подкрепяме бизнеса, трябва да оценим влиянието на конкуренцията, поддържането на равнопоставени условия и функционирането на вътрешния пазар, като се гарантира надзор, отчетност, ограничения и последователно поведение. Преразглеждането на Пакта за стабилност и растеж позволява една контролирана гъвкавост, използвана внимателно и в дългосрочна перспектива.
Макроикономическите политики и съвместните инвестиции трябва да бъдат пренасочени в стратегически, предварително определени сектори, като се използват такива инструменти като еврооблигациите, и в същото време се обръща особено внимание на плановете за регионална стабилност. В Комисията по икономически и парични въпроси имаше широк консенсус по доклада, тъй като повечето политически групи споделят неговата гледна точка. Аз наистина се надявам, че това е прелюдия към един добър резултат при гласуването утре.
член на Комисията. - (EN) Г-н Председател, Комисията приветства доклада на г-жа Gottardi, а съдържанието на доклада съответства до голяма степен на съдържанието на двата представени по-рано доклада на Комисията относно публичните финанси в ИПС, оповестени през м. юни 2007 г. и 2008 г. Комисията е съгласна също така с трите последни изменения, внесени от докладчика на 7 януари.
Докладът на Европейския парламент потвърждава, че преразгледаният Пакт за стабилност и растеж (ПСР) досега функционира според очакванията. Поспециално, много държави-членки са направили значителни усилия, за да изпълнят задълженията си по отношение на Пакта. От реформата на Пакта за стабилност и растеж досега са били приложени както корективни, така и превантивни лостове в пълно съответствие с разпоредбите на Пакта за реформа и не е била проявена никаква снизходителност при изпълнението.
Все пак докладът също така изтъква особено негативната икономическа перспектива за Европейския съюз и еврозоната за 2009 г. Растежът се е забавил значително, до степен да се премине в пълна рецесия тази година. Общите икономически перспективи за 2010 г. също са обезкуражителни, така че Комисията изразява съгласие с Европейския парламент, че да се подкрепи търсенето, като се използва дискреционната фискална политика, в момента е от основно значение.
Въпреки това фискалната политика следва да поддържа устойчив курс, като се основава на предвижданията за очаквано решение на кризата. В това отношение Комисията споделя загрижеността на Парламента относно дългосрочната стабилност на публичните финанси и продължава да придава голямо значение на неговата преценка.
Нов доклад относно дългосрочната стабилност на публичните финанси в Европейския съюз ще бъде представен от Комисията през есента на 2009 г. Комисията също споделя становището на Европейския парламент, че публичните средства трябва да се преориентират, за да се подобри качеството на публичните разходи в съответствие с Лисабонската стратегия. Подобна ориентация на политиката е наистина част от общите насоки за политиката, приети от Европейския съвет. Комисията продължава работата за по-систематизирана оценка на качеството на развитието на публичните финанси, включително аспектите на бюджетирането, основано на изпълнението.
През пролетта на 2006 г. дванадесет държави-членки преминаха през процедура при прекомерен дефицит. В резултат от изпълнението на препоръките и решенията, дадени от Съвета в случая на страни с прекомерен дефицит, две години и половина след това броят на държавите-членки, които са преминали през процедура при прекомерен дефицит е почти нулев. Това постижение е възможно, благодарение на наличието на благоприятни икономически условия през 2006 г. и 2007 г. През периода 2008-2009 г. сме изправени пред икономическа криза, която в много държавичленки вече е довела до икономическа рецесия, нарастване на безработицата и много фалирали дружества, особено сред малките и средни предприятия (МСП). Европейският план за икономическо възстановяване предвижда големи публични инвестиции за модернизиране на транспортните и енергийни инфраструктури. Държавите-членки разработват програми, насочени към подпомагане на малките и средни предприятия, за да им позволят да останат на пазара. При тези условия държавите-членки в еврозоната, както и всички държави-членки ще срещнат трудности да отговорят на критериите за сближаване. Смятам, че на европейско равнище трябва да се вземат мерки, за да могат държавите-членки да посрещнат сегашните предизвикателства като застаряващото население, миграцията, промените в климата и т.н. Селското стопанство, образованието, здравеопазването и транспортът, които са ключови области за икономическото развитие на Европейския съюз и за качеството на живот на европейските граждани, трябва да бъдат подпомогнати от специфични публични политики.
Транспониране, прилагане и изпълнение на Директиви 2005/29/ЕО и 2006/114/ЕО (кратко представяне)
Следващата точка е доклад на г-жа Weiler - от името на Комисията по вътрешния пазар и защита на потребителите, относно транспонирането, изпълнението и прилагането на Директива 2005/29/ЕО относно нелоялни търговски практики от страна на търговци към потребители на вътрешния пазар и Директива 2006/114/ЕО относно заблуждаващата и сравнителната реклама.
Гн Председател, Комисар, госпожи и господа, преди да премина към доклада, бих искала да кажа още веднъж, че не се държахме коректно с решението си да разискваме нашите доклади по собствена инициатива. Като виждам как протичат разискванията - без диалог, без противопоставяне, без противоречия - не смятам, че това е същинско парламентарно разискване и се надявам, че ще променим това скоро след парламентарните избори.
Въпреки това бих искала да изразя благодарността си към колегите, които не присъстват. Ние работихме много добре заедно по изработването на доклада. Също така бих искала да благодаря на Европейската комисия и на секретариата на комисията.
Направихме много нови общи открития по време на разискването в комисията. Комисията по вътрешния пазар и защита на потребителите съзнателно постави разискването относно прилагането сравнително рано в дневния ред, тъй като срокът за прилагане от страна на държавите-членки беше средата до края на 2007 г., което досега не е много дълъг срок за директива, която включва огромен и значителен елемент на хармонизиране. Въпреки това някои държави-членки не са приели мерки за транспониране. Безспорно това се дължи на сложната процедура, но интересното е, че три държави-членки, които не са успели, са някои от държавите основателки. Следователно не можем да приемем, че им липсват знания в областта на европейското право. Три държави-членки все още не са транспонирали директивата, четири са я транспонирали в недостатъчна и незадоволителна степен, а три държави-членки са получили съобщения от Комисията, които биха могли да доведат до производство в Съда на Европейските общности. Има много случаи на недостатъчно транспониране. По време на нашето заседание установихме, че две страни са транспонирали директивата с голяма отговорност и творчество, а именно Обединеното кралство и Австрия. Значи е възможно.
Предимствата на вътрешния пазар следва да бъдат в интерес на държавите-членки. Целта на директивата следва да бъде изясняване на правата на потребителите и опростяване на трансграничната търговия, въвеждане на надеждни и справедливи правила и разбира се засилване на правната сигурност.
Много важен въпрос за нас като парламентаристи е защитата на гражданите и потребителите от измамни практики. Това се отнася не само за потребителите, но също и за малките предприятия и търговците. Нашата цел, Комисар, следва може би да бъде въвеждането на тези две директиви заедно в средносрочен план, тъй като много малки предприятия са изправени пред същите проблеми на вътрешния пазар като потребители. Запознати сме с много примери, като например неприятни реклами и заблуждаващи и агресивни търговски практики. Всички сме запознати с измамите с указатели, което е широко разпространен проблем в цяла Европа. Знаем за измамите с лотарията и още много други.
Бих искала да благодаря на Комисията за строгостта при използването на новата система "sweep" за проверка на авиокомпаниите и мелодиите за телефони. Надяваме се, че тя ще продължи да работи по този въпрос. Очакваме, че тя ще осъществи по-здраво сътрудничество с националните служби и ще гарантира, че черните списъци няма да се пренебрегват и че санкциите всъщност са разубеждаващ фактор - доста важен въпрос за нас като парламентаристи.
Бих искала да кажа в заключение, че успешното транспониране изисква сътрудничество между държавите-членки и между националните и европейски парламентаристи, и изцяло в съответствие с Договора от Лисабон, който беше споменат тук, бих искала да подкрепя националните парламентаристи за упражняване на по-строг контрол над техните национални правителства. Тези два акта биха били добро начало.
член на Комисията. - (EN) Г-н председател, преди всичко бих искала да благодаря на докладчика, г-жа Weiler, за нейния доклад, съдържанието, на който, разбира се, ще бъде внимателно разгледано от Комисията, а също така да й благодаря и за коментарите, които направи във връзка с тази процедура.
Комисията е напълно съгласна, че понастоящем е много важно държавите-членки да транспонират точно новите понятия, въведени от директивата относно нелоялните търговски практики и националните органи също да допринесат за еднаквото прилагане на директивата в целия Европейски съюз.
Що се отнася до транспонирането, две държави-членки все още закъсняват: Люксембург и Испания; Комисията отнесе тези случаи до Съда на Европейските общности през м. юни миналата година.
Комисията също така координира сътрудничеството по транспонирането, за да се избегне неправилното транспониране. Независимо от това в ограничен брой страни остават някои проблеми, главно поради нежеланието на тези страни да се съобразят с цялостната хармонизация. В тези случаи Комисията няма да се поколебае да започне процедури за нарушение.
Докладът посочва необходимостта да се защитят не само потребителите, но и малките и средни предприятия от нелоялни търговски практики. По този въпрос Комисията напомня на Европейския парламент, че една директива за пълно хармонизиране относно нелоялни търговски практики от страна на търговци към потребители вече е твърде амбициозно предложение, което би било неуспешно, ако неговото приложно поле се разшири до нелоялни търговски практики от страна на търговци към търговци.
От консултациите, довели до предложението, и от разискванията в Съвета е направено заключението, че има слаба подкрепа в полза на разширяване на приложното поле на директивата, за да бъдат обхванати нелоялните търговски практики от страна на търговци към търговци.
Относно агресивните практики, които се регламентират за първи път на равнище Европейски съюз чрез директивата относно нелоялните търговски практики, беше преценено, че подобни практики се срещат почти изключително в транзакциите между търговци и потребители. Заблуждаващите практики в транзакциите между търговци вече са регламентирани от директивата относно заблуждаващата и сравнителната реклама. Такива практики следва да продължат да се регламентират единствено от тази директива.
По отношение прилагането на законодателството за защита на потребителите, Комисията ще продължи да координира действията по прилагането чрез мрежата за сътрудничество в областта на защитата на потребителите.
В този контекст Комисията отбелязва подкрепата от страна на Парламента за проверките като инструмент за прилагане. Комисията възнамерява да доразвие този механизъм и е планирала още една проверка по-късно тази година. В допълнение към искането от страна на Парламента, Комисията също така би искала да добави, че предстоящият втори вариант на Индекса за развитие на пазарите на дребно ще съдържа данни, събрани по време на досега проведените проверки.
Тъй като докладът посочва необходимостта от информационни кампании за повишаване на осведомеността на потребителите относно техните права, Комисията би искала да информира членовете за новия уебсайт "Is it fair?" (Коректно ли е?), който например включва образователен материал относно черния списък на забранените практики.
В заключение Комисията би искала да увери Парламента, че ще продължава да работи в тясно сътрудничество с държавите-членки, за да гарантира точното и ефективно прилагане на директивите относно нелоялните търговски практики и заблуждаващата и сравнителната реклама.
Базата данни за националните мерки, приети при транспонирането, и за съдебната практика ще бъде създадена тази година и ще служи като полезен инструмент в това отношение.
(След коментарите на г-жа Weiler, председателят прочете разпоредбите на член 45, параграф 2 от Правилника за дейността)
Европейските потребители често се сблъскват с нелоялни търговски практики и измамни и заблуждаващи реклами. Категорията уязвими потребители, която включва по-специално деца и възрастни граждани, е изложена в най-голяма степен на риск от измама.
Приветствам усилията на Комисията да съдейства на държавите-членки в транспонирането на директива, която ще помогне да се увеличи доверието на потребителите и на търговците в трансграничните транзакции. Това ще гарантира по-голяма правна сигурност за потребителите, и в същото време ще защити малките и средни предприятия от агресивни нелоялни търговски практики.
Тази директива е решаваща за бъдещото развитие на правата на потребителите в Европейския съюз и за цялостното развитие на потенциала на вътрешния пазар. Тъй като някои неща все още остават неясни при транспонирането на директивата, приветствам доклада на г-жа Weiler, който привлече вниманието върху проблемите с транспонирането на директивата в националните законодателства.
За да успеем, съдебните органи ще трябва да засилят трансграничното сътрудничество по отношение на подвеждащи услуги, свързани с бази данни. Отдавам голямо значение на информационните кампании за повишаване на осведомеността на потребителите за техните права, защото те са ключов фактор за предоставяне на по-голяма защита. Само добре информиран потребител може да забележи заблуждаваща реклама и да избегне разочарованието, което тя може да причини.
Смятам, че "черните списъци" ще ни дадат възможност да разкрием нелоялни търговски практики и напълно да забраним заблуждаващата реклама.
Обща политика в областта на рибарството и екосистемния подход към управлението на риболова (кратко представяне)
Следващата точка е доклад на г-н Guerreiro - от името на Комисията по рибно стопанство, относно Общата политика в областта на рибарството и екосистемния подход към управлението на риболова.
Съобщението на Комисията повдига различен кръг от въпроси като част от разискването относно възможна реформа на Общата политика в областта на рибарството до 2012 г.
Моят доклад, който беше приет от Комисията по рибно стопанство в Парламента, изтъква множество фактори, които смятаме за важни в контекста на това разискване.
Риболовът е основна дейност за гарантиране на прехраната и оцеляването на хората и това е първоначалната цел на всяка политика в областта на рибарството.
В този контекст си заслужава да се подчертае важността на риболова във водите на изключителната икономическа зона (ИИЗ) на всяка държава-членка за нейния суверенитет и независимост, в частност от гледна точка на храната.
Общата политика в областта на рибарството (ОПОР) следва да подпомага модернизацията и устойчивото развитие на риболовната промишленост, като защитава нейната социално-икономическа жизненост и устойчивостта на рибните ресурси и като гарантира запасите от риба за населението, както и суверенитета и сигурността на храните, запазването на работните места и подобрени условия на живот за рибарите.
Предвид собствените й цели, Общата политика в областта на рибарството следователно не трябва да бъде подчинена на други политики на Общността, които са били определени досега.
С други думи, политиката в областта на рибарството не е и не може да бъде политика за океаните или за морската среда.
Тъй като риболовът е дейност, която използва самовъзстановяващ се ресурс, първата и основна задача на управлението на рибарството е да контролира общото риболовно усилие по начин, който да гарантира максималния устойчив улов.
Политиката в областта на рибарството трябва да започва от допускането на взаимозависимост между благополучието на риболовните общности и устойчивостта на екосистемите, от които те са неразделна част, в частност чрез признаване на конкретните характеристики и значимостта на дребния крайбрежен риболов и непромишления риболов.
Прилагането на екосистемния подход за управлението на морската среда по необходимост изисква мултидисциплинарни и междусекторни действия между различните мерки, които оказват влияние върху морските екосистеми - отивайки далеч отвъд и над тези приети в областта на рибарството.
Предложението за анализ на оценката на рибните ресурси, основан на екосистемния подход, трябва да се базира на потвърдени научни данни, а не на предчувствия, базирани на предварителни представи.
Също така трябва да бъде признато, че съществува значителна разлика между различни морски области и ресурсите, които се намират във всяка от тях, между различните флоти и уреди, които се използват и между тяхното съответно въздействие върху екосистемите, което изисква мерки за управление на рибарството, които са разнообразни, специфични и приспособени към всеки случай, като рибарите получават обезщетение за социално-икономическите последици, когато това е необходимо.
За да се гарантира устойчивостта на ресурсите, риболовната дейност и съответните местни общности, считаме, че е жизнено важно държавите-членки да упражняват своя суверенитет върху 12те мили териториални води, а областта, която съответства на изключителните икономически зони на най-външните региони, да бъде считана за "зона с изключителен достъп”.
В този контекст съществуват някой безпокойства във връзка с предложения, отнасящи се до достъп до ресурси, които целят насърчаване на система от индивидуални квоти, които могат да бъдат прехвърляни, което би имало последици от гледна точка на концентрацията на риболовна дейност и присвояването от отделни лица на права за извършване на риболов.
Също така трябва да бъде отбелязано, че една политика, която насърчава безразборното бракуване на плавателни съдове, която не взема предвид специфичните характеристики на флотите, ресурсите, нуждите по отношение на потреблението във всяка държава-членка и социално-икономическото въздействие, е неподходяща и необоснована.
Накрая бих искал да подчертая, че резкият спад на доходите в промишлеността произтича не само от ограничения на риболовната дейност, но и от стагнацията/спада в цените при първоначална продажба, придружени от показателно увеличение в производствените разходи (дизел и петрол).
член на Комисията. - (EN) Г-н председател, Комисията приветства представения доклад и подкрепата за нашите перспективи относно екосистемния подход.
Едно от основните послания, които Комисията изразява в своето съобщение, е, че докато рибарството зависи от здрави морски екосистеми, управлението на риболова, не може само по себе си да поеме ролята по управление на океана. Здравите морски екосистеми могат да бъдат опазени само чрез политика, която включва всички сектори, имащи въздействие върху тези екосистеми.
Поради тази причина Комисията разглежда морската политика, и по-специално нейния екологичен стълб - Рамковата директива за морската стратегия - като ключ за прилагането на екосистемния подход. Този подход гарантира на риболовната промишленост, че на всички въздействия от страна на човека върху морските екосистеми, не само рибарството, е отговорено пропорционално и последователно. Това е също така основната идея на доклада и ние оценяваме съгласието по този въпрос.
Ще подчертая, че това не означава, че една политика се подчинява на друга - че ние, възприемайки този подход, установяваме йерархия между Рамковата директива за морската стратегия например и Общата политика в областта на рибарството.
Рамковата директива за морската стратегия служи на Общата политика в областта на рибарството като необходим инструмент за интегриране за опазване на ресурсната база за рибарството в бъдеще, а Общата политика в областта на рибарството ще допринесе за Рамковата директива за морската стратегия, като въведе необходимите мерки за управление, за да подкрепи целите за здрави морски екосистеми.
Както бе посочено в доклада, задоволяването на нуждите от храна, опазването на риболовната промишленост и риболовните общности, и запазването на устойчивостта на морските екосистеми не са несъвместими. Напротив, в дългосрочен план съществува синергия между тези цели.
Докладът засяга много въпроси относно специфичните инструменти, които да бъдат използвани в бъдеще. Това са важни и уместни въпроси, на които ще отговорим в разискването относно реформата на Общата политика в областта на рибарството. Следователно няма да коментирам специално тези въпроси сега.
Все пак ще отбележа, че има два въпроса, по които може би няма да постигнем съгласие. Посочва се, че рибарите, които са засегнати от мерки и планове за управление за опазване на екосистемите следва да бъдат подпомогнати или компенсирани. Не смятаме че преките субсидии са стъпка напред, а че решението е да се помогне на промишлеността да бъде икономически по-гъвкава и да се помогне на крайбрежните общности да се развият в други различни икономически дейности.
Също така се посочва, че попълването на запасите от аквакултури може да бъде инструмент за попълване на запасите от дива риба. Въпреки че това може да бъде възможност в някои много специфични случаи, ние не смятаме че това е пътят напред по-принцип. Рибните запаси следва да се възобновяват чрез подходящо управление на въздействието от страна на човека върху морските екосистеми, включително въздействието както върху рибарството, така и върху други сектори.
Ще се върнем към по-подробно разискване относно инструментите за управление на рибарството в контекста на разискването и разработването на реформата на Общата политика в областта на рибарството, като ще започнем с публикуването на Зелена книга през м. април. Междувременно благодаря на Парламента за неговата подкрепа за нашия подход, изразена чрез този доклад.
Равно третиране на мъжете и жените по отношение на достъпа до заетост, професионално обучение и повишаване, и условията на труд (кратко представяне)
Следващата точка е доклад на г-жа Riera Madurell - от името на Комисията по правата на жените и равенството между половете, относно транспонирането и прилагането на Директива 2002/73/ЕО на Европейския парламент и на Съвета от 23 септември 2002 година за изменение на Директива 76/207/ЕИО за прилагането на принципа на равното третиране на мъжете и жените по отношение на достъпа до заетост, професионално обучение и повишаване, и условията на труд.
Гн Председател, директивата, за която се отнася докладът, е изменен вариант на директива от 1978 г. със същия предмет, изготвена в контекста на Договора от Амстердам, съдебната практика, установена от Съда на Европейските общности, и новата социална реалност. Това е вариант, който обединява ключови елементи за напредъка в областта на правата на жените, които са оценени в този доклад.
Правният текст дава определение за пряка и непряка дискриминация, тормоз и сексуален тормоз; изисква държавите-членки да насърчават работодателите да предотвратяват всички форми на дискриминация, основана на пола; защитава правата на работниците след отпуск по майчинство или родителски отпуск.
Чрез прилагането на тази директива държавите-членки не само се задължават да създадат органи по въпросите на равенството, които да насърчават, оценяват, прилагат и подкрепят равното третиране, но също така се ангажират да провокират социален диалог с оглед поощряване на равното третиране на работното място чрез колективни трудови договори, по план. Те се задължават също така да засилят ролята на неправителствените организации за насърчаване на равенството, да установят ефективни мерки за санкциониране на тези, които не спазват разпоредбите на директивата, и да прилагат мерки за закрила за тези, които помагат на жертвите.
Ако Комисията можеше да изготви доклад, който съгласно самата директива е задължителен на всеки четири години, нашата работа по оценката би била относително лесна. За да бъде това така, всички държави-членки трябваше да транспонират директивата в рамките на предвидения срок правилно и да предадат цялата информация на Комисията. Не такава обаче беше ситуацията, в която се намирахме, когато започнахме.
При изтичане на крайния срок за транспониране на директивата девет държави-членки не бяха предоставили информация относно мерки за транспониране на директивата. Тогава Комисията започна производства за нарушение и през м. май миналата година все още бяха в ход производствата срещу две държави-членки. Освен това, поради сложността на директивата и съдържащите се в нея нови елементи, Комисията установи проблеми при транспонирането й в 22 държави-членки, въпреки че тя очакваше много от тях да се решат чрез диалог.
За да се състави задълбочен, полезен и възможно най-пълен доклад, трябваше да разполагаме с повече информация и следователно решихме да поискаме информация и от държавите-членки. С информацията, предоставена от Комисията, тази получена от държавите-членки чрез техните органи по въпросите на равенството и националните парламенти, както и благодарение на приноса на моите колеги от различните групи, ние успяхме да изготвим този доклад, който дава ясна представа относно напредъка на процеса по транспониране във всяка държава-членка.
След този опит бих искала да подчертая, че сътрудничеството между националните парламенти и Европейския парламент изигра основна роля, за да можем да свършим добре работата си. Без информацията, предоставена от националните парламенти и органите по въпросите на равенството, ние нямаше да можем да напишем този доклад, поне не така задълбочено, както го направихме; нито това щеше да бъде възможно без взаимното сътрудничество, което успяхме да установим с Комисията; нито без неоценимата помощ, предоставена от службите на Комисията по правата на жените и равенството между половете, моя кабинет и службите на моята парламентарна група. Бих искала да отправя благодарностите си към всички тези жени. Бих искала също така да благодаря на докладчиците в сянка за тяхното съдействие и готовност.
От самото начало нашата цел беше работата ни да не бъде просто задълбочена и полезна, а резултат от най-широкия възможен консенсус, тъй като имахме нужда да получим точна картина за това как напредва процесът по транспонирането. Тази директива е много важна, тъй като тя предоставя на държавите-членки на Европейския съюз много ефективно средство за укрепване на националните законодателства в областта на равното третиране на работното място - нещо, което е основополагащо, ако искаме да постигнем целите, които сме си поставили като европейци.
Не бива да забравяме, че дори днес в Европейския съюз съществува разлика от 28,4 % между нивата на заетост на мъже и жени, че все още сме далеч от целта от Лисабон за достигане на 60 % заетост при жените до 2010 г. и че освен това заплащането на жените е средно с 15 % по-малко от това на мъжете.
Ако докладът спомогне за по-нататъшното осъзнаване на този проблем в държавите-членки, ние ще бъдем двойно удовлетворени.
член на Комисията. - (EN) Г-н Председател, Комисията приветства доклада на Парламента по тази важна директива и благодарим на г-жа Madurell за упоритата й работа по този въпрос.
Директива 2002/73/ЕО е важен инструмент за борба с дискриминацията, основана на пола, при достъпа до заетост, професионално обучение и повишаване, и по отношение на условията на труд. Тя значително подобри правото на Общността в тази област с по-ясни дефиниции на видовете дискриминация и множество новаторски правни решения. Те включват разпоредби за закрила на бременни жени и жени в отпуск по майчинство, включване на социалните партньори и неправителствените организации в осигуряването на равенство между половете на работното място и създаване на органи по въпросите на равенството.
Този доклад има специално значение, предвид многото различия, които все още засягат мъжете и жените в областта на заетостта. Той привлича вниманието на държавите-членки, на Комисията, на социалните партньори и на гражданското общество към ключовите разпоредби на директивата и подчертава нуждата от пълно прилагане. Следователно той може да допринесе за по-голямо съответствие с директивата и за по-голяма осведоменост за законодателството на Общността относно равното третиране на мъжете и жените.
Като пазител на Договорите, Комисията продължава да следи отблизо прилагането на директивата в държавите-членки. Тя поддържа диалога с държавите-членки във връзка с производствата за нарушение, с оглед осигуряване на правилното прилагане на директивата.
В изпълнение на задължението за докладване съгласно директивата, Комисията ще приеме доклад през първата половина на тази година относно прилагането на директивата във всички държави-членки и ще информира за това Парламента и Съвета.
в писмена форма. - (EN) Ирландският орган по въпросите на равенството се смята за пример за добра практика. Въпреки това ирландското правителство наскоро намали неговия бюджет с около 43 % и ускори децентрализацията на органа, по време когато общата програма за децентрализиране на публични органи на правителството е спряна.
Действително Niall Crowley, главният изпълнителен директор на Ирландския орган по въпросите на равенството, наскоро подаде оставка от този пост, като заяви, че органът по въпросите на равенството е станал нежизнеспособен с решението да се намали неговото финансиране с 43 % и да продължи децентрализирането на неговия персонал и че работата на органа по въпросите на равенството неизбежно е компрометирана. Освен това още шестима членове на управителния съвет на органа по въпросите на равенството са подали оставка.
Този доклад призовава държавите-членки да развиват капацитета си и да осигуряват адекватни ресурси за органите, които насърчават равното третиране и равните възможности за половете, предвидени в Директива 2002/73/ЕО. Той също така излага отново изискването на директивата за гарантиране на независимост на тези органи.
Ирландското правителство явно нарушава директивата, защото то очевидно няма намерение нито адекватно да осигури, нито да гарантира независимостта на орган, чието финансиране почти е намалило наполовина, като е принудило половината от членовете на управителния му съвет да подадат оставка.
в писмена форма. - (EN) В контекста на съществуващата разлика между мъжете и жените по отношение на нивото на заетост, заплащане и достъп до управленски позиции призовавам държавите-членки да ускорят прилагането на Директива 2002/73/ЕО, като гарантират, че нейните разпоредби са напълно и ефективно транспонирани в националните законодателства. С разгръщащата се финансова криза, аз съм загрижен, че бавното и некачествено прилагане на тази директива може да изостри неравенствата между половете и да застраши осъществяването на целите на Лисабонската стратегия, както и да попречи на Европейския съюз да развие целия потенциал на икономическия си капацитет.
Буди съжаление също така изборът на някои държави-членки да ограничат обхвата на забранените видове дискриминация, като по този начин само частично се съобразяват с Директива 2002/73/ЕО. Разочароващ е фактът, че въпреки многобройните проучвания по този въпрос, някои национални законодатели все още пренебрегват пагубните последици от дискриминацията и сексуалния тормоз върху духа и производителността на служителите.
За да се приложат по-добре практиките срещу дискриминация и тормоз, необходимо е да се ангажират заинтересованите лица на равнище, най-близко до гражданите, чрез информационни кампании, използване на неправителствени организации, а също така чрез по-официални инструменти като например включване на специални разпоредби в колективните трудови договори и националното законодателство относно равенството между половете.
Приемането на акт от европейското законодателство инициира процеса по транспониране и прилагане на директивата във всяка държава-членка. Европейският парламент внимателно следи транспонирането на всяка директива, пример за което е докладът на колегата Teresa Riera Madurell, който проучва прилагането на принципа на равното третиране между мъжете и жените.
Комисията по правата на жените и равенството между половете работи усилено, за да привлече вниманието към факта, че дискриминацията, основана на пола, все още съществува в много сфери на социалния и политически живот. Бавното и некачествено прилагане на Директива 2002/73/ЕО застрашава постиженията на Лисабонската стратегия и възможността за разгръщане на пълния потенциал на социалния и икономически капацитет на Европейския съюз.
Призовавам Комисията и държавите-членки да въведат ясни, подробни и измерими показатели за равно третиране и стандарти за оценка на отношенията между половете. Считам, че институтът за равенство между половете, който започва да функционира, чрез своите дейности ще има голям принос в областта на равенството между половете.
Предприятия за колективно инвестиране в прехвърлими ценни книжа (ПКИПЦК) (преработка) (разискване)
Следващата точка е докладът на Wolf Klinz - от името на Комисията по икономически и парични въпроси, относно предложение за директива на Европейския парламент и на Съвета относно координирането на законовите, подзаконовите и административните разпоредби относно предприятията за колективно инвестиране в прехвърлими ценни книжа (ПКИПЦК) (преработка) - C6-0287/2008 -.
Гн Председател, Комисар, госпожи и господа, през юли 2008 г. Европейската комисия представи своето предложение за преразглеждане на съществуващата Директива относно предприятията за колективно инвестиране в прехвърлими ценни книжа (ПКИПЦК), което служи за основа на днешните разисквания. Необходимо е да се придържаме към изключително стриктен график, за да гарантираме, че ще успеем в действителност до края на този парламентарен мандат да преразгледаме Директивата за ПКИПЦК, която е в сила от 1985 г. в първоначалния си вид.
Ясната цел на тези реформи е да се подобри конкурентоспособността на европейския сектор за инвестиционни фондове, да се намалят разходите, секторът да се развива и да се възползва от икономиите от мащаба, да се гарантира, че всички инвестиционни посредници наистина имат достъп до всички пазари в Европейския съюз, и да се постигне всичко това, без да се намалява защитата на инвеститорите, а напротив - да се увеличи. С други думи, поставихме си много амбициозна програма и трябва да кажа, че наистина оценявам факта, че в сътрудничество с всички ангажирани институции успяхме да приключим този проект в рамките на такъв кратък период от време.
Инвестиционните фондове предоставят възможност на дребните инвеститори да инвестират малки суми в диверсифициран, професионално управляван портфейл. В миналото подобни европейски предприятия вече доказаха, че имат голям успех. Колективното инвестиране в прехвърлими ценни книжа се предлага не само в Европа, но също в значителна степен и в региони извън Европейския съюз, особено в Южна Америка и Азия, където то е много високо ценено. Ето защо беше изключително важно при преразглеждането на директивата да се уверим, че статусът на тези ПКИПЦК няма да пострада.
Директивата за предприятията за колективно инвестиране в прехвърлими ценни книжа е изменяна два пъти в миналото и този път Комисията отново обърна голямо внимание на преразглеждането й. Комисията проведе консултация, представи Зелена книга и Бяла книга и започна задълбочена дискусия със заинтересованите страни. Комисията предложи общо шест мерки при това преразглеждане, които трябва да спомогнат за осъществяването на целите, които посочих.
Тези мерки включват: първо, въвеждане на паспорт на управляващото дружество; второ, улесняване на трансграничните сливания на фондове с цел намаляване на броя на фондовете, предлагани в Европейския съюз, и следователно премахване на несъответствието, съществуващо в момента между Европа и Съединените американски щати в частност; трето, въвеждане на възможност да се създават структури от типа управляващи-захранващи, с други думи възможността един фонд да инвестира в друг, който да управлява инвестициите; четвърто, изготвяне на кратка информация в документ от две страници, познат като основна информация за инвеститорите и съдържащ най-важната информация за дребните инвеститори; пето, опростяване на процедурата за уведомяване, за да се гарантира, че когато фонд изисква оторизация в страна, в която все още не е оторизиран, това няма да доведе de facto до повторна оторизация; и накрая, засилване на сътрудничеството при надзора.
Секторът на инвестиционните фондове не остана незасегнат от финансовата криза. Големи суми бяха изтеглени и при тези обстоятелства е наистина жизненоважно да вземем решения в най-кратък срок, за да се повиши надеждността на фондовете и да се гарантира, че дребните инвеститори няма да загубят доверие в тези финансови инструменти.
Бих искал да приключа с две неща. Първо, Комисията създаде група с председател Jacques de Larosière, която да проучи въпроса с надзора в Европа. Надявам се, че изводите, които ще направи тази група, и предложенията, които ще разработи, ще бъдат взети под внимание от Комисията и ще бъдат приети. Второ, особено в случаите на трансгранични сливания на фондове все още се наблюдава разлика при облагането на трансграничните и националните сливания. Призоваваме Комисията да се увери, че условията ще бъдат уеднаквени.
Гн Председател, със задоволство изразявам подкрепата на Комисията относно предложението за изменение на ПКИПЦК IV. Това ще съдейства за приемане на изменението на ПКИПЦК IV в рамките на едно четене. Подобен развой ще бъде изключително благоприятен за европейските инвестиционни фондове, които в последно време са изправени пред многобройни предизвикателства.
Предложението, прието от Комисията през юли миналата година, е резултат от задълбочен процес на консултации, който започна преди финансовата криза. Той определи някои ясни цели за подобряване на действието на Директивата за ПКИПЦК. Имайки предвид това, Комисията искаше да опрости и стимулира трансграничното предлагане на ПКИПЦК, да предостави на мениджърите на фондовете ефикасни инструменти за увеличаване на размера на средствата им и възползване от икономиите от мащаба. Обаче не става въпрос само за конкурентоспособност. Комисията искаше също да въведе ефективни правила за предоставяне на информация на инвеститорите, които да гарантират, че всеки, който желае да инвестира своите спестявания в ПКИПЦК, ще получи съществена, ясна и разбираема информация, преди да вземе решение.
С удовлетворение мога да кажа, че целите, определени в предложението на Комисията, са изпълнени. Парламентът и Съветът коригираха предложението на Комисията относно сливанията, структурите от типа управляващи-захранващи, процедурата за уведомяване и основната информация за инвеститорите, но амбициозните цели на Комисията, изложени в първоначалното й предложение, бяха изцяло удовлетворени.
Комисията е много доволна от резултата от процеса на съвместно вземане на решения по главите, съдържащи се в нейното предложение от м. юли. По въпроса за паспорта на управляващото дружество, който стана съществена част от предложението, Комисията първоначално, при приемането на предложението, имаше сериозни притеснения относно потенциалното отрицателно въздействие, което един недостатъчно добре подготвен паспорт на управляващото дружество би имал върху сигурността и инвеститорите на дребно, влагащи средствата си в ПКИПЦК фондове.
Поглеждайки назад, аз съм убеден, че нашето решение да се консултираме с Европейския комитет на регулаторите на ценни книжа по тези въпроси беше правилно. То помогна на Парламента и на Съвета да изготвят ясни разпоредби, които да защитават интересите на притежателите на дялове. Това беше единственото, което ме безпокоеше във връзка с паспорта на управляващото дружество.
От юли 2008 г. досега изминахме дълъг път. Съветите на Европейския комитет на регулаторите на ценни книжа подготвиха основата за цялостен набор от разпоредби, които разясняват отговорностите, осигуряват пълна информация и подкрепят необходимото сътрудничество и подпомагане на органите на държавите-членки на ЕС. Това е валидно за всички етапи: оторизация, надзор и изпълнение. Комисията вече може да подпише компромисния текст.
Работата ни по засегнатия въпрос, обаче, не е приключила. Успехът на паспорта на управляващото дружество зависи от нашата способност да се справим с още няколко сложни въпроса, като управление на риска чрез мерки от ниво 2. Тази дейност ще предостави възможност също да се справим със слабостите в управлението на риска, които станаха очевидни в някои случаи в последно време.
Много стриктни срокове са наложени на Комисията за постигане на тези мерки. Ние изразихме опасенията си относно приложимостта на тези срокове. Ще са ни необходими време и ресурси за внимателното подготвяне на мерките, за консултации с притежателите на дялове и за приемането. Комисията ще положи усилия да започне този процес възможно най-бързо. Ще имаме нужда и от пълното и активно сътрудничество на всички участници, включително и от страна на Парламента, за да можем да изпълним мерките навреме.
Бих искал отново да благодаря горещо на докладчика, гн Wolf Klinz, и да изразя своята благодарност и възхищение от ефективната работа на Парламента по този въпрос. И трите институции могат да бъдат доволни от консенсуса, който бе постигнат в рамките на само няколко месеца. Показахте, че Европа може да се движи бързо по пътя към полезни регулаторни подобрения. На базата на това постижение трябва да вървите към по-нататъшно усъвършенстване и да завършите амбициозната програма за прилагане на законодателството.
Накрая, нека завърша с две изявления, които Комисията се съгласи да направи във връзка с приемането на този доклад.
Първо, по въпроса за облагането на трансграничните сливания. Комисията се задължава да проучи евентуалното неблагоприятно въздействие, което националните данъчни системи могат да имат върху трансграничните сливания, след като предложените разпоредби се приемат. Комисията ще проверява по-специално случаите на потенциални неблагоприятни данъчни последици за инвеститорите.
По въпроса за надзора, ясно изразих необходимостта от засилване на сътрудничеството. В Директивата за платежоспособност II и в измененията на Директивата за капиталовите изисквания Комисията, по моя препоръка, направи предложения за засилване на сътрудничеството по надзора. Ето защо не ми е трудно да се съглася с необходимостта да се наблегне на тази ключова област. Следователно, за да се гарантира последователност и съгласуваност при регулацията на съответния финансов сектор, Комисията се съгласява, въз основа на заключенията от доклада на гн de Larosière, да проучи необходимостта от засилване на разпоредбите на настоящата директива, свързани със споразумения за сътрудничество при надзора.
Гн Председател, Комисар, госпожи и господа, позволете ми първо да приветствам забележителната работа, извършена от нашия докладчик, гн Wolf Klinz, който успя да постигне пълно съгласие в Комисията по икономически и парични въпроси и да договори напълно задоволителен компромис с председателството.
След като беше поискано становището й, Комисията по правни въпроси изложи своите виждания и те бяха взети под внимание. Директивата за предприятията за колективно инвестиране в прехвърлими ценни книжа (ПКИПЦК) в първоначалния си вид беше от ключово значение за развитието на европейските инвестиционни фондове. През юни 2007 г. активите, управлявани от ПКИПЦК, възлизаха на 6 000 милиарда евро и ПКИПЦК представляваха около 75 % от пазара на инвестиционни фондове в Европейския съюз. Заложените вътрешни гаранции от ПКИПЦК обясняват защо те са признати от инвеститорите и отвъд границите на Европа. Въпреки това регулациите трябва да бъдат променени за насърчаване на развитието на тези фондове.
Промените, направени през 2001 г., откриха нови инвестиционни области за ПКИПЦК, но останаха няколко пречки. Началото на публичното обсъждане бе положено със Зелената книга. През 2005 г. тя беше последвана от Бяла книга.
Днес ние можем да приветстваме големия напредък по отношение на ефективността, представен в предложението, което разглеждаме. Най-значителен напредък е признаването на европейски паспорт на управляващите дружества. Предложените разпоредби ще дадат възможност да се въведе такъв паспорт на управляващите дружества, като същевременно се гарантира адекватна защита на инвеститорите. Това е цялостен паспорт и ние го приветстваме. Включените в него мерки относно надзора със сигурност ще отстранят евентуални съмнения.
Предложението прави също сериозни технически подобрения, например уведомяване, трансгранични сливания и групиране на фондове в структури от типа управляващи-захранващи. Хармонизирането, което ще бъде постигнато по този начин, ще гарантира също справедливи конкурентни условия в Европейския съюз, при условие че, както нашият докладчик заяви, действията са предприети на фискално ниво, за да се избегнат нарушения.
Гн Председател, Комисар, повече от всякога изпитвам смесени чувства относно предложението за директива, което Парламентът се готви да гласува. Вярно е, че докладчикът, гн Klinz, работи по въпроса в продължение на много години и преговаря умело, особено по време на тристранния диалог. Също така е вярно, че директивата ще доведе до значим напредък в работата на вътрешния пазар и в областта на колективното управление на финансови активи, което е приветствано от сектора на европейските инвестиционни фондове. Проблемът е в това, че разискванията и дискусиите в Съвета и в Парламента никога не са били напълно свободни, тъй като резултатът беше известен предварително - за някои страни беше от съществено значение на всяка цена да се въведе европейски паспорт на управляващите дружества.
По принцип въпросът е пределно ясен - паспортът не се нуждае от аргументация. Независимо от това е необходимо да се гарантира, че въвеждането на паспорт на управляващите дружества е придружено от необходимите гаранции, особено по отношение на надзора на средствата, тъй като това води до разединение на функции. Отбелязвам със съжаление, че системата във вида, в който се прилага, е не само сложна, но и обект на различни тълкувания. Съществува риск тя скоро да изпадне в практически трудности, които ще навредят на европейските инвестиционни фондове, по-специално при предлагането на трети страни.
Забелязах наистина, че моята позиция е слабо подкрепена, макар че аз не се чувствам неудобно. При нормални условия бих се изкушила да кажа, че само въз основа на практиката ще бъде възможно да се направят окончателни изводи и да се реши кой е прав. Дали тези, които имат доверие в способностите на пазарните субекти да се адаптират, или онези, които настояват за по-разумен подход? Не изключвам възможността за успех, но той не е гарантиран. Трудно бихме се убедили, като се имат предвид последните новини, особено скандалът Madoff и неговите последици върху управлението на колективните финансови активи.
Моят скептицизъм преминава в загриженост. Сега знаем, че секторът на инвестиционните фондове няма да бъде подминат от финансовата криза. Може би трябва да си зададем важните въпроси. В тази тежка криза вземането на решения, които размиват отговорностите на заинтересованите лица или предполагат перфектно сътрудничество между регулаторните органи, може наистина да доведе до противоречия.
Следва тържественото заседание и разискване по случай десетата годишнина от въвеждането на еврото.
Гн Juncker, гн Giscard d'Estaing, гн Trichet, гн Almunia, гжо Berès, госпожи и господа,
На 1 януари 2009 г. беше десетият рожден ден на нашата валута - еврото. Днес тук, в Европейския парламент, отбелязваме тържествено едно от най-важните исторически решения, взети от Европейския съюз досега. В Европейския съюз, където икономическото развитие протича интензивно, създаването на еврото бе логична стъпка в укрепването на общия пазар и улесняването на търговията в рамките на вътрешния пазар. И все пак, когато валутите на 11 суверенни държави бяха заменени от единна валута преди 10 години, имаше голяма доза скептицизъм по отношение на това дали въвеждането на единна валута ще бъде удачно. За осъществяването на тази стъпка се изискваше кураж и решителност.
Сега, десет години по-късно, виждаме не само, че доверието в еврото е точно толкова силно, колкото доверието във валутите, използвани преди това в еврозоната, но също така, че то без съмнение доведе до значителни предимства за хората и бизнеса в Европейския съюз.
Еврозоната доби надеждна макроикономическа стабилност. С оглед на размера на икономиката й, както и на факта, че по-голямата част от търговията е вътрешна, еврозоната доказа, че е много по-добре подготвена да устои на икономическите трусове, отколкото преди, когато държавите-членки бяха с националните си валути.
Особено през последните месеци, белязани от световната финансова криза, еврото доказа, че е важен стабилизиращ фактор. Единната валута ни предпази от най-лошите последствия на най-сериозната финансова криза от 30-те години на XIX век насам.
Без Европейската централна банка и Европейската система на централните банки, действащи като стабилизиращ фактор, ситуацията в Европейския съюз миналата есен щеше да бъде значително по-лоша.
Вижте например Ирландия - държава, която беше особено засегната от финансовата криза. Участието й в паричния съюз я предпази от по-сериозна криза.
Паричният съюз представлява, надяваме се, необратима стъпка към задълбочена икономическа и политическа интеграция; означава принадлежност към един "Съюз с обща цел". Членовете на еврозоната общуват помежду си като семейство и приемат това, което ще бъде най-добро за всеки отделен негов член.
Създаването на еврото обаче не беше само решение с икономически и финансови последствия. То също така изпрати много ясен сигнал, че Европейският съюз е в състояние да осъществи високите си цели за постигане на общ просперитет.
Днес много граждани на еврозоната гледат на единната валута като на един от най-положителните резултати от европейската интеграция. За да гарантираме, че така ще бъде и в бъдеще, ние трябва да поддържаме стабилността на общата ни валута. Това е единственият начин да постигнем сигурност, че еврото ще продължи и занапред да бъде стабилизиращ фактор и устойчив елемент в динамично променящия се свят.
Понастоящем повече от половината от държавите-членки на Европейския съюз са въвели еврото. Преди няколко дни приветствахме Словакия като шестнадесетия член на еврозоната и аз съм сигурен, че до следващия рожден ден на еврото членовете на еврозоната ще бъдат още повече. Всички държавичленки трябва да имат за цел приемането на единната ни валута на базата на критериите за стабилност.
Убеден съм, че постепенното разширяване ще способства за укрепването на еврозоната в цялост, защото тя е символ на едно общо мирно европейско бъдеще, особено за младите хора в Европейския съюз.
Бившият президент на Франция, гн Valery Giscard d'Estaing, днес е сред нас и ние го приветстваме с добре дошъл. Заедно с бившия федерален канцлер на Германия, гн Helmut Schmidt, бившия министърпредседател на Люксембург, гн Pierre Werner, и други, той е един от създателите на нашата единна валута. Приветстваме Ви сърдечно с добре дошъл, гн Giscard d'Estaing.
Съгласен съм с думите на гн Helmut Kohl, който заедно с гн François Mitterrand, гн Jacques Delors и други - току-що видяхме гн Jacques Santer във филма - допринесе за пълното въвеждане на еврото. През 1998 г. той каза, че макар валутата да представлява основно средство за разплащане, тя е много повече от това, обвързана е с културната идентичност и е средство за измерване на политическата стабилност; призова ни да си представим какво изумително постижение би било милиони хора в рамките на Европейския съюз, с цялото многообразие на своя интелектуален и творчески потенциал, и въпреки всички трудности, да имат единна валута.
От името на Европейския парламент бих искал горещо да благодаря на всички създатели на еврото и на всички, които подготвиха пътя за него, особено на Европейската централна банка, на настоящия й председател, гн JeanClaude Trichet, и на покойния вече, за съжаление, негов предшественик, гн Willem Duisenberg, за историческото им постижение. Приносът на Европейската централна банка е неоценим.
Отправяме благодарност, по-специално, и към гн Alexandre Lamfalussy, председател на Европейския паричен институт, с когото се срещнахме миналата вечер и който в момента участва в една конференция.
Европейският парламент и съответната компетентна комисия - Комисията по икономически и парични въпроси - председателствана по онова време от Karl von Wogau и впоследствие от Christa RandzioPlath, също през годините изиграха ролята си на движеща сила по този исторически проект, довел от "валутната змия" до създаването на единната валута. Същото се отнася и за Комисията по икономически и парични въпроси в сегашния й състав, председателствана от Pervenche Berès, на която сме благодарни за идеята за настоящото честване.
От въвеждането на еврото преди 10 години Европейската централна банка и Еврогрупата развиват все по-близки отношения с Европейския парламент. Бих искал да благодаря сърдечно на председателите на двете институции - на гн Juncker, председател на Еврогрупата, и на председателя на Европейската централна банка, гн Trichet - за отличното им сътрудничество с Европейския парламент.
По повод десетата годишнина на нашата единна валута, еврото, ние й пожелаваме още много успешни години и светло общо бъдеще на нашата Европа.
Гн Председател, гн Giscard d'Estaing, гн Juncker, госпожи и господа, за мен е огромна чест и удоволствие да участвам в церемонията по честване на еврото, едно от основните постижения на Европа.
Jean Monnet, бащата на европейския проект, казва, че когато една идея отговаря на нуждите на времето си, тя престава да принадлежи на хората, които са я измислили, и е по-силна от тези, които я контролират. Той добавя още, че не идеите са преждевременни, а просто има благоприятни моменти за осъществяването им, които трябва да се научим да изчакваме.
През изминалите десетилетията идеята за единна валута беше подкрепяна от малцина. Мнозина смятаха, че тя няма да бъде осъществена никога или че е обречена на провал. Днес единната валута е реалност за 329 милиона европейски граждани. Един ден на създаването на еврото ще се гледа като на решителен етап от дългия път към все по-тесен съюз на европейските народи.
Не мога да не спомена основателите - Robert Schuman, Walter Hallstein, Alcide de Gasperi, Pierre Werner, Sicco Mansholt и Paul-Henri Spaak - които, както видяхме преди няколко минути, са мечтателите, на които дължим Европейски съюз.
Да не забравяме и политиците, държавните и правителствени ръководители - онези твърдо решени, убедени и смели европейци, които днес са представени от гн Valéry Giscard d'Estaing. Без тях нямаше да има евро.
След въвеждането на еврото нивото на ценова стабилност е такова, каквото малко страни в еврозоната са постигали преди това. Тази ценова стабилност е предимство за всички граждани на Европа. Тя защитава доходите и спестяванията, спомага за намаляване на разходите по финансиране, поощрява инвестициите и създаването на работни места, подобрява условията за средносрочен и дългосрочен просперитет. Единната валута е фактор за динамично развитие на европейската икономика. Тя повишава ценовата прозрачност, засилва търговията и насърчава икономическата и финансова интеграция.
(DE) Гжо Председател, имам следната молба. Когато тук се провежда тържествено заседание, по средата на зоната за сядане винаги има камера. На операторите не винаги им е лесно да работят там; това представлява проблем и за нас, членовете на Парламента, когато искаме да работим. Не ли е възможно да променим разположението на местата, ако искаме камерите да са тук? И ако не, ще трябва да се измисли по-добро техническо решение.
(EN) Гжо Председател, опитах се да привлека вниманието на един от разпоредителите по време на процедурата на гласуване, за да дам разяснения за гласуването, но тъй като вие го проведохте толкова добре и го приключихме толкова бързо, разпоредителят не успя да дойде при мен. Държа в ръката си лист с искане за обяснение на вот по докладите на гжа McGuinness и гжа Breyer. Ще ви бъда благодарен, ако ми разрешите да направя това.
(EN) Г-жо Председател, аз също бих искала да направя същата забележка. И моето искане е на път към вас.
(IT) Гжо Председател, госпожи и господа, за мен е огромно удоволствие да говоря в тази велика парламентарна зала, пълна с представители на всичките 27 държави-членки. Рядко имам удоволствието да бъда чут от толкова много парламентарни членове.
На мен се пада отговорността да обясня по този повод моя вот в полза на доклада на гн Belder относно търговските и икономическите връзки със Западните Балкани. Напълно подкрепям усилията на Европейския съюз да улесни възможно най-много присъединяването на тези балкански държави. Смятам, че е важно отпусканата икономическа помощ да бъде по-голяма от тази, която се отпуска в момента, и че е нужно да задълбочим връзките между балканските държави и Европа, за да се развие туризмът и по този начин всички граждани на Балканите, и млади, и стари, да имат възможност да живеят по-добре, отколкото досега.
(EN) Гжо Председател, първо, бих искала просто да отбележа факта, че по време на доклада на гжа McGuinness натиснах грешен бутон. Всъщност аз напълно подкрепям доклада на гжа McGuinness относно осигуряването на прехраната - но после ще обсъдя това със службите.
По-специално, напълно съм съгласна с идеята, че трябва да адаптираме Общата селскостопанска политика (ОСП) така, че да преодолеем проблемите в осигуряването на прехраната, като се отчете и фактът, че за да правят планове за бъдещето, селскостопанските производители се нуждаят от стабилна политическа среда,. Не може да имаме пълна сигурност, но със сигурност трябва да имаме стабилност.
Освен това подкрепям тезата, че само пазарът не може да осигури сигурност на доходите за производителите, както и призива за обстойна оценка на въздействието, по-специално, например, за последиците за осигуряването на прехраната. Ако разгледаме конкретни предложения на ЕС, например относно растителната защита, става ясно, че тук отново е необходима обстойна оценка на въздействието, и при изготвянето на такава оценка осигуряването на прехраната трябва да се вземе предвид
(EN) Гжо Председател, бих искала да благодаря на колегите, че утвърдиха този доклад, както и на гжа Marian Harkin за нейните думи на подкрепа.
Той ясно представя гледната точка на този Парламент относно селскостопанската политика не само на европейско, но и на глобално равнище. По-конкретно - и това е важно - докладът призовава отново да насочим усилията си към селскостопанската политика в развиващия се свят за осигуряване на съдействие, така че тези, които могат да произвеждат храна, да я произвеждат на място. Вярвам, че сумата от 1 милиард EUR, която Европейският съюз ще осигури за тази цел, е стъпка в правилната посока.
Очевидно е, че подкрепям своя собствен доклад. Вярвам, че той полага основите за бъдещето, като изразява вижданията на този Парламент за селското стопанство. И макар разискването за осигуряване на прехраната да слезе от политическия дневен ред, проблемът с 30 000 деца, умиращи от глад всеки ден, си остава актуален.
(EN) Гжо Председател, благодаря, че ми дадохте възможност да обясня защо се въздържах относно доклада на гжа McGuinness. Той е насочен към един много важен аспект на Европейския съюз и това е безспорната необходимост да осигурим хранителни доставки на хора, които умират от глад, или на тези, които нямат подходящи хранителни запаси. Никой не може да е против това и със сигурност аз също не съм против. По мое мнение, обаче, проблемът при този доклад е, че той разглежда и се отнася до общата селскостопанската политика, без да взема под внимание факта, че тази политика се нуждае от спешно реформиране сега и за в бъдеще.
Освен това докладът не обслужва добре интересите на народите на Европа, не обслужва добре интересите и на фермерите във Великобритания. Докато подобна тежест не бъде свалена от европейските данъкоплатци, трудности винаги ще има. Да, целите на доклада са правилни, но се опасявам, че основният му пропуск е, че не разглежда главния проблем.
(PL) Аз напълно подкрепям повечето от предложенията и изказванията, съдържащи се в доклада на гжа McGuinness, който беше приет преди минута. Резки колебания в цените на храните ще се наблюдават на световния пазар все по-често, а това ще доведе до негативни последствия.
Повишаването на цените се усеща главно от семействата с ниски доходи, които изразходват значителна част от бюджета си за храна. Точно това са хората, които заслужават помощ: най-нуждаещите се както в развиващите се страни, така и в Европейския съюз. Съгласен съм, че общата селскостопанска политика следва да бъде адаптирана към новите условия, за да решава по-добре проблемите на осигуряването на прехраната, и затова трябва да се противопоставим както на премахването на инструментите за управление на пазарите, така и на намаляването на нивото на разходите на ЕС за селското стопанство от гледна точка на бъдещата финансова перспектива .
Добра идея е да се създаде международна структура, която да наблюдава цените на селскостопанските продукти и на факторите на тяхното производство под егидата на Организацията по прехрана и земеделие, за да следи тези данни в световен мащаб и да бъде в състояние да реагира бързо на колебанията. Мисля, че следва да се обмисли и създаването на световна система за съхраняване на хранителни запаси.
(EN) Гжо Председател, благодаря за възможността да обясня защо и аз гласувах "въздържал се" по този доклад.
Мисля, че повечето присъстващи в този Парламент, независимо в коя част на политическия спектър се намират, ще се съгласят, че осигуряването на прехраната е нещо много важно. Проблемът е, че не можем да постигнем съгласие по въпроса какво означава осигуряване на прехраната. За много от нас това означава осигуряването на достатъчно храна за хората по света, независимо къде се намират те. За други това е извинение за протекционизма им. За тях осигуряването на прехраната означава само храна, произведена в ЕС за европейците. "Местна продукция" е фраза, която често чувам да се използва тук. Чувам как някои хора използват осигуряването на прехраната като извинение, за да не допуснат внос от останалата част от света, като по този начин осъждат несправедливо висококачествения износ от много от по-бедните страни по света, и обричат много повече фермери в същите тези страни на бедност.
Да се каже, че една обща селскостопанска политика трябва да е крайъгълният камък в осигуряването на прехраната, е смайващо твърдение, което трябва да се отхвърли.
(EN) Гжо Председател, съгласен съм с коментарите, направени от прекрасния ми колега г-н Syed Kamall по този въпрос. Въздържах се, защото решението на нашата партия беше да се въздържим по този доклад, но всички знаят, че осигуряването на прехраната е много важна тема за всички нас, и затова, между впрочем, съм поразен от начина, по който се разисква тук този въпрос.
В този доклад, за който, вярвам, всички гласувахме, се споменава проблемът, който щяхме да си създадем, гласувайки в подкрепа на директивата за продукти за растителна защита. Ние токущо подринахме европейската продоволствена сигурност. Около три минути, след като гласувахме този доклад, ние на практика гарантирахме невъзможността нашите фермери да отглеждат достатъчно храна за нашия континент в бъдеще. Намирам това за странно. Жалко, че никой друг изглежда не е чел някои от докладите, които минават оттук.
(EN) Г-жо Председател, един от най-големите проблеми и един от ключовите фактори във връзка с осигуряването на прехраната в световен мащаб е да се осигури достатъчно и за продължително време производство на селскостопанска продукция и, разбира се, да се гарантира осигуряването на прехраната в така наречените развити страни, както е тук в ЕС, така че да можем да изнасяме нашата свръхпродукция, без да се съревноваваме самите ние на световния пазар за храни и по този начин да увеличаваме цената им в региони без подходящ климат, почва, ноу-хау и инвестиции за производството на собствена храна.
Трябва да се отнасяме с особено внимание към нашите политически мерки, за да сме сигурни, че отговаряме на нуждата от устойчива хранителна продукция не само от екологична гледна точка, но и от гледна точка на целия свят.
(SK) Гласувах за доклада относно общата селскостопанска политика и осигуряването на прехраната в световен мащаб, защото се занимава с въпроси, които аз неизменно повдигам в Европейския парламент заради първостепенната им важност.
Първият въпрос включва намалението на производствените цени, което ще доведе до по-голяма конкурентоспособност в световен мащаб. Вторият въпрос е снижаване на неустойчивостта на хранителните пазари, по-специално чрез увеличаване на запасите. Третият въпрос се отнася до преодоляване на спада в обществената значимост на земеделието чрез увеличаване на публичната информираност за неговата уникална и незаменима роля. Четвъртият въпрос засяга прекратяване на действието на случаен принцип на общата селскостопанска политика (ОСП) чрез прилагането на системна организация на политиката с фокус върху дългосрочните цели. Петият и последен въпрос засяга спирането на селскостопанския упадък в новите държави-членки, причинен от дискриминационните принципи на ОСП, които, от друга страна, значително подпомагат използването на пропиления селскостопански потенциал в тези страни, новите държави-членки.
(EN) Гжо Председател, това е същината на целия Европейски съюз. Ние тук одобряваме повече пари, за да се опитаме да убедим обществеността да гласува за ужасния Договор от Лисабон. Обществеността, на която в Ирландия беше даден шанс, даде ясно да се разбере, че не го желае, и ако на народа на Великобритания бе дадена тази възможност - а трябваше да му я дадат, защото такова бе обещанието, дадено от Правителство на лейбъристите при последните избори - този Договор щеше да бъде отхвърлен със значително мнозинство
Това послание трябва да бъде чуто ясно от Европейския съюз, наистина трябва: хората не искат този договор. Хората не желаят повече контрол от страна на Брюксел и Страсбург. Хората искат техните собствени правителства и собствените им законодателни власти да вземат решенията, които ги засягат. Докато това послание не бъде чуто, ще продължаваме да наливаме все повече пари на данъкоплатците в това да принуждаваме хората да гласуват, преструвайки се, че всъщност ги убеждаваме да променят мнението си. А те няма да го променят.
(EN) Гжо Председател, на първо място бих искала да кажа, че това е един прекрасен доклад. Винаги говорим за обвързаността на ЕС с гражданите му и е факт, че проектите на ЕС не могат да се осъществят без участието на гражданите на ЕС.
Има два вида демокрация: представителна - каквато имаме в този Парламент, и на участието - такава, в която участват заинтересованите страни, за която става дума в този доклад. Въпреки това е важно да разберем, че гражданският диалог е двустранен. Процесът е двупосочен. Следователно тревогите и идеите, изказани от гражданите, трябва да бъдат взети предвид от Институциите на ЕС. Мисля, че имаме чудесен пример в това отношение както с единия милион подписи в подкрепа на общ закон за уврежданията, така и с документа, който разискваме сега в този Парламент.
Не съм съгласна с последния изказал се, защото вярвам, че ако приемем Договора от Лисабон, това ще ни даде възможност за по-значимо обвързване между гражданите и ЕС. Нашата роля в тази зала е да гарантираме, че ако приемем Договора от Лисабон, той ще действа ефективно.
(EN) Гжо Председател, много заключения могат да се направят от заглавието на този доклад: "Перспективи за развитие на гражданския диалог в рамките на Договора от Лисабон". Но това няма значение, защото, както изглежда, е необходимо периодично да напомняме на този Парламент, че Договорът от Лисабон не е в сила. Той беше три пъти отхвърлян в различна форма - от 55 % от френските гласоподаватели, от 62 % от холандските гласоподаватели и от 54 % от ирландските гласоподаватели.
Г-н Президент на Република Латвия, почитаеми г-н Valdis Zatlers, за всички нас е огромно удоволствие да ви приветстваме с добре дошли днес при първото ви посещение в Европейския парламент. Бих искал да започна, като ви благодаря като на президент на страната, която все още е относително нова държава-членка на Европейския съюз, за това, че приехте поканата на Европейския парламент да се срещнете с нас днес, деня, в който честваме 10-ата годишнина на нашата обща валута - еврото. Днес е една премиера във всеки един смисъл на думата, тъй като това бе първият път, в който европейският химн беше изпълнен в чест на гост на пленарно заседание, тук, в Европейския парламент.
Позволете ми да използвам възможността да спомена още веднъж днес историческото значение на разширяването на Европейския съюз през 2004 г. Отне ни около 60 години, за да върнем вашата страна в свободна и демократична Европа и да обединим нашия континент.
Днес живеем в мир, свобода и демокрация. Нашите граждани се радват на перспективи, за които нашите предци само са мечтали. Ние трябва и би следвало да сме доволни от това.
Вярно е, че днес Европейският съюз се изправя пред нови и сериозни предизвикателства. Дори народът на Латвия го усеща много ясно, например в резултат на финансовата криза, която засегна силно и вашата страна, г-н Президент. Кризата с газа между Русия и Украйна също поражда у гражданите на Латвия основателна причина за притеснение.
Именно по време на криза разбираме стойността на членството в един Европейски съюз, основан на принципа на солидарност между народите му. Именно по време на криза усещаме нуждата от общност и сътрудничество между държавите ни и Европейските институции.
Заедно сме посилни, заедно можем да защитим интересите и ценностите си по-добре по света. Именно затова Европейският парламент се надява, че Договорът от Лисабон, който дава на Европейския съюз по-добра възможност да действа за преодоляване на тези сериозни предизвикателства, скоро ще влезе в сила.
В това отношение изборите за Европейски парламент, които се очаква да се състоят през юни тази година, са изключително важни, защото искаме заедно да напреднем по пътя към успеха на Европейския проект за мир и обединение в един демократичен Европейски съюз с Европейски парламент с правомощия за съвместно вземане на решения в почти всяка област.
Искрено се надявам, че гражданите на Латвия - и тези на всички други държави-членки на Европейския съюз - ще разберат, че техният вот е много важен, защото им дава европейски правомощия за съвместно вземане на решения, и в този смисъл ще участват масово в предстоящите избори за Европейски парламент.
Г-н Президент, за мен е огромно удоволствие да ви поканя сега да се обърнете към Европейския парламент. Позволете ми да ви приветствам още веднъж с добре дошли в Европейския парламент.
Гн Председател, госпожи и господа, благодаря на Председателя за любезните встъпителни думи и поканата му да говоря пред избраните представители на народите на Европа. За мене е чест да получа тази възможност. Голямо удоволствие е за мене да се обърна към Европейския парламент на родния си език, особено откакто вече пет години латвийският език е един от официалните езици в Европейския съюз. Обръщам се към вас във време, когато мандатът на първите членове на Европейския парламент, които бяха избрани от Латвия, наближава своя край. Благодаря ви, че изпълнихте своите задължения отлично.
Скъпи приятели, тази година - 2009, е важна за Латвия. Минаха пет години, откакто Латвия се присъедини към Европейския съюз и НАТО. Членството в тези международни организации стана стратегическа цел за Латвия след възстановяването на независимостта й през 1991 година. Латвия ясно изрази желанието си да участва в европейските и трансатлантическите икономически структури и структурите за сигурност. Разширяването на семейството на европейските демократични нации през първите десет години на 21-ви век представлява една от най-динамичните промени в Европа от основаването на Европейския съюз. Това са забележителни промени. Към европейските структури се присъединиха нации, които дълго време бяха насила изолирани от тях, макар че ценностите, които стоят в основата на Европейския съюз, са исторически свързани с тези нации.
На 18 ноември миналата година Латвия чества 90-ата годишнина от официалното си провъзгласяване. Тази годишнина беше от голямо значение за народа ни. Тя още веднъж потвърди нашето непоколебимо желание да живеем като независима, свободна и демократична нация. В акта от 1918 година, провъзгласяващ Република Латвия, пише: "Всички граждани, без оглед на техния етнически произход, се призовават да дадат своята помощ, защото в Латвия ще бъдат гарантирани всички човешки права. Това ще бъде демократична и справедлива държава, в която няма да има място за потисничество и несправедливост...". Много се гордея с тези думи. Тридесет години преди приемането на Всеобщата декларация за правата на човека Република Латвия заявява своята вярност към нейните основни ценности и принципи.
Латвия винаги е чувствала, че принадлежи на Европа и нейните ценности, дори когато тя и други централно- и източноевропейски народи дълго бяха обвързани с държава, където много ценности бяха разглеждани през особена идеологическа призма. Сред народите от Източния блок цареше мир, но това беше мир като в двора на затвор. Той бе постигнат чрез присъствието на танкове, репресии и заплахи. Миналата година, госпожи и господа, както вие, така и цяла Европа, си припомнихте за безчовечността на тоталитарната идеология с филма на Edvīns Šnore "Една съветска история". Ние имаме обща история, но съдбите ни са различни. Трябва да се вгледате в миналото, за да се разберете един друг и заедно да погледнете към бъдещето. Именно затова искам да благодаря на Европейския парламент за декларацията, приета на 22 септември миналата година, с която 23 август беше обявен за Европейски ден на възпоменание на жертвите на сталинизма и нацизма. Тази декларация припомня на хората в Европа за трагичните събития в историята на Латвия и на цяла Европа.
Днес искам да обърнем поглед към по-новата история. Тази година отбелязваме пет години, откакто Латвия стана член на Европейския съюз и НАТО. Какво беше това време за Латвия? Какво спечели нашия народ? Какви бяха постиженията на народа ни и какви предизвикателства все още стоят пред нас? На първо място, стремежът да станем част от Европа окуражи укрепването на демокрацията в нашето общество и допринесе за развитието на демократичните институции. С приемането ни в Европейския съюз Латвия показа своята решимост за собственото си бъдеще, решимостта си да постави своето бъдеще на основата на Европейската идентичност и нашите общи ценности: свободата и демокрацията, отговорността, принципите на правовата държава и човешките права, равенството, толерантността и просперитета. Второ, членството в Европейския съюз подобри инвестиционния климат в Латвия. "Европейските пари”, както често наричаме структурните фондове на Европейския съюз, допринесоха значително за развитието на икономиката на Латвия. Трето, можем да се радваме на привилегиите, дадени ни от свободното придвижване на хора. Свободното пътуване в Шенгенската зона стана нещо съвсем обичайно и подразбиращо се; да учим, работим и придобиваме опит в други държави-членки на Европейския съюз, стана нещо съвсем естествено. Четвърто, свободното движение на стоки и услуги откри нови възможности за бизнеса. Всеки предприемач и потребител може да оперира в свободното пространство без граници и митнически задължения. За нас, в една страна с малък вътрешен пазар, това е изключително важно. Пето, и най-важно от всичко, латвийският глас се чува в Европа, а европейските гласове се чуват по света. Можем да се гордеем с факта, че разполагаме с такъв уникален механизъм на сътрудничество. Той позволява на всички нас заедно да търсим активни решения за глобалните предизвикателства, за климатичните и демографски промени, за укрепване на енергийната сигурност, за проблемите с миграцията, а в случая с финансовата криза - в световен мащаб. Сега Латвия има на разположение нови политически и икономически инструменти, но следва да отбележим, че отговорността на нашата нация за общото бъдеще на Европа и пред всички народи в Европа също е нараснала значително.
Когато обърнем поглед назад към постигнатото от нас, трябва да бъдем и критични и да признаем и грешките, които допуснахме. След приемането в Европейския съюз латвийското правителство изпадна в чувството за "добре свършена работа"; то постигна целта си. Не осъзнахме, че сме едва в началото, а не в края на процеса. Европейският съюз предлага страхотни възможности, но всеки народ и всяко общество трябва сами да се възползват от тях. Ние в Латвия не успяхме да се възползваме от всички възможности; невинаги прилагахме мъдро политиката на сближаване и невинаги използвахме финансовите възможности, които ни бяха предложени. Нашите държавни институции трябваше да се научат как да живеят в Европейския съюз. Ние не бяхме достатъчно решени да приемем еврото; това е една от най-големите грешки, които допуснахме в процеса на интегриране към еврото, нещо, което е съвсем очевидно днес, в условията на финансова криза.
Дори и най-силните евроскептици трябва да признаят, че членството на Латвия в Европейския съюз като цяло е положително. Има ли някой в Латвия, който да иска да се върне в една Европа с митнически бариери между държавите? Не! Има ли някой, който да желае да чака на опашка на границата, за да влезе в съседна държава? Не! Има ли някой, който да иска да се върне в един свят, където има ограничения върху свободното движение на работниците, върху тяхното образование и трупането на опит? Разбира се, че не! Дори и евроскептиците скоро свикват с хубавите неща и се превръщат просто в скептици.
Госпожи и господа, влошаването на ситуацията във финансовата система и икономиката през последните месеци необратимо промени ролята и значението на националните правителства в рамките на икономическите процеси. Досега финансовите пазари бяха в състояние да се развиват много свободно. Убеждаваха ни, че законите на пазара сами по себе си ще бъдат достатъчно ефективни в насърчаването на икономическото развитие. Вярвахме, че пазарът сам ще постави нещата на местата им. Именно това се случва. Пазарът се регулира сам. Това, което можем да научим от тази финансова криза, все пак е, че нашите финансови системи и икономики страдат от този пазар и, което е по-важно, хората страдат от тази криза. Ходът на събитията в края на миналата година ни показа, че е особено важно националните правителства да играят по-активна роля в икономическия процес. Предишният подход, този на спане на волана на икономическото управление, беше безотговорен. За нещастие се събудихме твърде късно. Достатъчно късно, за да успеем все пак да забележим препятствието на пътя пред нас - финансовото блато - но вече без да имаме възможността да го избегнем.
При това положение е нужен комплексен подход на национално, европейско и глобално равнище. На глобално равнище е необходимо да се предприемат координирани действия, за да започне отново икономически растеж. Това ще е възможно само чрез създаването на нова архитектура и механизми за финансовата система. Ще бъде жизнено важно да се наблюдава стриктно системата, без обаче да се ограничава инициативата или пазарните процеси. Най-трудното предизвикателство ще бъде да се намери точно този баланс. На европейско равнище имаме значително предимство, защото можем да приложим координирани мерки, да предприемем единни действия и да постигнем устойчиво решение. Приветстваме Европейския план за икономическо възстановяване на Комисията. Това е важна стъпка за излизане от блатото, в което се намираме на този етап.
Ще посветя още малко време на решенията на национално равнище. Глобалната финансова криза удари също и Латвия. Има една философска школа, която предполага, че понастоящем Латвия преживява една от най-драматичните спасителни операции на която и да е финансова система в съвременната европейска история. Понастоящем Латвия работи върху мерки, с които да стимулира икономиката, за да стабилизира бързо и ефективно финансовото и икономическото положение. Това е трудна задача, но ние ще успеем да преодолеем кризата само като видим един ясен път за излизане от нея и като не бъркаме краткосрочните решения с дългосрочна перспектива за икономическо развитие.
В края на миналата година шест политически партии, представени в латвийския парламент, както от правителството, така и от опозицията, се споразумяха за обща позиция за подкрепа на плана за икономическо стабилизиране, изготвен от латвийското правителство. Това споразумение предвижда да се отдели специално внимание на проследяването на това как се използва заемът, отпуснат на Латвия. Планът определя средносрочните приоритети за икономиката на Латвия: подкрепа за износа, насърчаване на свободната и честна конкуренция, значително намаление на дефицита по текущата сметка в платежния баланс и въвеждане на еврото през 2012 г. Приемането в еврозоната стана част от най-важните стратегически цели на нашата държава. За Латвия е важно да не остане сама в това положение. Помагат ни да преодолеем тези трудни времена не само международните финансови организации, но също и институциите на Европейския съюз и държавите от Европа. Латвия е благодарна за този израз на солидарност.
Госпожи и господа, всеки етап на разширяването не само доведе в Европейския съюз нови държави-членки, но и въведе нови акценти в неговия дневен ред, включително и неговата външна политика. Приемането на Латвия в Европейския съюз съвпадна по време с изготвянето на целите, принципите и механизмите на прилагане на Европейската политика за добросъседски отношения. Оттогава има значително увеличение във външнополитическата дейност на Европейския съюз спрямо източните съседи. Това се случи благодарение на ангажирането и опита на новите държави-членки. Латвия винаги е виждала съседските си отношения в по-широк аспект. Латвия ще продължи да играе активна роля в определянето и прилагането на тази политика в бъдеще.
Тази политика не е само въпрос на отношения на Европейския съюз с определени държави, т.е. с тези, с които дели обща сухоземна или морска граница. В контекста на тази политика трябва вземем под внимание мястото и ролята на Европейския съюз в света. Заедно с други държави единомишленички Латвия активно насърчава по-тясна ангажираност на Европейския съюз в източния му съседен регион. Създаде се нова политическа инициатива, "Източно партньорство”, чиято мисия е да претвори общата добросъседска политика на Европа и да я адаптира към специфичните характеристики на този регион, като по този начин направи процеса още по-активен, по-смел и по-амбициозен. Латвия с удоволствие отбелязва предложенията на Европейската комисия в това отношение. В своята практическа работа Източното партньорство трябва да заздрави политическите и икономически отношения между Европейския съюз и държавите в този регион, както и взаимното сътрудничество между тях. При развиването на Източното партньорство трябва да се отдели внимание на принципа на разграничаване, индивидуалната оценка и отношението към всеки един от партньорите. Всяка от тези държави следва своя път на развитие. Има такива държави, които искат да се видят в Европейския съюз, а има такива, които са избрали други цели пред себе си. Нашата политика ще успее само ако сме в състояние да работим заедно с всички държави в региона, да помагаме с разбиране, когато е необходимо. Освен това получих положителни сигнали за разширяване и задълбочаване на сътрудничеството при моето посещение в централноазиатските страни миналия октомври, когато посетих Казахстан, Узбекистан и Туркменистан. Латвия ще продължава да бъде активен поддръжник на европейската политика на добросъседство и да играе активна роля в нейното прилагане. Всяка европейска нация има свой собствен исторически опит и свои собствени възможности да работи върху нашия общ проект в полза на Европейския съюз. Специфичният принос на Латвия към източното разширяване е взаимното доверие, демонстрирано от двустранните ни отношения, чиито корени водят до един споделен период в историята, и ценния опит в резултат на това доверие. Дълг на Латвия е да използва тези специфични обстоятелства, които може да изчезнат през следващите 10 години. След няколко десетилетия, за хората от Изтока Латвия ще бъде само една от държавите-членки на Европейския съюз, а не врата към Европа. Използвайки тези предимства, Латвия ще поддържа активен политически диалог, за да насърчи по-добро разбиране на Европейския съюз и неговите ценности в съседните държави и така да изясни целите на Европейската политика за добросъседство и Източно партньорство. Ползата ни е взаимна и имаме възможността да чуем как съседни държави възприемат бъдещите си отношения с Европейския съюз. Убеден съм, че интересите на Европа ще бъдат най-добре обслужени от едно по-ранно откриване на Източното партньорство по време на председателството на Чешката република.
Госпожи и господа, въпросът относно енергийната сигурност съвсем наскоро стана актуален по време на първите дни на чешкото председателство. Финансовата и икономическа криза е циклична по свой собствен начин. Въпросите, свързани с енергийната сигурност и устойчивите енергийни ресурси, обаче са винаги в политическия дневен ред на Европа и на света. И стават все по-спешни. Енергийната сигурност има видимо външно измерение. Това означава, че въпросът не може да се разглежда отделно от ситуацията в света. Скорошните събития в Украйна и конфликтът в Грузия са доказателство за това. Дори съвсем доскоро държавите-членки на Европейския съюз гледаха на енергията като на проблем, който се разглежда на национално, а не на европейско равнище. Събитията от последната година в енергийния сектор, прекъсването на доставките на енергия, намаляването на енергийните ресурси и колебанията на цените помогнаха да създадем общо разбиране за нуждата от обща енергийна политика на държавите-членки на Европейския съюз. В пресечната точка на енергията и политиката нашата основна задача е да осигурим редовни, достатъчни, икономични, устойчиви и съобразени с околната среда доставки на енергия.
Трябва да признаете, че в това отношение успехите на Европейския съюз са непостоянни. По някои въпроси, пример за които е развитието на екологично чиста енергийна икономика, приехме амбициозни цели на европейско равнище, които сега трябва да започнем да постигаме. По други въпроси - разнообразяването на енергийните източници на европейско равнище и създаването на единен енергиен пазар - сме в самото начало на нашето пътуване. Събитията от последните няколко дни, включващи спирането на доставките на газ от Русия, отвори очите ни за необходимостта възможно най-бързо да се намери решение на проблема на паневропейско равнище. Всички ние носим отговорността за прилагането на общото разбиране за създаване на наистина единен и разнообразен европейски енергиен пазар. Не трябва да позволяваме решимостта ни да се стопи с пролетния сняг. Проблемът с енергийната сигурност може да бъде успешно решен единствено с помощта на активен диалог с транзитните страни и страните доставчици на енергийни източници. Европейският съюз разполага с инструментите за чуждестранна политика, нужни да реши този проблем. Нашата отговорност е да ги използваме.
Друга насока, в която трябва да положим сериозни усилия, е интегрирането на балтийския енергиен пазар със скандинавския и централноевропейския енергиен пазар. Интегрирането в Балтийския регион е разпокъсано. Търговията и транспортът в региона се развиват бързо. Енергийният пазар обаче е в застой. Тук Европейската комисия свърши достойна за внимание работа. Нейната инициатива да подобри енергийната сигурност и солидарността включва също разработването на план за взаимно свързване за балтийския енергиен пазар. Това ще позволи постепенна интеграция на балтийските държави в европейския единен енергиен пазар. Високо уважавам участието на Швеция в стратегическите дискусии за региона на Балтийско море. Скоро Швеция ще има възможност да ги приложи на практика по време на своето председателство през втората половина на тази година. Убеден съм, че силните региони от Средиземноморието до Балтийско море ще изграждат един силен Европейски съюз.
Госпожи и господа, първоначалната цел на Европейския съюз - сигурността и благосъстоянието на хората в Европа - не се е променила. Това, което се е променило, е околната среда, в която трябва да постигнем тази цел. Връзките в световната икономика са много по-тесни сега, отколкото са били преди половин век. В същото време на световната сцена се появиха нови силни участници. Можем да се надяваме само на едно последователно, далновидно и, най-важното, задружно действие от страна на Европейския съюз, за да не се превърнем в губещи в тази световна борба за надмощие. Само заедно можем да изпълним обещанията за сигурност и благосъстояние на нашите граждани. Само така можем да постигнем целта, за която народите на нашите страни са гласували, в подкрепа на участието ни в Европейския съюз.
Европейският парламент вече показа, че има широка визия за бъдещето на Европейския съюз. Това е най-вече вярно за единния и балансиран подход към политиката на разширяване на Съюза. Динамичният растеж на Европа й даде възможността да се конкурира на световно равнище. Този растеж е потенциал на Европа, който тя трябва да оползотвори така, че дори и след няколко десетилетия Съюзът да бъде равноправен икономически партньор на бързоразвиващите се икономики на Азия и Латинска Америка. Именно вие, демократично избраните представители на народите в Европа, най-остро чувствате отговорността за този процес. Също така е невъзможно да надценим значението на Европейския парламент за приближаването на европейския проект още по-близо до нашия народ и за разширяването на демократичната му легитимност. В бъдеще ролята на Европейския парламент ще стане дори по-важна.
(CS) Г-жо Председател, приветствам компромиса, който ще принуди правителствата на държавите от ЕС да изготвят график и да изготвят план за действие, за да ограничат рисковете от употребата на пестициди. Гражданите на ЕС със сигурност ще приветстват ограниченията за пръскане със самолет, както и буферните зони за защита на питейната вода и водните организми. Аз гласувах в полза на директивата, защото тя съвпада с възгледите ми относно здравната защита.
(EN) Гжо Председател, гласувах в полза на този компромис, защото има смисъл да имаме устойчиво използване на пестициди. Мисля, че истинският проблем е, че в различните държави-членки има различни правила: някои държави много стриктно прилагат изискването за обучение и образование на оператори и следователно имат добро устойчиво използване на пестициди, но не във всички държави е така. Мисля, че благодарение на този законодателен документ в Европейския съюз ще имаме по-високи стандарти. Това е добре както за тези, които работят с препаратите за пръскане, така и за тези, които влизат в контакт с тях.
Мисля, че тук става дума за много разумно предложение, така че с радост го подкрепих и поздравявам докладчика.
(EN) Гжо Председател, и аз гласувах "за” на този вот. Без съмнение се нуждаем от регулаторна система за пестицидите. Това не подлежи на оспорване. Докладът на гжа Klaß разширява обхвата на контрола и свежда употребата на пестициди до необходимия минимум.
Интересен е фактът, че докато се водеше силно разгорещеното разискване по доклада на гн Breyer за опасностите и рисковете чувствах, че въпросът за опасностите и рисковете е много по-приложим по отношение на действителното използване, което е нещо различно от пускането на пазара, или, с други думи, настоящият доклад. Много от широко разпространените продукти могат да бъдат опасни, ако инструкциите за боравене и употреба се пренебрегват. Пускането на пазара на тези продукти само по себе си не е опасно за потребителя, за околната среда или за ползвателя на същите. Пестицидите са вредни само ако този, който работи с тях, не знае какво прави, и ако използваното оборудване е дефектно, ако се пренебрегне водната среда или ако те се съхранят неправилно и не са част от план за интегрирано управление на вредители. Концепцията за намаляване на количественото използване се нуждае от внимателно управление, защото в резултат може да се стигне до по-рядко пръскане с по-висока концентрация на пестициди.
В края на краищата, както всеки фермер знае, тези вещества трябва да бъдат използвани възможно най-малко.
(CS) Гжо Председател, отново бих искала да отговоря по вчерашното пленарно разискване. Подкрепих новия регламент, защото по мое мнение той представлява средство за търсене на нови и по-сигурни възможности за защита на растенията. Смятам, че взаимното признаване на одобрените пестициди по географски зони е положително постижение за нашия Парламент. Подготвянето на списък със забранени субстанции също е крачка напред - той включва карциногени, генотоксични субстанции и също субстанции с невротоксичен и имунотоксичен ефект - и е научно обоснован. Както Комисарят каза вчера, изглежда докладът се отнася до сравнително малък процент от субстанциите, които все още се използват в наши дни. Искам да спомена също така, че трябва стриктно да приложим тези изисквания към внасяните стоки. Г-н Комисар, исках да кажа и няколко думи за другите доклади, но не ми беше дадена възможност. Тези доклади вече бяха използвани с цел обяснение или са били вече разисквани тук, така че вярвам, че ще бъдат приети в писмената си форма.
(EN) Гжо Председател, искам да ви призная нещо. От дете мразя един зеленчук: грах. Но, за мое нещастие, представлявам най-голямата територия, в която се отглежда грах, в Обединеното кралство, което ми създава голям проблем по отношение на доклада на гжа Breyer. Съгласна съм с целите на този доклад. Съгласна съм с целите на законодателството да насърчава наличието на здравословна околна среда, да съдейства на всеки от нас да е здрав, но това представлява потенциална заплаха за огромна част от селскостопанската индустрия в моя район.
След дълъг размисъл се въздържах при гласуването, но искам недвусмислено да изясня, че смятам, че нашата законодателна процедура в това отношение беше неиздържана. Накрая имаше толкова много информация - противоречива и друга - че аз, а мисля и много други, щяхме с радост да приветстваме възможността за трето четене или компромис, за да сме сигурни, че сме защитили всички интереси.
(EN) Гжо Председател, аз също стигнах изключително трудно до решение. Усетих, че докладът като цяло е много добре балансиран и конструктивен и със сигурност цели да осигури високо ниво на защита на здравето на човека, здравето на животните и на околната среда.
При все това се опасявам, че ситуацията, в която вземаме решения за одобряване на специфично вещество, се основава на това дали субстанцията е опасна или не, а не вземаме предвид вероятността за излагане на въздействието на тази субстанция. Смятам, че се нуждаем от научнообосновани оценки на въздействието.
Едно от опасенията ми е, че когато говоря на гражданите за ЕС, един от въпросите, които те непрекъснато поставят, е, че понякога законодателството на ЕС не е съгласувано. Макар да вярвам в гъвкавостта на този доклад, смятам, че можеше да има и още повече гъвкавост, но най-важното от което имахме нужда бяха още научни доказателства в подкрепа на изложеното. Да, съществува принципът на предохранителните мерки и ние трябва да го спазваме, но решенията също така трябва да се основават на доказателства и бих се радвала на малко повече доказателства по този въпрос.
(EN) Гжо Председател, ефикасното и ефективно използване на пестициди е необходимост. Докато защитата на околната среда и опазването на публичното здраве вървят ръка за ръка, вярвам, че трябва да балансираме нуждите на потребителите и на производителите. Въпреки че приветствам целите на доклада на г-жа Breyer да се намалят бюрократичните тежести, не мога да подкрепя това.
Срещнах се с редица експерти и фермери, и с представители на Националния съюз на земеделските производители (NFU) в моя избирателен район в West Midlands, и всички те имат дълбоки резерви относно последствията, които този доклад ще има върху зърнените реколти. Споделям техните опасения. Най-голямото ми притеснение е, че няма подходяща оценка на въздействието от Комисията и няма ясни индикации какво ще означава този доклад за селското стопанство.
Във време, когато цените на храните по света се покачват, не смятам, че сега трябва да реагираме импулсивно и да въведем мерки, които могат да имат обратен ефект върху производството на храна. Именно затова моята делегация внесе изменение за задълбочена оценка на въздействието, която отдавна трябваше да бъде направена.
(EN) Гжо Председател, подобно на други колеги искам да кажа, че това беше едно от най-трудните досиета. Както г-жа Diana Wallis е притеснена за граха, можете да си представите, че в Ирландия картофите са постоянно в менюто ни и на дневен ред. Като цяло все пак вярвам, че това, което гласувахме, е по-доброто предложение и пакет, отколкото първоначалното, което бе предложено - и поздравявам тези, които работиха по него.
Позволете ми да кажа няколко неща и ще приключа с ключовия момент. Мисля, че в момента сме в ситуация, в която фермерите трябва да въздействат на агрохимическата промишленост да произвежда по-безопасни алтернативи, така че да могат да продължат да произвеждат храни, и мисля, че това въздействие трябва да се упражнява със същата енергия, с каквато се е упражнявало и досега.
Що се отнася до вноса на храна, Комисията трябва да разгледа реалните опасения на фермерите и производителите в ЕС, че ще им бъде забранено да използват някои вещества, но трети страни ще продължат да ги използват. Нуждаем се от обяснение на това, за да бъдат фермерите на наша страна.
(EN) Г-жо Председател, аз гласувах "против" само защото предложението беше всъщност присвоено от Комисията по околна среда, обществено здраве и безопасност на храните и от членовете на Комисията. Докладчиците вчера се хвалеха относно стандартизацията, а това тук уж е съюз на разнообразието. Ако има една област, където са нужни разум, преценка и разнообразие, може би е точно тази.
Това бе всъщност селскостопански въпрос, но датският комисар по селското стопанство не можеше да бъде открит никъде и това е срамно. Причината, разбира се, бе заради конфликт на интереси, тъй като датчаните не обработват своята питейна вода след добиването й от земята.
Фермерите в моята част на света се чувстват напълно изоставени и искрено обидени от факта, че тук се допуска мисълта, че те не знаят какво правят и че трябва да им се казва какво точно да правят. На практика, към онези във Великобритания, които ненавиждат намесата на Европейския съюз, добавихте още една група.
(EN) Гжо Председател, по този доклад бяха направени доста преувеличени твърдения и бяха изразени страхове от много страни. Трудно е да се разграничат фактите от измислиците и да се стигне до решение как да се гласува.
Като признавам опасенията на производителите на ягоди, картофи и зърно в Ирландия, които говориха с мен за това, аз подкрепих компромиса. Чувствам, че направените подобрения си струваха нашата подкрепа, и въпреки това все още имам известни опасения. Подкрепих това гласуване, защото смятам, че най-лошото последствие от всичко би било да предадем този доклад за съгласуване. Петгодишната дерогация, която може да бъде подновена при необходимост от съществени проекти за защита на растенията, е важна предпазна мрежа и също мотивира агрохимическата индустрия да изследва и произвежда алтернативи.
(EN) Гжо Председател, смятам, че когато се разглежда Европейският проект, в основата на такова разглеждане лежи известна диалектика. Говорим за демокрация, а пренебрегваме демократичната воля, изразена в референдумите във Франция, Нидерландия и Ирландия. Говорим за осигуряване на прехраната, а всъщност гласуваме за доклад, който има потенциала да подрине производството на храни в Европейския съюз. Говорим, че трябва да помогнем на гражданите и фермерите в по-бедните страни, а всъщност сега, в резултат на това гласуване, ще призовем за забрана на вноса от фермери, използващи пестициди, които в момента са забранени в Европейския съюз.
Имам една молба към моите колеги в Парламента и в Комисията: Моля, нека за в бъдеще да мислим и за неочакваните последствия от нашето законодателство. Съгласен съм с г-жа Wallis относно законодателния процес и че следва да има трето четене. Съгласен съм, че прекалено избързахме, и мисля, че всички ще се съгласят, че не бяха направени достатъчно научнообосновани оценки на въздействието. Нека направим така, че това повече да не се случва.
(EN) Гжо Председател, опитах се да подроня компромиса, като гласувах срещу тези части от доклада. Ще обясня защо, като прочета на глас едно писмо до мен от гн James Mowbray, който е фермер близо до Skegness в моята област.
Той пише: "Повече от 40 години се занимавам с използването на продукти за защита на зърнените култури. Винаги съм използвал продуктите много внимателно, с мисъл за другите човешки същества, както и към дивата природа. Не съм нанесъл никаква явна вреда на здравето си или на доброто състояние на околната среда. Затова намирам за притеснително, че възможното оттегляне на много продукти, включително триазоловите фунгициди, се основава на други, а не толкова на научни аргументи, а това на практика ще направи моя бизнес не толкова жизнеспособен и ще намали наличието на домашно произведената храна".
Получих тези коментари от него и от буквално стотици други хора, от Empire World Trade, със седалище в Spalding в Lincolnshire, от John Manby от Parker Farms в Leicester, от John Clark, който се намира в Nottinghamshire, от Jonathan Reading и още стотици имена. Именно затова аз гласувах да не се вземе предвид този компромис.
(EN) Гжо Председател, сега, когато това гласуване приключи и бяха представени аргументите, искам да се върна на нещо, което бе засегнато накратко при разискването тук и в комисията. Става дума за явното недоверие към фермерите и за предположението на мнозина, че фермерите, в известен смисъл, са врагове на нашето здраве и на околната среда. Моят опит показва, че истината е точно обратната. Фермерите в Ирландия са и са били стопани, които в продължение на стотици години са защитавали и предпазвали околната среда, запазвайки я пълна с живот, чиста и продуктивна. Фермерите също така са основата на нашето здраве. Те произвеждат хубавата храна, която е в основата на нашето здраве. Настоявам да подновим вярата си в нашите фермери, които правят всичко възможно да ни хранят при много трудни условия, климатични промени, вредители и, разбира се, при политиката на ЕС.
Отличителни знаци за сигурност и биометрични данни в паспортите и документите за пътуване (разискване)
Следващата точка е докладът на г-н Coelho - от името на Комисията по граждански свободи, правосъдие и вътрешни работи, относно предложението за регламент на Европейския парламент и на Съвета относно изменение на Регламент (EO) № 2252/2004 на Съвета относно стандартите за отличителните знаци за сигурност и биометричните данни в паспортите и документите за пътуване, издавани от държавите-членки - C6-0359/2007 -.
Гн Председател, гн Barrot, госпожи и господа, предложението, което разискваме днес, има за цел да измени регламентите, приети през 2004 г., свързани със защитата на паспортите и документите за пътуване на гражданите на ЕС срещу фалшифициране, и в същото време въвежда елементи за биометрична идентификация. За разлика от процедурата през 2004 г., сега сме на еднакво мнение. Искам да благодаря на френското председателство и на гн Barrot, член на ЕК, за приноса им по този въпрос за постигане на съгласие на първо четене. Бих искал да благодаря и за труда на докладчиците в сянка, които оказаха неоценимо съдействие за получаването на този резултат.
Това решение бе важно, ако имаме предвид, че регламентът влезе в сила през 2004 г. и към м. юни тази година най-късно всички държави-членки трябва да започнат да събират пръстови отпечатъци на децата от раждането им. Въпреки това, според съществуващите проучвания в резултат на пилотни проекти, проведени в няколко държави-членки, много трудно е да се вземат или да се разчита на качеството на пръстови отпечатъци на деца под 6годишна възраст. Вярно е, че националното законодателство може да създаде дерогации от това задължение. Въпреки всичко това би означавало, че до възрастовата граница, която засяга това освобождаване, могат да се издават само временни паспорти. Би било прекомерно затруднение за родителите, ако се налага да получават паспорт за всяко дете винаги, когато искат да пътуват извън Шенгенската зона.
Поради това успяхме да постигнем споразумение, определящо период от четири години, през който възрастовата граница ще бъде фиксирана на 12 години, с клауза за освобождаване, която да позволява на държавите, които вече са приели законодателство, фиксиращо по-ниска граница за прилагането, при условие че границата не е по-ниска от шест години. Очакваше се също и клауза за преразглеждане, предвид резултатите от проучването, което изискахме Комисията да проведе, относно надеждността на пръстовите отпечатъци от деца, уточняваща, че възрастовата граница ще бъде установена окончателно и хармонизирана за всички държави-членки в рамките на четири години.
Беше въведена втора дерогация, свързана с лицата, които по определени причини не могат да дадат пръстови отпечатъци. Препоръката на Международната организация за гражданска авиация за "едно лице - един паспорт" също бе приета. Както се казва в становището на Европейския надзорен орган по защита на данните, това предоставя допълнителна защита при борбата с трафика на деца.
С цел защита на децата постигнахме и международно споразумение, сключено между трите институции, за разработване на обща позиция относно приемането на необходимите правила за защита на децата от отвличане и трафик. Съответните инициативи следва да бъдат представени от Комисията в рамката на съответната област от гражданското право.
Трябва да призная, че се борим с проблема със занижената компетентност на Съюза по този въпрос: издаването на паспорти е национален прерогатив и Европейският съюз може да се намесва само по отношение на затвърждаването на биометричните данни в паспортите и документите за пътуване с цел увеличаване на сигурността на тези документи в рамката на граничния контрол.
Трябва да посоча, че сме установили правила, които гарантират прилагането на компетенциите на Общността, определящи кои видове данни ще бъдат включени - пръстови отпечатъци и снимки - както и границите, които ще бъдат установени за тях. Те могат да бъдат използвани единствено за целите, определени в регламента - граничен контрол - и за удостоверяване на автентичността на документа и самоличността на притежателя му.
Постигнахме и съгласие относно две проучвания: едното за така наречените "документи за легитимация", гарантиращо, че документите, въз основа на които се издават паспорти, са също толкова надеждни, колкото и самите паспорти, които искаме да защитим, и второто проучване - за съответствието на информацията при граничния контрол, за да се анализира процентът на грешки. В резултат от тези проучвания и предвид четиригодишната клауза за преразглеждане, в даден момент необходимите промени трябва да бъдат въведени чрез процедура на съвместно вземане на решение, без да забравяме, че е важно да се консултираме с Европейския надзорен орган по защита на данните - правило, което за жалост не беше взето под внимание при съставянето на настоящото предложение.
Г-н Председател, госпожи и господа, първо бих искал да благодаря на председателя на Комисията по граждански свободи, правосъдие и вътрешни работи. Искам също да изкажа горещи благодарности към докладчика, Carlos Coelho, за забележителния му доклад, както и за отличното сътрудничество с Комисията по един чувствителен въпрос.
Предложението на Комисията е да се въведат хармонизирани изключения от изискването за събиране на пръстови отпечатъци, така че всички европейски граждани да бъдат третирани еднакво. В допълнение Комисията иска защита на децата от трафик, като се направи международно приетия принцип "едно лице - един паспорт" правно обвързващ.
Приветствам усилията на Европейския парламент за постигане на съгласие по настоящото предложение на първо четене за включването на пръстови отпечатъци в паспорти, издадени от държави-членки, най-късно до 28 юни 2009 г. Ако не бе постигнато съгласие, всички, включително новородените, щяха да бъдат задължени да предоставят пръстови отпечатъци при всяко пътуване в чужбина с паспорт. Затова бих желал да изразя задоволството на Комисията от постигнатото компромисно предложение. Сега Комисията ще се заеме с доклада, изискан от Европейския парламент, с максимална ефикасност. Не смятам, че е нужно да продължавам. С интерес ще изслушам допълненията на членовете на ЕП и отново благодаря на докладчика, Carlos Coelho, който е свършил отлична работа.
от името на групата PPE-DE. - (EN) Г-н Председател, за мен е удоволствие да подкрепя предложенията, представени днес.
Смятам, че е налице спешна нужда за създаване на общ набор от стандарти за проверка на биометрични данни. На колегите може и да не им е известно, че понастоящем съществуват сериозни несъответствия между отделните страни, например относно това колко стриктна е проверката на паспортните снимки. Редица страни изискват гражданите, кандидатстващи за паспорт, не само да представят своите документи и снимки, но и да присъстват лично, за да могат служителите от службата, издаваща паспорта, да видят дали притежателят и лицето от снимката са едно и също лице.
Въпреки това в някои страни - особено в Обединеното кралство - подаването на документи за кандидатстване по пощата е прието като стандартен метод, а автентичността на снимката се потвърждава само от специално определено лице, което познава кандидата от поне две години. Списъкът с лицата, които имат правото да извършват това в Обединеното кралство, е особено интересно четиво. Такова потвърждаване може да се извърши от оптика или зъболекаря на кандидатстващия, но и от професионален фотограф или служител на противопожарните служби - с цялото ми уважение към хората, упражняващи тези професии.
Интересно е също, че в Съединените щати съществуват сравнително либерални правила за проверка. Проверката на снимки за паспорти на лица, кандидатстващи за първи път, може да се извърши в така наречените "подходящи за целта места". Всъщност това означава местния пощенски клон и неговия персонал. Изглежда невероятно страна с толкова сериозно отношение към сигурността, чиито граждани имат право на безвизов режим на пътуване в Европа, да прилага подобна система за проверка.
За да се гарантира сигурността на паспортите, трябва да внесем много по-надеждни биометрични данни, а именно пръстови отпечатъци. Нужно е също и да се уверим, че агенцията, отговорна за събирането и проверката им, отговаря на същите стандарти не само в рамките на ЕС, но и в останалите страни, чиито граждани пътуват безвизово до Европа - така ще има сигурност, че те отговарят на същите строги изисквания, както и нашите граждани тук, в Европа.
от името на групата PSE. - (FR) Г-н Председател, при приемането на регламента относно отличителните знаци за сигурност и включването на биометрични данни в европейските паспорти през 2004 г. държавите-членки не очакваха изключения от задължението за даване на пръстови отпечатъци. Опитът към настоящия момент показва, че съществуващата технология все още не гарантира, че пръстовите отпечатъци на деца под 12годишна възраст са достатъчно достоверни, за да бъдат използвани като отличителен знак за сигурност в паспортите. Затова приветствам компромиса с държавите-членки за поставяне на 12 години като възрастова граница за събиране на биометрични данни, който включва клауза за преразглеждане след три години. Що се отнася до нас, ние приехме дерогацията за онези държави-членки, които вече са приели законодателство за деца над шестгодишна възраст.
Използването на този вид данни ще бъде приемливо само ако наистина предлага защита за децата ни. Засега това не е така. Въпреки това оставаме отворени за всички положителни промени в технологиите в тази сфера. Приоритетът ни е да осигурим безопасността на децата, които пътуват сами, за да спрем отвличанията и трафика на деца. Включването на тези данни в паспортите дава едно фалшиво чувство на сигурност, тъй като не спира преминаването на границата на деца без родителско съгласие. Компромисът, постигнат с държавите-членки, ще позволи на Комисията да представи доклад за изискванията към непълнолетните, пътуващи сами през външни граници. Докладът ще позволи предлагането на инициативи, които да гарантират европейски подход към правилата, защитаващи непълнолетните при пресичане на външните граници на държави-членки.
Накрая, биометричните данни в паспортите трябва да бъдат използвани само за проверка на автентичността на документа, а използването на чувствителна информация от типа на биометрични подробни данни е приемливо само ако е съчетано със стриктни правила за защита на данните.
Гн Председател, госпожи и господа, първо искам да поздравя нашия докладчик, гн Carlos Coelho, както и бившето френско председателство, за това, че постигнаха споразумение на първо четене. За тази цел бе необходима воля, както и умението да се постигне нужното съгласие. Поздравявам нашия докладчик, гн Coelho, за изложението на мотивите, което призовавам моите колеги да прочетат и което мога да определя като един малък шедьовър на политическата мисъл и интелигентност.
Един добър анализ на текста, който стои пред нас, ще покаже принцип, който по своята същност е и революционен в този доклад. Този революционен принцип няма нищо общо с биометричните данни. По отношение на тях бе взето решение през 2004 г. Принципът е следният: "едно лице - един паспорт". Това повдига въпроса за децата и възрастта, на която могат да им бъдат снемани пръстови отпечатъци. Нека не крием факта, че постигането на споразумение по този въпрос се оказа изключително трудна задача. Някои - като гн Coelho - от самото начало предложиха това да става на възможно най-ранна възраст с цел да се предостави по-голяма закрила за децата. Изисква се обаче надеждност на биометричните данни, което засега не може да бъде сигурно. В крайна сметка бе постигнато следното споразумение: задължително е снемането на пръстови отпечатъци на децата над 12годишна възраст. Държавите, в които това се извършва по-рано, могат да продължат да го прилагат още четири години, но в никакъв случай възрастовата граница не трябва да пада под шест години. В следващите години Комисията ще изготви доклад, съдържащ оценка на функционирането на системата и, ако се налага - това е посочено в текста - включването на изменения. В този смисъл трябва да се надяваме на побърз напредък в технологично отношение, тъй като най-доброто за закрилата на детето би било възможно найскорошното въвеждане на сигурни, сравними биометрични данни. Имайки предвид това, можем да отбележим нашето общо съгласие по този текст, във връзка с който още веднъж приветствам докладчика, Комисията - за първоначалното предложение, и Съвета - за умението да постигне споразумение.
Гн Председател, госпожи и господа, бих искала да започна с поздравления към докладчика за отлично свършената работа. Като докладчик по стратегията на ЕС за правата на детето следва да подчертая определени важни точки в доклада на гн Coelho, въпреки че някои от колегите вече направиха това.
Първо, приветствам принципа за осигуряване на общ подход относно правилата за защита на децата, пресичащи външните граници на държавитечленки.
Второ, принципът "едно лице - един паспорт" е важен, защото осигурява пряка връзка между биометричните данни и притежателя на документа. Това премахва всички настоящи процедури, които позволяват децата да бъдат вписвани в паспортите на родителите им. Тази практика е помалко надеждна и затруднява в много поголяма степен проверката на самоличността на детето. Освен това улеснява отвличането на деца, замесени в спорове за родителски права, както и търговията и експлоатацията на деца.
Трето, текстът предвижда също така Комисията да представи доклад, който да опише надеждността и техническите възможности при използването на пръстови отпечатъци, необходими за установяване самоличността на децата под 12годишна възраст. От изключителна важност е да се работи за усъвършенстването на системата, както и за осигуряването на нейната надеждност, особено по отношение на закрилата на децата.
В заключение ще кажа, че според мен ще бъде от голяма полза да се определят найподходящите, изпробвани и сигурни технически методи за записването и съответно категоричното удостоверяване на самоличността и възрастта на всяко дете възможно найрано, по възможност още след раждането.
от името на групата Verts/ALE. - Гн Председател, първо, бих искала да благодаря на гн Coelho за отличната му работа. Въпреки че всички ние имаме различни политически виждания, той направи всичко възможно, за да се постигне споразумение.
Групата на Зелените/Европейският свободен алианс твърдо се противопоставя на масовото въвеждане на биометрична система, докато не се докаже несъмнената необходимост от това. Смятаме, че тази система оказва решаващо влияние върху сигурността на личните данни и основните права. Гласувахме против системата за биометрични данни по отношение на визите. Освен това сме против използването на биометрични данни в европейските паспорти. Настоящото предложение според нас представлява начин за установяване на ограничения при снемане на отпечатъци за документи за пътуване. Затова се радваме, че между Комисията и Съвета е постигнато споразумение; възрастовата граница от 12 години е установена за държавитечленки, в които не се практикува снемането на пръстови отпечатъци на деца, а възрастовата граница от шест години се установява за останалите държавичленки.
Публичен достъп до документи на Европейския парламент, Съвета и Комисията (разискване)
Следващата точка е докладът на гн Cappato - от името на Комисията по граждански свободи, правосъдие и вътрешни работи, относно публичния достъп до документи на Европейския парламент, Съвета и Комисията (прилагане на Регламент (ЕО) № 1049/2001).
Гн Председател, госпожи и господа, настоящият доклад засяга състоянието на публичния достъп до документи на Европейския съюз и също така е възможност да отправя някои предложения. В краткото време, с което разполагаме, искам да повдигна три важни въпроса.
Първият се отнася до Съвета. Законодателните органи на Европейския съюз, както всяко законодателно събрание, трябва да са задължени да провеждат своите заседания, обсъждания и гласувания публично. Бих искал специално да подчертая това, тъй като измененията бяха внесени за обсъждане от групата на Европейската народна партия (Християндемократи) и Европейските демократи за разделно гласуване по определени параграфи. Надявам се разделните гласувания да не ощетят целостта на доклада. Например в параграф 3 от доклада се иска да бъдат предприети действия вследствие спечеленото дело от бившия европейски депутат Maurizio Turco, когато Съдът на европейските общности се произнесе в полза на публичния достъп до правните становища, които са част от законодателната дейност на Европейските институции, включително относно самоличността на членовете на делегациите на държавитечленки в Съвета. Имаме право да знаем кой гласува в Съвета и как. Затова се надявам, че никой няма да гласува против параграф 3 или параграф 9, в който се иска информация относно това, което се случва в КОРЕПЕР, Комитета на постоянните представители, да се предоставят заседателните документи и да не се засекретяват всички документи, отнасящи се до международната политика, под формата на дипломатически. Това е изключително важен въпрос.
Другият въпрос, който повдигаме, засяга Парламента, нашия Парламент, тъй като ние трябва да сме първите, чиято дейност да бъде обществено достояние. Ние, Италианските радикали, наричаме това "публичен регистър на избраните представители", с други думи, регистър, в който можем да открием всичко за дейността на членовете на Европейския парламент - кой присъства, кой отсъства, кой как гласува и, разбира се, заплатата, която получава всеки. И така, внимавайте - казвам това, защото беше вписано искане за разделно гласуване по параграф 5. Би било грешка да смятаме, че ако запазим част от тази информация поверителна - обръщам се към гжа Cederschiöld, защото знам, че това за нея е чувствителен въпрос - то тогава действително ще бъдем изложени на демагогски нападки от страна на членовете на Парламента. Знаем, че някои колеги са снимали други членове на Парламента, действайки като шпиони. Начинът да се справим с това не се състои във взимането на предпазни мерки, а в пълния публичен достъп до нашата работа. Така възпираме хората, които искат да надничат през ключалките, отваряйки вратите си за излъчване на работата на парламентарните комисии, заседанията и всички процедури в този Парламент по интернет.
Третият въпрос, който искам да засегна, се отнася до формата на документите, тъй като групата PPE-DE изиска също така разделно гласуване по параграф 7, отнасящ се до тази тема. В този параграф поставяме искането документите да бъдат създавани посредством използването на текстообработващ софтуер с отворен код, казано на технологичен език, както и ефективно многоезичие и технологии, които дават възможност на лица с увреждания да получат достъп до информация и документи. Надявам се, че никой в тази зала не е против използването на многоезичен отворен код на базата на технологии, които улесняват хората с увреждания, защото това е съществен въпрос за част от гражданите на Европейския съюз.
Знаем, че Комисията предложи реформа на нашия правилник и ще се занимаем с това в доклада Cashman, но тази резолюция е нашата първа възможност да изложим някои отправни точки към Парламента. Надявам се, че усилията, положени за разглеждането на всички въпроси, повдигнати в настоящия доклад, няма да се окажат напразни.
Гн Председател, бих искала да започна със своите благодарности за така добре написания и интересен доклад - поздравления за докладчика. Това е една важна и близка до сърцата ни тема, особено в периода на преразглеждане на Регламент (ЕО) № 1049/2001, а също предвид промените, които Договорът от Лисабон - ако влезе в сила - ще внесе по отношение на тези важни въпроси.
Този доклад е по същество относно прилагането на Регламент 1049/2001 и затова позволете ми за начало да ви припомня един от положителните аспекти в приложението на Регламента. Както показват количествените данни и както потвърждава докладът на Парламента, институциите на Европейския съюз са предоставили достъп до по-голям брой документи, като същевременно е регистрирано намаляване на броя и процента откази.
Ангажирали сме се да продължим да повишаваме степента на прозрачност и откритост. Съвсем естествено е, че някои от препоръките в доклада превишават значително приложението на Регламент 1049/2001 през 2006 г., а други не са пряко свързани с дейността на Комисията, както току-що ни бе казано.
Докладът третира редица въпроси, засягащи откритостта и комуникацията с гражданите, и аз специално приветствам това като ценна информация, представляваща изходен материал за общ размисъл върху прозрачността, комуникацията и информацията.
Нека само накратко се спра върху някои от препоръките и принципите, стоящи в основата им, тъй като те заслужават подобаващо внимание.
Относно случая "Turco" мога да ви уверя, че Комисията изцяло взема под внимание това решение. Както вече бе казано, то засяга главно необходимостта от по-голяма откритост в действията на Съвета в качеството му на законодателен орган, но е приложимо още и по отношение на Комисията и всички институции. От своя страна Комисията гарантира, че всяко заявление за достъп се преценява внимателно на базата на всеки отделен случай спрямо параметрите, зададени от Съда на Европейските общности.
На второ място, предложението да се установят общи правила за административните процедури изисква по-сериозно обмисляне, тъй като голяма част от тези процедури са много специфични по своето естество, а в някои от случаите и уникални за всяка институция. Това означава, че ще ни е необходимо малко повече време, за да видим как би могло да се постигне това.
Препоръката да се обединят Регламент 1049/2001 и Регламент (ЕИО, Евратом) № 354/83 относно отварянето на историческите архиви е твърде трудно приложима по една определена причина: член 255 от Договора за ЕО и Регламент 1049/2001 не са приложими за всички институции и структури. Това също би могло да се промени, ако и когато Договорът от Лисабон влезе в сила, защото чрез него правото на достъп до документи ще се разпростре върху всички институции и структури. Ето защо не е толкова лесно само да се обединят двата регламента - поради различния им обхват на действие.
Относно критичната забележка на омбудсмана, засягаща публичните регистри на Комисията, бих искала да ви уверя, че приемаме тази забележка много сериозно. Както знаете, ние имаме публичен документален регистър, който работи още от юни 2002 г., а оттогава Комисията е въвела още и специален регистър, посветен на процедурите на комитология, както и регистър на експертните групи. Непрекъснато правим всичко по силите си за модернизиране на нашите вътрешни информационно-технологични системи.
Това, за съжаление, няма да се случи изведнъж, а изисква постоянна работа. Ние винаги вземаме под внимание необходимостта от разширяване на обхвата на публичния регистър, а се надявам, че сте запознати и с личния ми ангажимент към този въпрос. Признаваме, че е нужно още да разширим обхвата на нашите публични регистри и потвърждаваме ангажимента си да разгърнем тези регистри в услуга на повишената прозрачност.
Във фокуса на резолюцията вие поставяте въпросите за управлението на документи, единния портал и проекта "Trans-Jai". Комисията застава зад идеята да се отвори единен портал с цел да се улесни достъпът на гражданите до законодателните документи. Мисля, че това ще наложи въвеждането на обща методология, а трябва да разгледаме и всички практически последици от това, отразяващи се върху идентифицирането на документи и препратките. Бихме искали да видим един портал, в който да има пълен достъп до публични документи за всяка институция, така че имаме готовност да работим с вас по този въпрос.
Относно проекта "Trans-Jai", ще се върна на казаното от мен в един отговор през октомври: очаква се проектът да бъде отворен за широката общественост най-късно през 2010 г.
Позволете ми също и един коментар по въпроса за обмяна на информация между институциите. Разбирам какво имате предвид и какво целите, но бих искала да ви напомня, че между нашите институции вече има установен механизъм за обмен на поверителна информация, съхранявана от Комисията, и това е регламентирано в приложение към рамковото споразумение. Не трябва да забравяме също и че въпросът за обмен на информация между институциите няма отношение към публичния достъп, затова считаме, че трябва да бъде разглеждан отделно, както и досега.
Този доклад, както и разискването, представляват също така ценен и полезен материал за бъдеща дискусия в по-широк план. Благодарна съм за усилията на Парламента да поддържа темата за прозрачност и откритост на предна линия в дневния ред на Европейския съюз. Ще се върнем отново към много от тези въпроси в най-близко бъдеще, например следващата седмица по време на съвместната среща между Комисията по граждански свободи, правосъдие и вътрешни работи и чешкия парламент, на която ще имам удоволствието да присъствам, а само след няколко седмици ще се занимаваме и с важния въпрос за преразглеждането на Регламент 1049/2001.
Мисля, че обсъждането не бива да спира дотук. Трябва да бъдем отворени за прозрачността, а освен това и да помислим какво можем да направим в аванс отвъд пределите на официалното законодателство, като например усъвършенстване на регистрите, улесняване на ползването и достъпа, активно разпространение и по-бързо публикуване на документи. Лично аз миналата година създадох пряк достъп по интернет до регистъра на собствената си кореспонденция. Сигурна съм, че всички вие имате подобни идеи и примери за това какво може да се направи, стига само да се съсредоточим върху този въпрос. Така че нека пристъпим към действие.
Гн Председател, гн Cappato, Вашият доклад е изпълнен с добри намерения, а най-яркото доказателство за това е, че Комисията по граждански свободи, правосъдие и вътрешни работи не счете за необходимо да бъдат добавени никакви изменения.
Вие сам внесохте 18 изменения към собствения си доклад. Именно тези изменения придадоха на доклада нотка на радикална острота - казано най-общо - и специално у мен предизвикаха много дълбоки съмнения.
Бих разделил измененията, предложени от Вас, на четири отделни групи - изменения, които сам предлагате на себе си, бих подчертал това - в един доклад, първоначално получил подкрепата на всички групи. Първо, част от измененията са неизпълними; давате някои предложения, които са неосъществими. Например, гн Cappato, някои от Вашите предложения засега нямат никакво правно основание: докато Договорът от Лисабон не влезе в сила, ще бъде невъзможно да бъдат съгласувани правилата на различните институции. Комисар Wallström току-що каза нещо подобно. Вие още призовавате тази 2009 година да бъде обявена за година на прозрачността в Европа, но вече е твърде късно за това, няма достатъчно време. Ето защо някои от предложенията Ви са неосъществими.
Второ, част от тези предложения не са за препоръчване. Например Вие призовавате за прозрачност по време на заседанията на политическите групи. Това няма да се получи. Необходима е поверителност, тъй като поверителността е предимство в политиката. Ако желая да изразя несъгласие с моята партия и да поддържам своята опозиция, бих искал да го направя, без то да стане обществено достояние - и това не е липса на прозрачност. Необходима е прозрачност в обществените структури, но не и вътре в самите партии, поверителността на чиито разисквания трябва да бъде гарантирана. Ето защо не мога да се съглася с Вас по този въпрос.
Част от останалите Ви твърдения, гн Cappato, са неточни. Например Вие заявявате, че 90 % от законодателната дейност се извършва посредством комитология. Това е силно преувеличено, гн Cappato. При това комитологията има свои собствени ясни стандарти за прозрачност. Ако въведем още механизми, още бюрокрация и още контрол, ще тръгнем срещу онова, което искаме да постигнем, а именно: прозрачност, която е пряко свързана с липсата на усложнения.
И накрая - преди Председателят да ми направи знак, защото времето ми почти привърши - част от Вашите предложения са ненужни. Например разбирам, че е чудесно и наистина привлича общественото внимание да се говори за прозрачност в действията на парламентарните членове, за възможността да се следи дали присъстват на пленарните заседания. Това вече може да се види, гн Cappato. Може да се види също дали присъстват на комисиите - за всяка от тях се съставя протокол, до който имат достъп всички граждани. Надбавките, декларирани от членовете на Европейския парламент, също са публично достояние. Казано с други думи, за гражданите е напълно възможно да получат достъп до тази информация.
Затова разбирам, че от позицията на общественото мнение е прекрасно и изглежда правилно да се защитава прозрачността, ала е необходимо да осъзнаете, че прозрачност означава да се уверим, че нещата се виждат такива, каквито са; но ако допринасяме за изкривяване на възприятията за нещата, гн Cappato, то ние не допринасяме за прозрачността. Благодаря Ви за търпението, гн Председател.
Гн Председател, Marco, благодаря ви за чудесния доклад, но за съжаление ще трябва да се съглася с някои други депутати в Парламента, че сте излезли извън правомощията си - и аз знам защо.
Координирането на процедурите за възлагане на обществени поръчки за строителство, услуги и доставки в областта на отбраната и сигурността (разискване)
Следващата точка е докладът на гн Lambsdorff - от името на Комисията по вътрешния пазар и защита на потребителите, относно предложението за директива на Европейския парламент и на Съвета относно координирането на процедурите за възлагане на обществени поръчки за строителство, услуги и доставки в областта на отбраната и сигурността - C6-0467/2007 -.
Гн Председател, госпожи и господа, понастоящем в цял свят има 13 мисии на Европейския съюз, чрез които съдействаме за въдворяването на мира и сигурността. Девет от тези мисии вече са приключили. В много от тези операции въоръжените сили на нашите държави-членки, в това число често и полицейски служители, се натъкват на тежки външни условия. Същевременно на всички ни е известно, че съществуват още много други проблемни точки и че нуждата от европейска намеса в международната политика е по-вероятно да нарасне, отколкото да намалее. За съжаление, знаем още и че ние, европейците, често не сме в състояние да изпълним собствените си мисии така, както е редно, с оптималното оборудване и по един оперативно съвместим начин, позволяващ стратегическо прегрупиране на силите. Трябва да постигнем това, защото го дължим на нашите войници и полицаи, включени в операции навсякъде по света. Имаме обаче още много път да извървим, докато стигнем целта.
Една от причините за това е разпокъсаният ни пазар за отбранителна техника. Нашите 27 държави-членки си позволяват лукса да участват в 89 различни, понякога дублиращи се, научноизследователски програми. САЩ имат само 29. Сътрудничеството между държавите-членки по отношение на разработката на продукти е твърде слабо. Така наречените традиционни доставчици се предпочитат пред нетрадиционните, но по-добри доставчици. Именно това искаме да променим.
Всяка година на европейския пазар за отбранителна техника се придобиват стоки и услуги на стойност около 91 млрд. EUR. От тях само 13 % се предлагат за продажба на територията на Европа. Най-окаяно, бих казал, е положението в Германия, намираща се на опашката само с 2 %. Крайният резултат е, че вътрешният пазар за продукти, свързани с отбраната, просто не работи. Редица важни нововъведения в тази високотехнологична индустрия не могат да бъдат оползотворени, нашите въоръжени сили не получават най-доброто оборудване и така се пропиляват парите на данъкоплатците. В резултат на това високотехнологичните продукти, свързани с отбраната, стават все по-скъпи, докато бюджетът за отбраната остава един и същ или дори се свива. При това положение е очевидно за какво иде реч. Тук не става дума за по-големи разходи за въоръжаване, а за по-разумно изразходване на наличните пари. Именно това трябва да направим. Дължим го на нашите данъкоплатци.
По тази причина в доклад от 2005 г. Парламентът призова Комисията да представи директива за този сектор. Комисията го направи, съвместно с Парламента и Съвета. За всички нас, а също и за мен в качеството ми на докладчик, бе важно, че в речта си относно приоритетите на френското президентство президентът Sarkozy специално спомена европейския пазар за отбранителна техника. С това стана ясно, че Парламентът, Съветът и Комисията ще работят по този въпрос съвместно, с обединени усилия. Постигнатото споразумение на първо четене е резултат от тази единна политическа воля. Утре ние - надявам се, заедно - ще положим основите на нова европейска законова рамка, която ще гарантира истинско отваряне на пазара. по-голяма прозрачност и конкуренция по отношение на поръчките.
Освен това трябва да разгледаме тази директива в нейния контекст. През декември успешно приехме директивата относно трансферите на продукти, свързани с отбраната вътре в Общността. Директивата, стояща днес пред нас, е вторият важен градивен компонент в европейския законодателен пакет по въпросите на отбранителната техника. Въпреки че двете директиви на теория функционират независимо, на практика те са взаимно свързани. Ето още една причина да е толкова важно работата ни върху законодателния пакет по въпросите на отбранителната техника да приключи утре. Ясно е, че това няма да доведе на мига до революция на пазара, но е важна стъпка в правилната посока, която може да отведе европейската политика за отбрана и сигурност значително по-напред.
Бих искал да поднеса искрените си благодарности на своите колеги, докладчиците в сянка Charlotte Cederschiöld, Barbara Weiler и Gisela Kallenbach, за тяхното неизменно безпристрастно, понякога критично, но винаги конструктивно сътрудничество. Бих искал още да благодаря на Съвета и на Комисията. Всички участници показаха чудесно съчетание на политическа воля, професионализъм и готовност за постигане на компромисно решение.
Всички сме длъжни пред европейските граждани да създадем заедно конструктивна политика за Европа. Надявам се, че утре, с приемането на този законодателен пакет, ще изпълним това наше задължение в своята сфера на компетенции. Малко неочаквано това разискване се състоя в Страсбург, а не в Брюксел, както бе планирано. Благодаря ви.
Гн Председател, нека преди всичко помоля за извинение за слабия си глас, тъй като имам много сериозна настинка.
Предстои ви гласуване за предложението за директива относно възлагането на поръчки за техника в областта на отбраната и сигурността, която Комисията внесе за обсъждане през декември 2007 г. като част от така наречения "законодателен пакет по въпросите на отбранителната техника". Това предложение е важна стъпка към полагане на основите на единен европейски пазар на отбранителната техника, който сам по себе си е важен принос към политиката на Европейския съюз по отношение на отбраната и сигурността. С други думи, тази директива е извънредно важен в политически аспект инструмент, който ще помогне да се укрепи отбранителният потенциал на Европа, да се направят публичните разходи по-ефективни и да се повиши сигурността на нашите граждани.
Процесът на преговори относно предложението бе подпомогнат от тясното сътрудничество между Парламента, Съвета и Комисията. Ето защо бих искал сърдечно да благодаря на докладчика, гн Lambsdorff, за неговата усилена и продуктивна работа за постигане на споразумение със Съвета още на първо четене. Бих искал да благодаря и на докладчиците в сянка за тяхното конструктивно сътрудничество. Искам да поздравя още френското председателство, както и председателството на Словения, за начина, по който така успешно ускориха преговорите в Съвета. И накрая, но не на последно място, бих искал да благодаря на чешкото председателство за всеотдайността, с която доведе докрай това дело.
Комисията приветства радушно текста, който сега обсъждаме. Новата директива идеално отговаря на въпросите, засягащи възлагането на поръчки в областта на отбраната и сигурността. Тя ще даде на възлагащите органи онази гъвкавост, от която се нуждаят, за да стигнат до споразумения за договори, често засягащи доста сложни и деликатни ситуации. Ще им даде още и възможността да изискват специални предпазни клаузи за защита на класифицираната информация и гарантиране на сигурността на снабдяването. Всичко това превръща директивата в инструмент, който държавите-членки могат да употребят в по-голямата част от възлаганите поръчки в областта на отбраната, без да излагат на риск интересите на сигурността си.
Новата директива ще има приложение още и в поръчките от чувствителен характер в областта на гражданската сигурност. Този подход е в съгласие с днешната стратегическа ситуация, в която световните заплахи и новите технологии са размили границата между военна и гражданска, вътрешна и външна сигурност. Възлагането на публични поръчки не може да игнорира тези разработки: например в случаите, когато оборудването на полицейските служители има характеристики, сходни с тези на отбранителната техника, е съвсем логично да бъдат приложени същите правила за възлагане на поръчки.
Всичко това има своите големи предимства: новата директива ще даде възможност на държавите-членки да ограничи случаите на дерогация в съответствие с член 296 от Договора за ЕО. Оттук следва, че принципите на вътрешния пазар най-сетне ще се приложат във важни области на европейските пазари на техника за отбрана и сигурност. Безпристрастните и прозрачни правила за възлагане на поръчки ще бъдат приложими в целия Европейски съюз и ще позволят на дружествата да предлагат стоките си по-лесно на територията на други държави-членки. Европейската промишленост ще получи доста по-обширен "вътрешен" пазар с по-дълги производствени цикли и икономии от мащаба. Това на свой ред ще намали разходите и ще доведе до по-ниски цени.
Накрая ще постигнем по-голяма откритост на пазарите в полза на всички: промишлените отрасли ще станат по-конкурентоспособни, въоръжените сили ще имат по-добро съотношение цена-качество, а данъкоплатците ще спечелят от по-голямата ефективност в публичните разходи. Всичко това е и плод на вашата работа и вашия принос. Позволете ми още веднъж да ви благодаря и поздравя за това.
Г-н Председател, европейски пазар на продукти, свързани с отбраната, не се създава за един ден, но докладчикът изгради отношения на доверие и сътрудничество, които ни помогнаха заедно със Съвета и особено с Комисията да направим първа, много важна крачка. Сега свързаните с отбраната продукти ще бъдат категорично обхванати от основните правила на вътрешния пазар, което ще помогне да се намалят цените. Ръка за ръка с един по-отворен пазар вървят повишената европейска конкурентоспособност и производството на по-ефективно оборудване.
Френското правителство също заслужава похвала за конструктивната си роля, но разбира се, най-значителен е приносът на докладчика, гн Lambsdorff. Бих искала да благодаря също и на отбранителната промишленост за ценния й принос, който позволи по-голяма гъвкавост. Тук са запазени много елементи от Директивата относно обществените поръчки от 2004 г. Едновременно с това са взети предвид интересите на националната сигурност и специалните условия за събиране и защита на информацията, например. Прилагането на член 296 е запазено съгласно настоящото законодателство, но злоупотребата с него е предотвратена. Това би било приветствано и от отрасъла, който, естествено, ще продължи да има възможността да влияе върху изпълнението на директивата, както и върху разработването на нови практики.
Ние в Парламента сме доволни, че Съветът направи компромис по отношение на праговете и прозрачността, за да спомена само някои примери за множеството успехи на Европейския парламент, Комисията по вътрешния пазар и защита на потребителите, и на докладчика. Аз лично съм доволна, че се оказа възможно да разрешим най-спорните въпроси по отношение на съществуващото право на ЕО. Ако Парламентът - както се надявам и вярвам - широко подкрепи този доклад, ще е направена важна и логична крачка напред.
Моите искрени благодарности са за всички мои колеги и другите участници, които помогнаха да превърнем това в конструктивен и вълнуващ процес.
Гн Председател, Комисар, госпожи и господа, в края на миналата година имаше някои забележителни заглавия от рода на "светът се превъоръжава", "търговията с оръжия процъфтява", "отрасълът за отбранително оборудване - скъп поради липса на конкуренция" и случаи на корупция в Германия, както и в други страни от Европейския съюз. Ние, социалдемократите, съвсем категорично се противопоставяме на такава надпревара във въоръжаването, увеличаването на въоръжеността, също и на така наречената "свобода на търговията", когато става дума за корупция. По този въпрос сме в съгласие с колегите си от нашите страни.
Целите на този законодателен пакет, с обсъжданите днес тук директиви относно трансфера и доставките, са да гарантира, че въпросът не е само в конкурентоспособността, но също и в това да се прекрати прахосването на пари на данъкоплатците за производство на отбранително оборудване и да се предотврати корупцията. Сами по себе си това са достатъчно основателни причини за социалдемократите да приемат резултата.
Ще има европейска правна рамка за сключване на договори за стоки и услуги в областта на отбраната и сигурността, ще има повече сътрудничество между държавите-членки, с други думи няма да има ненужно препокриване и измами на държавите-членки от страна на оръжейните компании, ще има повече конкуренция като цяло и по-малко изключения по член 296.
За нас, членовете - от всички групи, мисля - беше важно да въведем Директивата относно наказателните мерки, с други думи директивата, подготвена от г-н Fruteau. За Съвета това въобще не беше толкова добре очертано. За нас беше важно да има санкции в случай на корупция, достигащи дори до прекратяване на договорите. Мисля, че това е нещо ново за отрасъла, който досега беше глезен.
Въпреки това за нас беше важно също и резултатите да са жизнени за всички 27 държави-членки. Дори само шест или седем държави-членки да имат собствено производство и малко по-малко на брой да участват в търговията, важно е зад себе си да имаме 27 държави. Успяхме в това. Не съм сигурна дали всичко ще проработи така, както си го представяме и заради това включихме желанието на Парламента да продължи да упражнява известен контрол. Искаме да бъдем информирани не просто автоматично от Комисията, а да бъдем информирани за резултатите и за транспонирането на този пакет от директиви.
В бъдеще, когато ще имаме още по-силен европейски вътрешен пазар и ще спечелим властите в Европа, както разбира се, г-н Sarkozy е планирал, Европейският парламент като изборна институция в Европа трябва да бъде включен в истински контрол, какъвто имаме в националните парламенти, но все още нямаме в Европейския парламент. Това обаче е задача на бъдещето. В Германия, например, се "опарихме" с производството на отбранително оборудване и увеличени цени. Ние имаме проекта "Eurofighter” - изключително скъп, ако не най-скъпият - и аз съм сигурна, че всяка държава-членка има подобен опит.
И накрая, няма да изказвам благодарности. Сътрудничеството беше доста конструктивно и резултатите са значителни, а това е най-важното. Въпреки това бих искала съвсем открито да кажа, че парламентарната процедура беше непоносима. Постигането на компромиси със Съвета и Комисията на първо четене просто не трябваше да бъде работа на тази зала. Ето защо в бъдеще тази процедура трябва да бъде само абсолютно изключение. Фактически тя не беше необходима за този законодателен пакет. Трябва да се хванем на работа и веднага след гласуването да се разделим с този тип процедура за непарламентарна работа.
от името на групата ALDE. - (EN) Г-н Председател, искам да започна с поздравления към моя колега, г-н Lambsdorff, за отличния доклад. Зная, че той се посвети на тази много важна работа. Считам, че е от жизнено значение да създадем общ оръжеен пазар и да установим неговата правна рамка, за да продължим да развиваме европейската политика за сигурност и отбрана.
Приветствам също като значително постижение, че принципите на Договора, по-специално прозрачност, отсъствие на дискриминация и откритост, ще бъдат приложени по отношение на пазара на отбраната и сигурността, и както вече се каза, това ще доведе до подобрена ефективност на разходите за отбрана.
Предложението на Комисията, както и докладът на г-н Lambsdorff успяха да създадат набор от правила по отношение на договорите за доставки в сферата на сигурността и отбраната, които позволяват правилното функциониране на общия оръжеен пазар.
В светлината на неотдавнашните чествания за отбелязване на десетата годишнина от приемането на еврото, може ли Комисията да коментира основните изводи, направени по отношение на координацията на фискалната политика в еврозоната, особено в светлината на скорошната финансова и икономическа криза?
член на Комисията. - (EN) Въпреки че като цяло опитът с бюджетната координация е положителен, могат да бъдат отбелязани някои изводи. Равносметката от първите 10 години подкрепя примера за засилване на ефикасността на бюджетния надзор при благоприятна икономическа конюнктура. Той показва също и необходимостта да се разгледат по-широк кръг въпроси, които могат да засегнат макроикономическата стабилност на държава-членка и цялостното функциониране на икономическия и паричен съюз.
Координацията на фискалните политики трябва да насочва по-добре поведението по отношение на националните бюджети през целия икономически цикъл, т.е. както при добра, така и при лоша икономическа конюнктура. Трябва да се отдели повече внимание на мониторинга на развитието на публичния дълг, а средносрочните бюджетни цели следва да се засилят, за да се посрещнат заложените пасиви. Всичко това изисква по-задълбочен бюджетен надзор.
Но надзорът трябва да се разшири, като вземе предвид развитията в държавите-членки, които могат да засегнат бюджетната устойчивост, като нарастването на външнотърговските дефицити, устойчивите различия в нивата на инфлация, продължаващите различия по отношение на разходите за единица труд или тенденциите за небалансиран растеж.
Надзорът трябва да се основава на съществуващите инструменти. Ключовите инструменти за надзор над фискалните политики са ясно установени в Договора и най-вече в Пакта за стабилност и растеж.
Приетият европейски план за икономическо възстановяване от Комисията на 26 ноември миналата година също разчиства нова основа за управление и бюджетна координация.
Това подчертава ролята на Комисията като катализатор на спешните краткосрочни политики за икономическа стабилизация. Въз основа на нашата собствена икономическа оценка Комисията бързо създаде съвсем пълноценен количествен отговор на икономическия спад. Бързата реакция на Комисията е отговор на ясните рискове от по-сложните от всякога национални икономически политики при тези обстоятелства.
Планът за възстановяване признава свойственото делене на задачите, залегнали в рамката на икономическата политика на ЕС. Тъй като държавите-членки са отговорни за бюджетната политика, Комисията поставя глобална цел за допълнителни фискални стимули, като взема предвид необходимата сума за начален старт на икономиката на ЕС като цяло.
Държавите-членки са свободни да планират размера и състава на съответните фискални стимули. Това поставя предизвикателства по отношение на координацията и надзора върху прилагането на националните мерки. Комисията и Съветът ЕКОФИН съвместно ще извършват мониторинга на изпълнението на националните мерки в съответствие с принципите, определени в плана за възстановяване.
В бъдеще целесъобразното въвеждане на рамката на фискалния надзор ще формира очаквания за бъдещи фискални развития. Заедно с укрепването на националните бюджетни рамки и правила, и извършването на реформи за овладяване нарастването на разходите, свързани с възрастта, то ще гарантира възстановяването на устойчиви позиции.
Така то съдържа обратния ефект на очаквания за нарастване на дефицита и дълга по рискови премии, и на личното потребление и инвестициите.
(EN) Комисар, високо ценя вашия отговор. С оглед на факта, че имаме обща парична политика, но и съпътстващи проблеми, виждате ли по-голяма роля на Еврогрупата, при зачитане на данъчните политики в отделните държави? Мислите ли, че въвеждането или приемането на Договора от Лисабон биха засегнали по някакъв начин тази зона по отношение на данъчното облагане? Мисля, че важното е да работим заедно. Какви нови начини предвиждате за създаване на стимули в икономиките на страните от ЕС?
член на Комисията. - (EN) Каква е ролята на Еврогрупата? Както знаете, Еврогрупата е и след влизането в сила на Договора от Лисабон ще продължи да бъде неформален орган. Следователно Еврогрупата не може да взема официални решения, дори когато те се отнасят само до членовете на еврозоната, участници в съвета Екофин.
Но през последните три или четири години, откакто започна председателството на Jean-Claude Juncker, по-точно от януари 2005 г., Еврогрупата подобри съдържанието на дневния ред на дискусиите. Членовете на Еврогрупата, заедно с Комисията и ЕЦБ, обсъждат по-задълбочения бюджетен надзор и по-широкия икономически надзор, които споменах в уводните си бележки. Еврогрупата често обсъжда други въпроси относно външната роля на еврото и външните измерения на еврото.
Данъчните въпроси, както много добре знаете, са много деликатна тема. Съгласно настоящия Договор, но също и съгласно Договора от Лисабон в бъдеще, данъчните въпроси изискват единодушие на ниво ЕС и аз не предвиждам никакви промени в близко бъдеще по отношение на рамката за вземане на решения.
(DE) Комисар, интересува ме следният въпрос. През последните 10 години Еврогрупата имаше огромен успех и, особено по време на последната криза, други страни изразиха интерес да се присъединят към групата. Планира ли вече Комисията кои страни евентуално биха могли да станат членове в бъдеще? Има ли други страни, заинтересовани от присъединяването към еврозоната, защото вече се доказа, че такова членство си струва?
(SV) Първо бих искал да задам следния въпрос: ако има толкова голям успех през последните 10 години, защо Италия и Гърция - да вземем тези два примера - имат лихви по 10-годишните съкровищни облигации с няколко процента по-високи, отколкото в Германия?
Второ, защо 10-годишният лихвен процент в Швеция е с 0,4 процентни пункта по-нисък от този в Германия, а във Финландия - 0,6 процентни пункта по-висок, когато и двете са добре управлявани страни?
член на Комисията. - (EN) Както знаете, Словакия се присъедини към еврозоната на 1 януари тази година, така че сега 16 от 27 държави-членки на ЕС участват пълноправно в европейския икономически и паричен съюз и споделят обща валута. Коя ще бъде следващата страна? Отговорът на този въпрос не зависи от Комисията. Зависи от това кандидатите, които желаят да се присъединят към еврозоната, да подадат заявления. Понастоящем знаем кои държави-членки на ЕС биха искали да се присъединят към еврозоната възможно най-скоро, но за съжаление не отговарят на критериите, поставени в Договора - балтийските държави, Унгария и други - и знаем, че има две държави-членки, а именно Обединеното кралство и Дания, които получиха право на изключение, така че те могат да бъдат изключени от отговорността на всички държави-членки да подготвят себе си и своите икономики за присъединяване към еврозоната в бъдеще.
Аз наистина не зная коя ще бъде първата страна, която ще се присъедини към еврозоната след Словакия. Би могла да бъде евентуално една от страните с право на изключение. Възможно е в близките месеци Дания, например, да реши да не се възползва повече от това право и да кандидатства за присъединяване към еврозоната. На практика Дания отговаря на всички критерии за присъединяване към еврозоната съгласно Договора, но решението зависи от датските органи, датския парламент и може би от граждански референдум.
Днес сутринта тук отбелязахме десетата годишнина на еврото. Сигурен съм, че в следващите 10 години всички - или почти всички - държави-членки на ЕС ще се присъединят към еврозоната, защото в тези времена на криза, през този труден икономически период предимствата на членството в еврозоната много се увеличиха. Тези, които още не са се присъединили към еврозоната, осъзнават, че предимствата са много по-големи и много по-важни от отговорностите, или пък от трудностите, с които е свързано членството в еврозоната.
Относно вашите забележки - на ваше място не бих привеждал аргументи срещу еврозоната по отношение на лихвените проценти. Попитайте Дания какво се случи с техните лихвени проценти през настоящия период на криза. Дания не е член на еврозоната, чиято валута е свързана с еврото и чиято централна банка стриктно спазва решенията на Европейската централна банка. Пазарите не възнаграждават тези, които не са в еврозоната. Те изискват от тях по-високи рискови премии.
Относно: Срив на цените на млечните продукти на пазара на ЕС
Следващата точка е изявление на Комисията относно пакета за фармацевтичните продукти.
Гжо Председател, госпожи и господа, предложенията за така наречения фармацевтичен пакет, които представям тази вечер по настояване на Парламента, са подчинени на обща тема. Намерението на тези мерки е да защити правата, потребностите и интересите на пациентите, обхванати от системите на здравеопазване на държавите-членки.
Според нашето виждане пациентите не са просто обект на услуги, предоставяни от здравните работници, нито обект на финансови интереси от страна на фармацевтичната индустрия. Пациентите са отговорни граждани, чието здраве е най-значимото притежание и които по право трябва да разполагат с най-добрите лекарства и безопасни начини за лечение. Пациентите са обект на здравната политика.
Здравето обаче или възстановяването му не е просто право. Тук се отнасят и задължението да се грижиш за себе си чрез здравословен начин на хранене, живот и активно участие в лечението при необходимост от провеждане на такова.
Нашето предложение за по-ефективен мониторинг върху действителните ефекти на одобрените лекарствени средства, например, предполага този вид активен ангажимент от страна на пациентите. Ако те не информират властите за аномалии, свързани с лекарствените продукти, които приемат, процесът на контрол ще бъде загуба на време.
Същото се отнася и до защитата срещу фалшиви лекарства. Пациентите могат и трябва в бъдеще да са сигурни, че не приемат фалшиви лекарства, като се уверят, че всички характеристики на безопасността, които занапред ще фигурират върху опаковките, са налице. Ако вярваме че активните, информирани пациенти имат съществена роля в здравеопазването, контрола на лекарствените средства и предотвратяването на разпространението на фалшиви лекарства, трудно може да се разбере защо на пациентите се отказва достъп до информация относно най-важните лекарства. Поради тази причина фармацевтичният пакет се състои от четири части: политическо съобщение и три законодателни предложения, свързани с контрола върху безопасността на лекарствените средства, фалшивите лекарства и информацията за пациентите.
Бързо нарастващия брой фалшиви лекарства ни принуждава да действаме. Броят на иззетите на външните граници на Европейския съюз фалшиви лекарства е нараснал почти четири пъти в периода 2005-2007 г. Ако сега не предприемем нещо, рано или късно ще настъпят и първите смъртни случаи. Проблемът се е пренесъл вече и върху законната мрежа за доставки на лекарствени средства. Открихме фалшиви лекарства на различни звена от веригата на доставки. Всеки от тези случаи е свързан с хиляди опаковки и, следователно, представлява риск за хиляди пациенти. В бъдеще европейските пациенти трябва да могат да имат пълно доверие в качеството на лекарствените средства, с които се снабдяват от законните доставчици, като аптеките, например.
В този смисъл ние предлагаме следното: първо, ясни регламенти за всички, свързани в законната верига за доставки; второ, по-стриктен надзор над лекарствата, превозвани транзитно или предназначени за износ; трето, отбелязване на най-новите характеристики за безопасност на лекарствата върху най-застрашените от фалшифициране, в това число и печат, идентификационен знак и баркод с цел гарантиране на проследяването на всяка опаковка; и четвърто, регламенти за контрол върху безопасността на активните вещества.
Докато предложението беше в етап на разработване, възникна недоразумение, което бих искал да изясня веднъж завинаги. Единствената цел на това предложение е повишаването на безопасността на пациентите. То няма за цел да предотврати определена форма на дистрибуция на лекарства, като паралелната търговия, например. Въпросният сектор е отговорен за провеждането на много агресивна информационна кампания. Няма да сгрешите много, ако я наречете кампания за дезинформиране. Все пак обаче, бих искал отново да поясня, че паралелната търговия с лекарствени продукти е дейност, разрешена от Договора за създаване на Европейския съюз и ще остане такава. Практикуващите я обаче ще трябва да спазват новите изисквания за безопасност, както всички други участници във веригата за доставки. Спрямо никого не се прилага преференциално отношение, нито пък някой е поставен в неизгодно положение.
Законодателното предложение относно надзора над лекарствените средства, с други думи, контролът върху одобрените лекарствени продукти, ще подобри безопасността на пациентите и ще намали ненужния административен товар. Това е добър пример как с по-малко бюрокрация може да се постигне по-голяма безопасност. Това ще се реализира чрез по-ясни отговорности и по-ефективни задължения за съобщаване. Нещо повече, производителите са длъжни да въведат ефективна система за контрол. Достъпът до информация навсякъде в Общността относно нежеланите или неизвестни до момента лекарствени реакции ще улесни в значителна степен управлението на риска в Общността.
Последният елемент на фармацевтичния пакет е предложение за по-добра информация за пациентите. Знам, че този въпрос предизвиква особено противоречиви мнения и ние многократно сме го разисквали тук, в Парламента, но се надявам, че ще сполучим да обсъдим проблема спокойно и обективно, без да прибягваме до полемика.
Пациентите имат право да бъдат информирани и това особено се отнася до лекарствата. Здравето е едно от най-големите ни богатства, а може би дори най-голямото. Значението на здравето ще продължи да нараства в условията на застаряващото ни общество. В демократичните общества, следователно, се разбира от само себе си, че пациентите трябва да притежават подробна информация по въпросите, които имат отношение към тяхното здраве.
Трябва да заявя много ясно, и това наистина е основополагащ принцип на демократичното общество, че не е необходимо да обясняваме и оправдаваме факта, че на хората трябва да се предоставя информация. Вместо това трябва да обясняваме и оправдаваме случаите, когато тази информация не е осигурена на гражданите.
Пациентите вече активно търсят достъп до информация. Всеки от нас се е сблъсквал със ситуация, когато приятели, познати или дори членове на семейството разказват за сериозно болни хора или техни роднини и приятели, които отчаяно търсят информация за по-добро лекарство или по-добра терапия, като в много от тези случаи хората наистина са отчаяни.
Първото място, където тези хора търсят, е интернет. Така попадат на информация от други части на света и не са в състояние да преценят дали става дума за рекламна стратегия или фактически достоверна информация. Според мен това положение е ужасно и непоносимо.
Затова бих искал да отбележа пределно ясно, че настоящата ситуация не отговаря на изискванията на пациентите за високо качество на информацията. Освен това води до дискриминация. Хората, които разбират английски език и знаят как да ползват интернет, имат достъп до информация, от която в същото време онези, които не владеят английски и не могат да ползват интернет, са лишени. Обикновено това са по-възрастните хора, а именно те в най-голяма степен се нуждаят от фактически достоверна информация.
Така както стоят нещата в Европа в момента, ако дадено лекарство е американско, информация за него има, ако обаче е европейско, такава липсва. Съображенията ни се основават на факта, че забраната за реклама само на лекарствени продукти по лекарско предписание по никакъв начин не трябва да бъде смекчавана, и че съществува съществена разлика между информация и реклама. Следователно предложението ни е част от тази информация да бъде публикувана, и в частност информацията, която е преминала през одобрението на съответните органи, като бъде отпечатана върху листовката за пациента на лекарствените продукти. Второ, тази информация трябва да се публикува в интернет само под формата на писмени отговори на конкретни въпроси или в специализирани здравни издания, посочени от държавите-членки.
Трето, трябва да се спазват строги критерии за качество, и четвърто, държавите-членки трябва да приложат ефективни механизми за контрол. Информацията трябва да бъде прегледана преди публикуване. Изключения ще се позволяват единствено в контекста на ефективните системи.
Бих искал да поясня, че съществуват, разбира се, много бели полета относно информацията за пациентите и рекламирането на лекарствените продукти. Отделните пациенти не са в състояние да се ориентират в заливащата ги от всички медии информация, затова пресяващата отговорност се пада на самите медии. Много често тази информация се контролира от заинтересовани, меко казано, страни и хората, които четат тази информация, не са в състояние да определят нейния източник или чии интереси защитава.
Ще работя с медиите и фармацевтичната промишленост за съставяне на етичен кодекс като гаранция за премахването на тази много съмнителна практика. За да сполучим в това, обаче, ние трябва да намерим по-добро и много по-новаторско решение на проблема с информацията за пациентите.
Настоящият пакет съдържа силно актуални и конструктивни предложения. Той извежда очевидните изводи от нарастващото значение, което гражданите придават на свързаните със здравето им въпроси. Надявам се да получа подкрепата на Европейския парламент за него. Много ви благодаря.
Гжо Председател, горещо приветствам изявлението на Комисаря и особено тона на встъпителните му думи, които се отнасяха до това, че пациентите са в основата на този въпрос. В момента подготвям за Парламента доклад относно трансграничното здраве, а безопасността на пациентите е основополагаща за него. Ако ми разрешите, бих казал така: искаше ми се това да се беше случило по-рано, за да сме приели вече вашия пакет от предложения заедно с другите здравни мерки в рамките на този Парламент. Това няма да бъде възможно, но поне сме на прав път.
Вие, предполагам, бихте могли да споменете пред вашите колеги желанието ни да видим като част от пакета за безопасност и някакво мнение относно злополуките с убождания с игла от спринцовка.
В момента сме насочили вниманието си към трите точки, за които говорихте. Съвсем основателно обсъдихте информацията за пациентите, при това твърде подробно. Вярвам, че пациентите и особено тези с диагнози като невродегенеративни заболявания, например, с нетърпение очакват тази информация да достигне до тях по начин, който със сигурност не представлява рекламна дейност, но им дава увереност, че това, което четат, независимо дали в интернет или в листовката, или в рекламите и съобщенията, е - ще го кажа в прав текст - добронамерено спрямо тях и достоверно. Към момента те нямат достъп до такава информация и са изложени на риск, както сам казахте.
Другото нещо е фалшифицирането на лекарствени средства. Това е един от бичовете на нашата епоха. Едно е да притежаваш фалшив ръчен часовник или дизайнерска дреха, съвсем друго, и далеч по-сериозно е, когато става дума за фалшиво лекарство. Когато имаме налице фалшиво лекарство, пациентите са изложени на риск и могат да умрат от фалшивия медикамент. Както чухме, статистиката е за два и половина милиона опаковки, изземани годишно по границите на ЕС, и тя сочи значително нарастване на броя им за последните две години, 2005 и 2007. Страшното обаче е, че нараства броят на конфискувани от законни аптеки лекарства, а не само на такива, закупени по интернет.
Накрая, споменахте лекарствения надзор. Според нас пет процента от всички хоспитализации се дължат на нежелани лекарствени реакции, а те, от своя страна, са причина за около една пета от нелепите смъртни случаи в болничните заведения. Затова е жизнено важно да имаме опростен и много по-надежден пакет, свързан с лекарствения надзор.
Ако успеем да приложим всичко изброено дотук, смятам, че моят доклад и безопасността на пациентите могат да вървят "ръка за ръка", и че това трябва да бъде водещата точка в дневния ред довечера, в оставащия мандат на настоящия Парламент, както и за започващия работа в края на лятото следващ Парламент.
Г-жо Председател, гн Комисар, госпожи и господа, похвално е, че тази вечер обсъждаме нов закон, свързан с фармацевтичното законодателство. Освен това бих искала да благодаря на комисар Verheugen за предоставената възможност.
Комисарят Verheugen съвсем уместно изтъкна факта, че са нужни поредица от законодателни изменения. Нуждаем се в по-голяма степен да се съсредоточим върху безопасността, от по-добри правила относно информацията за пациентите и ефективни мерки срещу фалшивите лекарства. Бих искала също така да подчертая необходимостта пациентът да заеме централно място в този процес.
Следващата точка е докладът на Carl Schlyter - от името на Kомисията по околна среда, обществено здраве и безопасност на храните, относно предложението за решение на Европейския парламент и на Съвета за изменение на Директива 76/769/EИО на Съвета относно ограниченията за пускането на пазара и употребата на някои опасни вещества и препарати (дихлорметан) - C6-0068/2008 -.
Гжо Председател, много ми се искаше тази вечер в залата да има представители на френското председателство, защото искам да подчертая изключително доброто сътрудничество с тях. Без техния ангажимент и желание да се намерят решения никога не бихме постигнали съгласие. През цялото време имаше блокиращо малцинство по един или друг въпрос. Именно благодарение на много доброто сътрудничество с френското председателство настоящото законодателство се прилага, което само по себе си е много добър факт.
В момента обсъждаме дихлорметана (DCM), препарат за отстраняване на бои. Освен това е промишлен химикал, използван широко във фармацевтичната индустрия. При приложението му в промишлеността обаче е напълно възможно работниците и околната среда да бъдат защитени. Проблемите възникват главно когато се продава на потребителите. DCM е вреден химикал, защото е карциногенен, притежава наркотичен ефект и уврежда здравето на хората. Човек лесно може да бъде засегнат от действието му. В момента, в който до вас достигне миризмата на DCM, вече сте превишили трикратно безопасната граница, поради което е изключително трудно човек сам да се предпази. Подходящото предпазно облекло се състои от много специални ръкавици, които трябва да се подменят на всеки три часа. Става дума за екипировка, която в общия случай струва около 2 700 EUR и притежава самостоятелна вентилационна система.
Фактът, че този химикал се прилага в наши дни, в голяма степен се дължи на неговата незаконна употреба. Това предполагаше важността на ограниченията и забраните за прилагането му от професионални потребители. Често пъти с почистване на графити или отстраняване на бои се занимават самонаети лица и фирми с твърде малък персонал. Много често те оставят вкъщи предпазната екипировка или изобщо нямат такава. Затова забраната на този химикал е до голяма степен въпрос на закрила на работниците. Знаем, че в онези страни, където се прилага, което означава 24 от общо 27 държави-членки, DCM не се употребява правилно и в съответствие с разпорежданията на националното и европейско законодателство. Достатъчно е да цитирам текста на Асоциацията на химическата индустрия на Германия, в който се казва, че дори и при наличие на добра вентилация, при отстраняване на боите в зони с ограничен достъп, отстраняване на остатъците от боите и своевременно затваряне на кутиите с DCM, пак става дума за редовно надвишаване на лимита на експозиция. Затова е необходимо оборудване със самостоятелна вентилационна система.
Намирам за много положителен факта, че Комисията излезе с предложение и че в момента достигнахме до компромис, който на практика ще забрани и професионалната употреба, като отделните страни ще са в състояние да се възползват от дерогации на национално ниво. Но възползвалите се от дерогацията ще трябва да гарантират, че работещите с този химикал притежават подходящи предпазни средства, преминали са през съответно обучение и са наясно с алтернативите и трябва да бъдат в състояние да обяснят защо не могат да се възползват от тези алтернативи. Всъщност, понастоящем съществуват функционални алтернативи на прилагането на дихлорметан във всички области на неговото приложение. Става дума за 5 %, които се използват по опасния начин, с други думи - за отстраняване на бои. Останалите 95 % DCM се прилагат в промишлеността. Похвално е, че затягаме правилата относно защитата на работниците и на околната среда.
Като цяло съм изключително доволен от постигнатото съгласие. То ще подобри способността на хората да отстраняват бои безопасно, без да се излагат на опасни, карциногенни химикали. Моите колеги в тази зала помогнаха за бързото постигане на това съгласие, за което съм им безкрайно благодарен. Искам да благодаря също на докладчиците в сянка и на моя милост за това, че успяхме да постигнем съгласие в рамките на Съвета. Това са много положителни резултати. Всъщност, това беше последната възможност преди регламента REACH за забрана на химикалите по старомодния начин. Следователно станахме свидетели на лебедовата песен на старата школа на политиките по отношение на химикалите, от което ние сме много щастливи, защото успяхме да се споразумеем толкова ефективно.
Когато говорим за DCM, има хора, които смятат, че алтернативите вероятно са поне толкова опасни, ако не и по-опасни, но оценките на Комисията и други органи показват съвсем ясно, че алтернативите са значително по-малко опасни. В момента създаваме пазар за тези алтернативи. В действителност онези компании, които сега се оплакват, в много от случаите ще произвеждат тези алтернативи, докато има и по-малки компании, които произвеждат алтернативни продукти. Добре е, че сега ще имат възможност да изпробват конкурентните си предимства от по-доброто опазване на околната среда на вътрешния пазар. Устремили сме се към по-безопасно бъдеще и благодаря на всички, взели участие в процеса.
Г-жо Председател, госпожи и господа, позволете ми най-напред да благодаря на докладчика, г-н Schlyter, за сериозната работа по това предложение. В момента със Съвета сме постигнали добър компромис, който може да бъде приет след първо четене.
Става дума за ограничаване на пускането на пазара на дихлорметана и употребата му в препарати за отстраняване на бои с оглед намаляване на рисковете, идентифицирани от няколко големи проучвания, проведени от името на Комисията. Няма никакво съмнение, че дихлорметанът е вреден за човешкото здраве поради много високата му летливост. Тази летливост е причина в околния въздух да се образуват силно концентрирани пари, които лесно могат да бъдат вдишани от работещите с препарати за отстраняване на бои и да станат причина за директен токсичен ефект върху централната нервна система.
В условията на лоша работна среда или при неправилно боравене това е станало причина или е допринесло за наличието на смъртни случаи в няколко държави-членки. По-голямата част от злополуките и смъртните случаи са възникнали в търговска и професионална среда, и в частност в резултат на недостатъчна вентилация и неизползване на лични предпазни средства. Все пак обаче, в злополуки са били въвлечени и потребители, въпреки че съобщаваният в тези случаи брой инциденти е много по-малък.
Предложението на Комисията има за цел да намали, доколкото е възможно и технически изгодно, рисковете, свързани с употребата на този вреден химикал. Във варианта, изменен от Парламента и Съвета, продажбата на препарати за отстраняване на бои, съдържащи дихлорметан, на потребители ще бъде изцяло забранена. Трябва да има и забрана за потребителите да използват това вещество, защото в общия случай не разполагат с необходимите лични предпазни средства и нито могат да бъдат обучени, нито пък наблюдавани непрекъснато, за да се гарантира безопасната употреба на това вещество.
Пускането на пазара и употребата на дихлорметан от професионалисти ще бъде предмет на обща забрана. Все пак, някои държавичленки смятат, че е от съществено значение професионалистите да продължат да използват това вещество в бъдеще. На тези държави-членки ще бъде предоставена възможността да разрешат употребата му при специфични строги условия. Тези държавичленки трябва да наложат специални правила и регламенти за разрешаване на употребата от професионалисти съгласно съществуващите национални системи. Професионалните потребители ще получават разрешение след преминаване на обучение. Това обучение трябва, освен всичко друго, да предоставя информация относно рисковете от употребата на дихлорметана и наличието на алтернативни вещества. За предпочитане е работодателите и самонаетите лица да заместят дихлорметана с други вещества или процедури, като отчитат съответното законодателство за безопасност на работното място.
Употребата на препарати за отстраняване на бои, съдържащи дихлорметан, ще продължи да бъде разрешена на територията на заводите, при условие че са взети всички необходими мерки за максимално ограничаване на експозицията на персонала. Например, много е важно да се гарантира достатъчна вентилация, за да може в максимална степен да се остане в рамките на работното място. Мерките за свеждане до минимум на изпаренията от контейнерите, съдържащи препарата за отстраняване на бои, също трябва да се прилагат. Нещо повече, при излизане извън рамките на работното място трябва да се носи предпазваща дихателната система екипировка.
Г-н Schlyter ви препоръча да подкрепите компромисния текст, договорен със Съвета. Според мен въпросният компромис представлява добър баланс. Следователно аз съм в позиция да предоставя пълната си подкрепа за този компромис от името на Комисията.
Г-жо Председател, най-напред бих искала да благодаря на докладчика и да повторя, че работихме много добре съвместно за постигането на това компромисно решение, което се ползва с подкрепата на групата на Европейската народна партия (Християндемократи) и Европейските демократи. Необходимо е да се обърне внимание на факта, че става дума за силно токсичен продукт и че съществуват надеждни и безопасни алтернативни решения. Наистина, не можем да отречем опасностите, както отбелязахте и вие, г-н Verheugen, свързани с употребата на дихлорметана, особено когато условията не гарантират безопасността на използващите го. Често пъти дихлорметанът се използва от лица, извършващи възстановителни работи в собствените им домове. Те го намират за продукт с отлични качества и ефективност, но не си дават сметка, че като го използват в закрити помещения, рискуват бързо да изгубят съзнание и дори да умрат, ако не им се окаже навременна помощ.
В противовес на екстремната позиция за цялостна забрана, както най-напред беше предложено от докладчика, постигнатият от нас компромис позволява на държавите-членки възможността да предоставят правото на изключение за професионални и индустриални нужди, но при ясно определени условия. Става дума за легитимен компромис и е важно да се признае, че дихлорметанът е отговорен за много злополуки. В този смисъл много съжалявам, че разполагаме с твърде оскъдна информация относно случаите на трудови злополуки. Също бих искала да подчертая, че оценка на въздействието беше направена преди Комисията да започне работа по случая и че констатациите са намерили отражение в съставянето на текста. Обаче трябва да гарантираме, че е налице много специална информация за лицата, които могат да продължат да се изкушават да използват този продукт, въпреки че в момента държавите-членки са отговорни за изработването на ясни правила и за прилагането на общата забрана за пускане на пазара на този вреден за здравето продукт.
от името на групата ALDE. - (EN) Г-жо Председател, бих искал да поздравя докладчика Carl Schlyter, както и докладчиците в сянка, за изключително задълбочената и професионално извършена работа по подготовката на този случай. Много рядко ми се случва напоследък да вземам участие в разисквания, породени от работа в комисиите по това време на деня, или по-скоро на нощта.
Не съм се наслаждавал на привилегията да участвам в разисквания в комисиите, освен при един случай, когато исках да бъда сигурен, че колегите ми разбират значението на гласуването в подкрепа на предложенията на докладчика. Но тук става дума за нещо важно, всъщност за въпрос на живот и смърт. Този въпрос за мен е двойно по-важен, защото моите избиратели специално се вълнуват от него.
Дихлорметаните, както чухме, са вещества с уникални вредни характеристики. Те са толкова летливи, че вдишването им, дори беглото им помирисване, надвишава допустимите здравни норми. Те са карциногенни и могат да предизвикат невротични ефекти с увреждане на нервите. При обикновена температура употребата им става причина за изпаряването им до опасно високи нива. За да работи безопасно с дихлорметани, човек трябва да носи въздухонепроницаемо облекло на стойност около 2 000 EUR, а за да защити кожата си - ръкавици на стойност 25 EUR или 30 EUR, които трябва да бъдат подменяни на всеки два или три часа.
Разбира се, никой не изпълнява тези изисквания, дори и тези, които са наясно с вредния характер на веществото. Няма ефективен начин да се гарантира безопасната употреба на дихлорметана от хората. И именно защото са толкова токсични, докладчикът и комисията искат да ги забранят, дори и за професионална употреба, с оглед предотвратяване на смъртни случаи. През последните осем години Комисията е регистрирала 18 смъртни случая при употреба на тези продукти и 56 случая на увреждания без фатален изход. Сигурен съм, че в действителност броят им е много по-голям. Но тъй като съществува индустриално лоби, което създава блокиращо малцинство в Съвета, докладчикът и комисията неохотно се съгласиха да позволят на държавите-членки правото на дерогация при професионална употреба.
Обаче ние успяхме да постигнем не само строга защита за работниците, които ги използват професионално, но и ангажимент за контрол и проверка от страна на държавите-членки. Пълна забрана на тези продукти вече е налице в Швеция, Дания и Германия и се надявам нито една държава-членка да не поиска дерогация. Индустриалното приложение е друго нещо. При подходящи условия въпросните продукти могат да бъдат използвани безопасно за промишлени цели.
Някои депутати твърдят, че трябва да остане разрешено използването им за защитата на културното наследство и за отстраняване на бои от стари паметници без повреждането им. Експертите обаче смятат, че това не е добра идея и затова моята група няма да подкрепи каквито и да било изменения в тази посока.
Споменах, че моите избиратели се вълнуват от проблема. Вече седем години поддържам кореспонденция с г-н Verheugen по този въпрос. Защо? Защото в моя избирателен район има компания, наречена Eco Solutions, която е разработила напълно безопасна алтернатива на дихлорметаните. Става дума за алтернатива на водна основа. Ефектът е същият, макар и процесът да отнема малко повече време. Срамувам се да отбележа, че единствената държава-членка, която толкова упорито лобираше за запазване употребата на дихлорметана, беше Обединеното кралство, което продължава да произвежда в промишлени количества множество такива вещества.
Струваше ми цели четири години работа с уважаемия член на ЕК Verheugen, за да накарам комисията от експерти на Комисията само да разбере за съществуването на тази по-безопасна алтернатива на водна основа; трябваше да минат още три години, преди тази алтернатива на водна основа да получи признание като ефективна и приложима технология. Но съм щастлив да отбележа, че както всички хубави истории, и тази е с добър край. Дихлорметаните ще бъдат изтеглени от пазара за непромишлена употреба. Моите избиратели ще забогатеят от разработената от тях нова технология и всички ще заживеят щастливо благодарение на отличната работа на Carl Schlyter и неговите колеги от Комисията по околна среда, обществено здраве и безопасност на храните.
Г-жо Председател, дихлорметанът или DCM е опасен химикал, който може да предизвика рак, увреждане на очите и остро увреждане на органи като сърцето, черния дроб и бъбреците. DCM се използва в производството на фармацевтични продукти и като препарат за отстраняване на бои и обезмасляващо средство, освен другите му приложения. Някои държави-членки като Швеция, Дания и Австрия вече въведоха забрана за DCM.
Много съм радостен от факта, че въпросът за DCM е на дневен ред. Още по-добре е, че това споразумение ще доведе до пълна забрана на DCM за обикновените потребители. За това мога само да бъда безкрайно благодарен на нашия докладчик, гн Schlyter. Браво, Carl!
За съжаление обаче, работещите във фармацевтичната индустрия или тези, които чистят стени и фасади, ще продължават да бъдат изложени на риска от ефектите на дихлорметана. Съжалявам, че трябва да го кажа, но това споразумение не означава пълна забрана на професионалната употреба на DCM. Това е сериозен недостатък, за който държа Комисията изцяло отговорна. Въпросната дерогация е оформена по такъв начин, че надявам се и малкото на брой държави-членки, които желаят да ползват DCM, да трябва да гарантират, че в резултат от това работниците им няма да страдат. Тежестта на доказателството следователно се пада на онези държави, които искат да се ангажират с ограничено ползване на DCM и които трябва да докажат, че веществото ще бъде използвано по възможно най-безопасния начин и ще гарантират защитата на работниците. В крайна сметка, това е доста приемливо.
Общо взето, имаме добро споразумение. Бих искал да призова Комисията да почерпи вдъхновение от това решение. Да, ние можем! А сега ми се иска да ви отведа по-далеч. Призовавам Комисията - моля ви, няма ли начин да ни дадете знак, че в бъдеще ще има повече забрани на вредни вещества като карциногенните азо-бои, бисфенол A и огнеупорното средство deca-BDE? Ако ЕС не е в състояние да постигне това, защо не позволите на отделните държави-членки да стигнат по-далеч и да въведат собствени забрани? Вие в Комисията дори стигате до такава крайност да принуждавате държавите-членки да свалят ограниченията, които някои от тях са наложили. Моята родна Швеция, например, беше принудена да разреши употребата на азо-бои след присъединяването си през 1995 г. След серия заплахи от страна на Комисията за правни действия в Европейския съд, Швеция разреши и употребата на deca-BDE. Това е недопустимо, и освен всичко друго, вредно за околната среда. Не е този начинът за водене на конструктивна програма за законодателство в областта на околната среда. Обръщам се към Комисията, г-н Verheugen, моля ви, убедете ме, че не съм прав! Докажете ми, че екологичните съображения вземат връх пред изискванията на пазара в повече на брой случаи от този изолиран пример.
Г-жо Председател, дихлорметанът, който е на пазара и е разрешен за обикновена употреба под формата на различни търговски продукти, намира широко приложение и в химическата промишленост, а също и в текстилното и фармацевтично производство. Дихлорметанът се поглъща бързо от човешкия организъм, силно токсичен е и е карциногенен. Той е отговорен за много случаи на отравяния, включително и със смъртен изход. Само в Полша броят на хората, изложени на действието на този химически агент на работното им място, се изчислява на няколко хиляди. Докато промишленото прилагане на въпросния химикал може да бъде контролирано ефективно, употребата му от индивидуални потребители, или дори от професионални компании, е неизбежно свързана с риск за здравето и живота на хората, не само поради факта, че не съществува начин за прилагане на подходящ контрол, а и поради високата цена на прилагане на защитните мерки.
Упълномощаване на държавите-членки да ратифицират Конвенцията относно условията на труд в сектора на риболова от 2007 г. на Международната организация на труда (Конвенция № 188) (разискване)
Следващата точка е докладът на Ilda Figueiredo - от името на Комисията по заетост и социални въпроси, относно предложението за решение на Съвета за упълномощаване на държавите-членки да ратифицират, в интерес на Европейската общност, Конвенцията относно условията на труд в сектора на риболова от 2007 г. на Международната организация на труда (Конвенция № 188) - C6-0218/2008 -.
Гжо Председател, гн Комисар, госпожи и господа, с настоящия доклад искаме да приемем предложението за решение на Съвета относно Конвенция № 188 на Международната организация на труда относно условията на труд в сектора на риболова, за установяване на минимални международни стандарти, които трябва да бъдат спазвани, както и по-справедливи условия по света. По този начин ще противодействаме на ниския процент на ратифициране на много конвенции в областта на морския труд.
Конвенцията беше приета през месец юни 2007 г. на 96та сесия на Международната конференция по труда и има за цел установяването на минимални международни стандарти за условията на труд в сектора на риболова и насърчаване на достойните условия на живот и труд на рибарите. Тя обхваща, освен всичко друго, условия, свързани с толкова важни въпроси като здравословните и безопасни условия на труд, попълването на екипажа и почивките, списъка на екипажа, репатрирането при възникване на проблем, наемането и назначаването, както и социалната сигурност.
Приемането на Конвенцията на Международната организация на труда относно условията на труд в сектора на риболова, което се очакваше от работещите в сектора в продължение на дълги години, представлява крачка напред в установяването на достойни условия на труд за професионалистите в този стратегически важен сектор, в който работят 30 милиона мъже и жени в целия свят.
През 2003 година службата на Международната организация на труда и тристранното представителство в Международната организация на труда започнаха работа по актуализирани и обхватни международни трудови стандарти в сектора на риболова, които да осигурят подходяща защита на рибарите по света с оглед на специалния характер на сектора и специфичните условия на живот и труд на рибарите, които изискват специална защита. Като взема предвид факта, че секторът на риболова е с много висока честота на смъртоносните злополуки, към което се добавят и тежката експлоатация и недостатъчна защита на работещите в отрасъла, е необходима специална защитеност.
Настоящата Конвенция преразглежда други действащи конвенции в сектора, и най-вече конвенциите относно минималната възраст на приемане на работа на рибари, медицинския преглед на рибарите, клаузите в трудовите договори на рибарите и настаняването на екипажа на борда. Тя се придружава от Препоръка (№ 199). Трябва да отбележим, че необходимостта от настоящата Конвенция дойде след приемането на консолидираната Конвенция за морски труд през февруари 2006 година, от чието приложно поле беше изключен секторът на риболова.
Следователно ние призоваваме за полагане на всички възможни усилия за гарантиране на ратификацията на Конвенцията от страна на различните държави-членки в кратки срокове, за предпочитане преди 2012 година, тъй като тя ще влезе в сила след нейната ратификация от страна на 10 от 180-те държави-членки на Международната организация на труда, осем от които трябва да са крайбрежни държави. Освен това е също толкова важно клаузите на Конвенцията да бъдат приложени там, където досега не са били в сила.
Накрая бих искала да благодаря на всички, които помогнаха за изготвянето на този доклад, в това число и на моя колега Willy Meyer, докладчик по становище на Комисията по рибно стопанство. Надявам се всички колеги да информират националните си парламенти и правителства, за да може Конвенцията да бъде ратифицирана възможно най-скоро.
Гжо Председател, госпожи и господа, риболовът по своя характер е най-глобализираната професия, но също и най-пряко засегнатата от нея с цялата й тежест. Приблизително 30 милиона души работят в сектора и тези хора са подложени на сериозни трудности и опасности, много далеч от ефектите на глобализацията. Според данни на Международната организация по труда, ако се направи сравнение между броя на смъртните случаи в промишления риболов и броя на смъртните случаи при друг вид работа, ще видим, че риболовът е една от най-опасните професии в света.
Всички европейски институции подкрепят общоприетата Програма за достоен труд. Комисията наскоро засили ангажимента си чрез обновения социален дневен ред и доклад, свързан със Съобщението за достоен труд от 2006 г. Важна част от подхода на Комисията е подкрепата на международните стандарти на труд. Общо подобряване на условията на безопасност, медицински грижи и правна защита в сектора на риболова, както и приближаване нивата на социална защитеност до тези на другите отрасли могат да бъдат постигнати единствено чрез полагане на усилия за установяване на минимални стандарти на световно ниво. В качеството на членове на Международната организация на труда и с подкрепата на Комисията, държавите-членки на ЕС допринесоха в максимално възможна степен за създаването на актуализирана и целенасочена Конвенция, с помощта на която да бъдат установени въпросните международни минимални стандарти. Последните могат да бъдат допълнени от механизми, гарантиращи съответствие и прилагане, като инспекции на чужди пристанища при спазване на известни условия. През юни 2007 г. ръководният орган на Международната организация на труда прие Конвенцията и препоръката без правно обвързващ характер.
Конвенция № 188 преразглежда няколко по-стари стандарти на Международната организация на труда, отнасящи се до рибарите, и когато влезе в сила, ще може да създаде равни и по-добри условия за всички. Конвенцията регламентира въпроси като минимална възраст, медицински прегледи, местонахождение на екипажа, периоди на почивка, трудови договори, репатриране, набиране на работа и местонахождение на работниците, заплащане, изхранване и настаняване, медицински грижи и социална сигурност. Някои раздели на новата Конвенция се отнасят до координирането на социалната сигурност и това е област, изцяло от компетенцията на Общността. Следователно Съветът трябва да разреши на държавите-членки да ратифицират тези раздели от Конвенцията. Областите на поделена компетентност също покриват няколко други теми. Тъй като новите стандарти на Международната организация на труда трябва да влязат в сила възможно най-скоро, Комисията предлага Конвенцията да включи предизвикателство към държавите-членки да се опитат и да ускорят процеса на предаване на ратификационните документи и да ги предадат по възможност преди 21 декември 2012 година. Това предизвикателство ще бъде подкрепено от преглед на състоянието на ратификациите на Съвета преди януари 2012 г.
Гжо Председател, Комисар, госпожи и господа, както знаем и както вече се каза тази вечер, Международната организация на труда смята сектора на риболова за една от най-опасните работни среди. Броят на смъртните случаи всяка година достига приблизително 24 000, и това дава достатъчна представа за мащабите на проблема. Следователно секторът се нуждае от широкообхватни регламенти и международни закони с голямо поле на действие, способни да гарантират подходяща защита на условията на живот и труд на рибарите по целия сват, които често пъти са изложени на ситуации на жестока експлоатация
Ето защо Конвенция № 188 относно условията на труд в сектора на риболова е закон от основополагащо значение, чиято цел е установяване на равнопоставеност в сектора и по-справедливи условия на конкуренция. Както вече стана дума, Конвенцията насърчава достойните условия на живот и труд на рибарите, здравето и безопасността на работното място, адекватните периоди на почивка, списъка на екипажите, репатрирането, наемането на работа, заплащането и социалната сигурност.
Това първоначално разискване ни накара да разберем колко дълбоко основание има за значението на този документ. Затова просто бихме искали да подчертаем спешната необходимост от ратифицирането на Конвенцията от държавите-членки, за да може да влезе в сила възможно най-скоро.
Гжо Председател, за мен е чест, че тази вечер мога да взема отношение по този въпрос. Убедена съм, че професията на мъжете и жените, защото има и жени-рибари, е една от най-трудните в света. В Ирландия, например, всяка година в морето се изгубва поне една рибарска лодка, а много рибари получават увреждания по време на работа.
В качеството ми на бивш министър на социалното благополучие на Ирландия, задачата ми се състоеше в това да се опитам да намеря начин, при който правата на хората, работещи на рибарски лодки, да бъдат спазени. Това е невероятно сложна област, където става въпрос за това дали работиш по "договор за работа" или "договор срещу работа", като разликата е в това, че тези, които работят като нормални служители за данъчни цели, си плащат социалните вноски на капитана на кораба, който се явява техен работодател, а другите разделят помежду си печалбите от улова и не са третирани като нормални служители. Трудностите при изравняването на двете позиции са невероятно големи. Като министър успях да открия един европейски закон, който е решил проблема за кратко време, но впоследствие претърпя критики и беше решено, че не се отнася точно до разискваните въпроси.
Значението на общи минимални стандарти, които се прилагат в целия свят, се подразбира от само себе си. Тук се отнасят стандарти на здраве и работа на борда, настаняване, осигуряване на храна и истинска гаранция, че на служителите се изплащат минималните възнаграждения и че е налице задължение на собствениците на кораби и капитаните като гаранция, че дяловете на хората са изплатени до последната стотинка.
Важно е това да бъдат световни минимални стандарти, защото за съжаление е налице тенденция страните да се състезават за последните места в това отношение, както и в други области, така че лично аз ще настоявам за одобрението на настоящата конвенция на много ранен етап. Смятам, че 2012 г. е твърде далеч и че трябва да се опитаме максимално да съкратим този срок, ако това изобщо е възможно.
от името на групата IND/DEM. - (EN) Гжо Председател, изключително важно е рибарите да имат прилични условия на труд и толкова сигурни, колкото могат да бъдат сигурни условията на тази високорискова професия, която предлага прилично възнаграждение, позволяващо на мъжете и жените рибари да издържат себе си и семействата си. Финансовата печалба също трябва да бъде стабилна и надеждна основа за издръжката на крайбрежните ни общности. Но както изглежда, крайбрежните общности в моя избирателен район изпитват големи трудности да оцелеят.
Въпросът за мен в това разискване е дали ратифицирането на Конвенция № 188 на Международната организация на труда, която ще разшири регламентирането и политиката по отношение на заетите в сектора на риболова, ще насърчи и защити рибарите или ще им попречи, и дали тя е в състояние да постигне онзи световен стандарт, от който риболовната ни промишленост се нуждае, за да оцелее.
Делегация от Кения ми разказа за японски промишлен риболовен кораб, който ловял риба в техни териториални води и тези на съседните държави. На какви условия са подложени работещите на този кораб? От това, което разбрах, едва ли са били добри. Това, което знам със сигурност, е че уловената риба няма да донесе никаква полза на хората в Африка, въпреки че е уловена в техни териториални води. Когато тази риба се продаде на международния пазар, ще бъде на цени, които Европа, и особено Ирландия, не може да конкурира.
Безработните рибари в Ирландия нямат право на социални осигуровки и това създава големи трудности. Следователно, ако ратифицирането ще доведе до значително намаляване на броя на смъртните случаи в сектора на риболова, ще гарантира социално-осигурителните ползи за рибарите и социални ползи като медицинско обслужване и помощи за безработни, тогава аз я приветствам и насърчавам ратифицирането й. Ако тя насърчава риболова като надеждна индустрия за малкия и среден бизнес, особено семейните риболовни съдове, тогава със сигурност мога да я подкрепя, защото е факт, че риболовът е опасен и в много страни по света съпроводен с експлоатация, не само на рибите, но и на хората. Може ли и ще го направи ли? Надявам се да може.
(FR) Гжо Председател, устойчивото управление на сектора на риболова означава регламентиране на риболовните усилия, разбира се, но трябва да вземе предвид и усилията на самите рибари. Риболовът, както всеки би се съгласил, и най-вече този в открито море и на голяма дълбочина, е най-тежкото занимание на света, независимо че вече сме надживели епохата на трудовите условия на баските или исландските рибари от XIX век, които са се впускали в дълги пътувания. И днес това продължава да бъде една много тежка и достойна за уважение професия, като всяка година загиват 24 000 души.
Риболовът е идеалният пример за глобална дейност поради глобализацията на ресурса, а именно рибата, която не признава национални граници и затова международните закони са единственият правилен отговор. Тъй като дейността на рибарите трябва да се регулира на международно ниво, законодател в това отношение съвсем естествено се явява Международната организация на труда и ние наскоро отбелязахме 50-та годишнина от приемането на първите риболовни конвенции на Международната организация на труда относно минималната възраст, контрол върху наемането на работа, медицинските прегледи и настаняването на екипажите. Днешната конвенция, Конвенция № 188, следователно ще измени, допълни и преразгледа предишните конвенции. Този документ трябва да бъде ратифициран възможно най-скоро, преди 2012 г. Той е чудесен пример за съвместно управление на съвместно притежаваните от съсобственици глобални ресурси и е крайно необходим, тъй като морските професии - докери, рибари, моряци - в днешната глобализирана икономическа конкуренция са подложени на всякакъв вид злоупотреби, експлоатация и незаконен трафик, дори случаи на робство, всичко това, очевидно, в името на намаляване на разходите.
Затова правната защита е от първостепенно значение по отношение на здравето, настаняването, безопасността, работното време, условията на живот, заплатите, медицинските грижи, и, следователно, и на трудовите договори и социалната осигуреност. Ето защо в момента ние установяваме минималния законен статус за рибарите и по този начин създаваме равни предпоставки за глобална конкуренция.
Това може и да не е от голямо значение за европейските рибари, които вече имат свое законодателство, но за рибарите по света - в Перу, Азия или Африка - е сериозна крачка напред.
(EL) Гжо Председател, намирам разискването тази вечер за много важно, защото със съгласието на Европейския парламент, с резолюцията, която - надявам се - единодушно ще подкрепим утре, ще дадем отново тласък на прилагането на дневния ред на приличен труд, който всички ние подкрепихме миналата година. Конвенция № 188 не е нищо друго, освен част от прилагането на този дневен ред към сектора на риболова, който не беше покрит от стандартния договор за работа в морето и както отбелязаха изказалите се преди мен, много е важно да имаме минимално покритие на световно ниво и в този сектор.
Надявам се всички страни от Европейския съюз да ратифицират Конвенцията преди 2012 г. съгласно изискванията. Осем държави-членки вече са го сторили, което означава, че Конвенцията ще влезе в сила и всички ние, живеещи в крайбрежни държави, ще можем да се гордеем от факта, че нашите рибари имат покритие и няма да търпят конкуренция от трети страни, които вече ще могат да имат социална подкрепа за своите рибари.
Бих искала да повторя, че Парламентът вече гласува в подкрепа на закрилата на жени, работещи в сектора, или свързани с риболова. Наемането на работа на жени в този сектор както пряко, така и косвено, е много важно, защото ако жените в крайбрежните области не са в близост до мъжете рибари, тези райони биха били много по-бедни и по-рядко населени, защото хората имат нужда от хора, а не само от законодателни текстове.
Следващата точка е изявление на Съвета относно представянето на програмата на чешкото председателство.
Бих искал да приветствам с добре дошъл в Европейския парламент председателя на Съвета и министър-председател на Чешката република Mirek Topolánek. Добре дошли, гн Topolánek.
Бих искал също да приветствам с добре дошъл председателя на Европейската комисия José Manuel Durão Barroso.
Госпожи и господа, всички знаем, че да поемеш председателството, е сериозно предизвикателство и аз знам, че за министър-председателя гн Topolánek е не само интелектуално, но и емоционално ангажиращо, предвид неговия политически опит през годините на комунизма, да представи доклада си за Европейския съюз като негов представител.
Това е второто председателство (първото беше на Словения), поето от държава, която се присъедини към Европейския съюз на 1 май 2004 г. Сигурен съм, че мога да кажа от името на всички вас, госпожи и господа, че чешкото председателство се ползва с пълната ни подкрепа и че възнамеряваме да направим всичко по силите си да осигурим едно успешно за Европейския съюз председателство в този труден период.
Предвид това, гн Действащ председател на Съвета и гн Министър-председател, бих искал да Ви поканя да направите Вашето обръщение към залата. Още веднъж, добре дошли в Европейския парламент.
Гн Председател на Европейския парламент, гн Председател на Европейската комисия, госпожи и господа, днес за първи път се изправям пред вас в качеството си на председател на Европейския съвет. Чешката република пое лидерството на ЕС след Франция, което аз смятам за повече от символично. Франция изигра важна роля в раждането на съвременната чешка държава. Френският двор е мястото, където е израснал найвеликият ни крал, императорът на Свещената римска империя Карл IV. Следвайки модела на Сорбоната в Париж, той основава университета в Прага, една от изтъкнатите институции на европейското знание. Ето защо ние сме свързани с Франция както посредством реализирането на нашите национални стремежи, така и в популяризирането на универсалните европейски ценности.
Също както не е било лесно да се основе университет в Бохемия, който да се сравнява със Сорбоната, така и за нас не е лесно да поемем председателството на ЕС от Франция. Виждам само един начин да изпълним с чест тази задача. Неслучайно избрах средновековен монарх като пример за връзката ни с Франция и европейските ценности. В политиката си Карл IV не е могъл да се придържа към една тясно чешка позиция, а напротив, той е трябвало да обединява и представлява една цяла многообразна империя.
В известен смисъл Европейският съюз следва традицията на този средновековен универсализъм - ако не с друго, то поне с факта, че поставя един общ морален кодекс и обща законодателна основа над интересите на местната власт. Говори се и за един втори Европейски съюз, бюрократичен, технократски и бездушен, но аз вярвам в първата Европа - Европа на свободата, справедливостта, идеите и правилата.
В тази вселена от ценности, в която законът стои над индивида, размерът на една държава няма значение. Това, което е от значение, е способността да служиш на една обща идея. Ролята на държавата, която председателства ЕС, не е нито да преследва интересите си, нито да взима решения. Ролята й е да направлява и вдъхновява разисквания. Днес аз не стоя пред вас като министър-председател на Чешката република, а като председател на Европейския съвет. Възгледите, които ще представлявам тук през следващите шест месеца, няма да бъдат моите лични възгледи или тези на чешкото правителство. Те ще бъдат резултат от консенсус между 27 държави, въплътен в заключенията на Европейския съвет.
Не мога да си представя да застана пред вас по друг начин. Разбира се вие, като пряко избрани членове на Европейския парламент, имате правото да ме питате за всичко и ако проявите интерес, винаги с радост ще изложа мнението си или ще обясня чешката позиция; аз обаче не смятам това за жизненоважно. Европейският съвет е арена на националните интереси и той бе замислен като такъв в рамките на необходимата сложна система на проверки и преценки на европейската демокрация. Основната мисия на Съвета обаче е да търси допирна точка, приемлив за всички компромис. Аз винаги ревностно, решително и коректно ще се придържам към това.
В Европейския съюз казват, че чехите винаги са недоволни от нещо. Че сме мърморковци, от които останалите трябва да се страхуват, че сме народ от хусити и заклети шовинисти. Принципно не мога да се съглася с подобен род критики. Както първия ни президент, T.G. Masaryk, съм убеден, че "чешкият въпрос" всъщност е европейски въпрос и че той винаги се е развивал в общоевропейски контекст, в съзвучие с общите европейски ценности и успоредно с развитието на останалите държави.
Както Masaryk е написал преди сто години във второто издание на своя "Чешки въпрос": "Възраждането на нашата национална литература и език съвпадна по време с възраждането и новите процеси във всички европейски нации. Това означава, че нашето възраждане не бе толкова изолирано и резултат на чудо, както се твърди обикновено, а бе част от общоевропейската тенденция".
Смятам, че тези думи са актуални и днес, когато Европейският съюз като цяло и отделните държави търсят ново лице за Европа. Лице, което да отразява традиционните европейски ценности и което да гледа смело напред към третото хилядолетие. Лице, което да отговаря на мотото на Съюза "In varietate concordiа", израз на единство и в същото време на многообразие. Както и през 19и век, чехите влизат в този дебат като млада и малка държава-членка. Както и тогава обаче, ние се смятаме за отдавнашна част от голямото семейство на гордите европейски нации.
През следващите шест месеца ще имаме възможността да демонстрираме в пълна степен отношението си към европейската интеграция. Чешкото председателство идва в година, която е важна по редица причини. През тази година се чества петата годишнина от историческото найголямо разширяване на Европейския съюз през 2004 г., което бе символичната и фактическа кулминация на успешния процес на обединяване на разделения порано континент; тази година Европа отбелязва и 20 години от падането на "желязната завеса”, което позволи на държавите от бившия Съветски блок да се върнат към свободата и демокрацията.
През 2009 г. ще бъде отбелязана и 30ата годишнина от първите преки избори за Европейски парламент, представен във ваше лице. В триъгълника на институциите на Европейския съюз Парламентът е този, който смятаме за източник на пряка политическа легитимност. Европейският парламент е единствената пряко избрана институция на Европейския съюз и след нееднократните призиви за намаляване на така наречения "дефицит на демокрация" неговата власт нарасна през десетилетията.
И накрая, тази година се отбелязват 60 години от основаването на НАТО, който е найважният трансатлантически отбранителен съюз. НАТО е проявлението на равнище сигурност на евро-атлантическите връзки, които потвърждават актуалността на ценностите на нашата европейска цивилизация от двете страни на океана.
2009 г. ще бъде година не само на значими годишнини, но и на сериозни и трудни предизвикателства. Трябва да продължим да търсим решения на институционалните проблеми. Международната роля на Европейския съюз ще бъде поставена на изпитание както от все още нерешения конфликт в Грузия, така и от новото ескалиране на напрежението в Близкия изток. Накрая, въпросът за енергийната сигурност отново спешно изисква нашето внимание. Освен вече планираните ни задачи, ние, както и френското председателство, ще трябва да се справяме с нови събития. Никога не можем да изключим възможни изненади.
Държавата, която председателства Европейския съюз, не може да влияе на неговия дългосрочен дневен ред или на появата на нови проблеми. Това, на което може и трябва да повлияе, е изборът на приоритетите на председателството; и както е прието, възнамерявам да изложа тези приоритети тук.
Първата ни грижа бе да гарантираме, че тези приоритети не само представят чешката гледна точка, но и отразяват последователността на процесите в ЕС, както и позициите и идеите на отделните държави-членки и политическите тенденции. Това бе мащабна и консенсусна, а не конфронтационна и едностранна задача. Въпреки че, разбира се, е невъзможно всички да бъдат напълно удовлетворени от тези приоритети, смятам, че всеки един от вас може да намери в нашата програма нещо, с което да се идентифицира.
В същото време по никакъв начин не крия факта, че председателството предоставя на Чешката република, както и на всяка друга държава-членка, възможност да привлече вниманието към области, в които нашето специфично ноу-хау ни позволява да допринесем с нещо за Европа. Кои са тези области?
Като страна, зависеща от вноса на нефт и газ, и държава от бившия Източен блок напълно осъзнаваме важността на енергийната сигурност като предпоставка не само за икономическо благоденствие, но и за свободна и независима външна политика.
Като нова държава-членка с тоталитарен опит нашето членство в Общността е от голямо значение за нас и считаме за наш морален дълг да засилим сътрудничеството с тези, които останаха извън нея. Както Франция използва своето ноу-хау по отношение на Средиземноморието, така и ние искаме да убедим Европейския съюз във важността на Източното партньорство.
Третата област, в която можем да допринесем и която бих искал да спомена тук, е нашият опит с кризата в банковия сектор, която преживяхме в края на 90те години. Можем да дадем своя принос към настоящото разискване с препоръки и експерти. Благодарение на стабилизираните си финансови институции днес ние сме една от малкото държави, на които не се наложи да вливат пари на данъкоплатците за спасяване на засегнатите от финансовата криза банки.
Приоритетите на нашето председателство отразяват чешкото ноу-хау, спазват последователността на развитието на ЕС и са добре съобразени със съществуващите проблеми.
Както вероятно знаете, мотото на нашето председателство е "Европа без бариери". Бих искал да добавя към него подзаглавието "Европа на правилата". Тази идея добива ново значение в днешната трудна политическа и икономическа ситуация. Смятаме, че само една Европа, която се възползва максимално от своя икономически, човешки и културен потенциал, може да се задържи, икономически и политически, в условията на световна конкуренция. Това е двойно по-вярно по време на криза.
Пълното развитие на потенциала на Европа се възпрепятства от редица вътрешни бариери, които трябва да се опитаме да премахнем. Мисля си например за последните останали пречки пред пълното упражняване на четирите основни свободи на Европейския съюз от всички държави-членки - ненужната административна тежест за предприемачите или липсата на връзки между енергийните мрежи, което е пречка пред подобряването на енергийната сигурност и развитието на вътрешния енергиен пазар.
1. Отличителни знаци за сигурност и биометрични данни в паспортите и документите за пътуване (
(IT) Гн Председател, госпожи и господа, бих искал да направя изказване във връзка с нарушение на правилника. Информирахте ни, че по искане на журналистите, една заслужаваща уважение група, Вие ще обявявате всички гласувания, но на мен ми се струва, че правилникът за дейността на Парламента трябва да бъде съставян от парламентаристите, а не от журналистите. Бих искал да узная дали става дума за асоциацията на слепите журналисти, защото журналистите много добре могат да видят резултата от гласуването на екраните. При всички случаи глухите журналисти биха изпитали затруднения, ако обявявате резултатите.
Гн Speroni, изпитвам затруднения, изразявайки личното си мнение относно трудностите на журналистическата работа. Тъй като въпросното искане е било отправено към Бюрото по това време, смятам, че отговор - а вероятно личното ми виждане съвпада с Вашето - отговор трябва да бъде даден от Бюрото; вече бе решено, че въпросът за отговора, който ще бъде даден, ще бъде включен в дневния ред на следващото събрание на Бюрото.
(EN) Гн Председател, съгласен съм с изразената от гн Speroni позиция. Осъзнавам затрудненото Ви положение, но вероятно той е прав. Все пак екраните записват всеки вот. Изчитането на всеки резултат за изменения би отнело много време - особено при гласуване като днешното. Предлагам да помолите Бюрото да отнесе въпроса към съответната комисия, а ние ще го разгледаме за бъдеща сесия на гласуване - ако това е приемливо за залата.
Както вече казах, въпросът ще бъде отнесен до Бюрото, точно за да може то да даде окончателен отговор.
5. Положение с основните права в Европейския съюз за периода 2004-2008 г. (
(EN) Гн Председател, той се отнася до завършването на текста на изменението. След текста, който гласи "12 декември 2006 г.", ние само искаме да се добави: "и на 4 и 17 декември 2008 г.". Това е заради факта, че на тези по-късни дати имаше решения на Съда и не би било коректно да се спомене решението от 2006 г. без да се споменат и последните решения на Съда от м. декември 2008 г.
(EN) Гн Председател, според моя списък за гласуване, изглежда, че параграф 36 е бил оттеглен и затова се чудя дали изобщо трябваше да го гласуваме.
Изменение 8 бе оттеглено и в резултат на това не можете да гласувате за параграф 36.
(IT) Гн Председател, госпожи и господа, по въпроса за параграф 166 искам само да посоча, че оригиналният английски текст е автентичен, защото налице са прекалено много преводи, които напълно изкривяват значението; например в италианския превод се говори за "morte decorosa" [достойна смърт]. Няма да навлизам в подробности, но автентична е английската версия.
Благодаря, че ни напомнихте за това. Ще го спомена отново в подходящия момент, без да давам думата отново на гн Cappato, защото сега трябва да гласуваме параграф 161; все още трябва да гласуваме оригиналния текст на параграфа, след като изменението беше отхвърлено.
(DE) Гн Председател, гласувах в подкрепа на този доклад, защото призовава за реформа в интерес на защитата на децата и предвижда мерки за увеличение на сигурността на паспортите. Ето защо като цяло той представлява пакет, който извежда на преден план борбата с трафика на деца и поголяма защита на децата.
- (CS) Считам, че е необходимо да се добавят биометрични данни към отличителните знаци за сигурност в документите за пътуване. Освен подобряването на сигурността на европейските граждани, което е нашата основна цел, обаче трябва да вземем под внимание и обратната страна на монетата, която е защитата на личния живот на гражданите. Ще положа усилия да се уверя, че изпълнението на тази законова мярка и прилагането й на национално равнище няма да доведе до бюрократични затруднения или дори злоупотреба от трети страни извън границите на Европейския съюз. Бих искала да посоча необходимостта да се поощри по-тясното сътрудничество с Europol и Frontex в това отношение; единствено тясното сътрудничество между правоохранителните органи на държавите-членки ще произведе желания ефект Европа да бъде безопасен дом за всички нас. Радвам се, че децата след 12-годишна възраст ще разполагат със собствени паспорти. Тази мярка ще ограничи злоупотребата с деца от страна на организираната престъпност в трансграничен план, което е още една причина да подкрепям този очевидно спорен въпрос.
(NL) Гн Председател, с радост подкрепих настоятелно доклада Coelho за биометричните данни в паспортите на Европейския съюз, защото, ако не друго, то това е първата стъпка в борбата с изключително големия брой злоупотреби и фалшификации на паспорти. Това е една форма на хармонизиране, която най-малкото може да одобрим, тъй като представлява една полезна и дори необходима мярка, със сигурност що се отнася до страните от Шенген.
Когато бъде въведена система от отворени вътрешни граници, по-голямата външна граница трябва, естествено, да бъде защитена по възможно найефективния начин. Този доклад е стъпка в правилната посока, защото в момента външната граница не е достатъчно защитена.
В едно отношение обаче имам резерви. Единствено по-добрите паспорти не са достатъчни. Всяка година стотици хиляди чужденци от други континенти идват в Европа. Те биват законни имигранти, полузаконни имигранти, но също и незаконни имигранти. Моята страна, Белгия, посрещна над 70 000 чужденци от други континенти миналата година, както и неизвестен брой незаконни имигранти. Това е прилив, който трябва да бъде спрян, а само по-добрите паспорти не са решение на проблема.
Благодаря, г-н Председателю. Аз гласувах против доклада Coelho поради две причини. Първата е, че се чувствам изключително притеснен за гражданските права и за това, че събирането на биометрични данни значително ще застраши сигурността на гражданите, по-специално по отношение на свободата, а и също така ще бъде нарушено основното човешко право на свобода на придвижване.
Но това, което ме притеснява повече е, че в моята страна въвеждането на нови документи за самоличност ще бъде за втори път в последните 10 години. За девет години аз лично ще си вадя за трети път документи за самоличност. Може да Ви се струва смешно, но в България хората са с толкова ниски доходи, че допълнителното им натоварване със средства, които те трябва да похарчат, за да си купят новите документи за самоличност, просто не е етично, не е морално спрямо тези хора. Когато става дума за пенсионери, които взимат по 100 лева, това са 50 евро пенсия, не е редно да им се искат 20 евро, за да им се издадат нови документи за самоличност. Затова аз гласувах против доклада Coelho, защото смятам, че той е много неподходящ за моята държава.
(EN) Гн Председател, аз само искам да се запише, че в крайна сметка гласувах против доклада Cappato, защото вярвам, че налице е по-добър доклад, разглеждащ тези въпроси, който ще бъде представен пред Парламента..
Бих искал и да заявя, че Парламентът трябва да направи нещо във връзка с архивите ни, тъй като има членове на Парламента, които са били тук в продължение на повече от четири и половина години, които са получавали заплата през цялото това време и които са говорили по-малко от гн Burke, който е тук от шест месеца. Мисля, че е време да се обърне внимание на този въпрос.
Има хора, които не участват в този Парламент, в комисиите му или в пленарните му заседания. Някои от тях са членове на малки групи. Те идват тук и получават време за изказвания преди да хукнат към летището и прекарват времето си в националните ни държави-членки вместо да са тук и да разправят колко ужасна е демокрацията в Европейския съюз. Е, демокрацията е ужасна в Европейския съюз, щом може да се плаща заплата на членове на този Парламент, които не се появяват тук, за да продължават с този вид скандална злоупотреба с демокрацията. Това бих искал да се отбележа в протокола, гн Председател.
Смятам, че щом ще правим реформи, щом ще правим документите публично достояние, щом ще гарантираме по-голяма прозрачност, то трябва да предприемем стъпки, за да покажем кои парламентаристи участват в работата на Парламента и кои - не.
- (CS) Европейският оръжеен пазар функционира неефективно, защото е фрагментиран. Днес вече сме създали възможност за възлагане на обществени поръчки в този сектор, като в същото време зачитаме изключенията по стратегически съображения съгласно член 273 от Договора за създаване на Европейската общност. Като член на Комитета съм работила, за да се сложи край на прахосването на публични средства вследствие на непрозрачни военни договори. В миналото се злоупотребяваше и с клаузата за националния интерес в случая с публичните договори за армията, която несъмнено нямаше връзка с качеството на предлаганата сигурност. Аз веднага, без да се замисля, мога да посоча договори за строителни работи, продоволствени и транспортни услуги. Настоящото предложение ще спести средства, които впоследствие могат да бъдат инвестирани в научна дейност и технологии, които ще ни предложат ефективна защита срещу настоящи и бъдещи заплахи.
(EN) Гн Председател, аз съм против този доклад, заради заплахата, която, според мен, той представлява за правителствата и дружествата, които са направили големи инвестиции в научноизследователска и развойна дейност в сферата на отбраната и които сега се озовават лишени от възможността да си възвърнат тези средства чрез етапа на развитие и производство.
Съгласно предложената директива, вече се изисква обществените поръчки да подлежат на европейска конкуренция, което оставя едно отбранително дружество - и дори една страна - без никакви средства за защита на своите международни права на собственост и заетост. Предвид това, че няколко военни отбранителни дружества в Обединеното кралство развиват водеща научноизследователска и развойна дейност заплахата, произхождаща от този доклад, представлява основен източник на безпокойство.
Опасенията ми се подсилват от признаването, че водещата мотивация на въпросния доклад е да подпомогне интеграцията на Европейския съюз и Европейската политика за сигурност и отбрана, вместо да изведе като приоритет осезаемите икономически ползи.
(IT) Гн Председател, госпожи и господа, ще се опитам да бъда по-кратък от обикновено; аз гласувах за доклада Lambsdorff, който прави стъпка напред по въпроса за обща сигурност и отбрана. Чудя се обаче и питам и Вас: кога ще разполагаме с истински европейска отбрана, с истински европейска армия, с истинска възможност да спестим средства и да можем да се отбраняваме като обединена Европа? Наистина се надявам това да стане много скоро, гн Председател!
В този случай, тук не е мястото да дам незабавен отговор, което би било сложно. Нека преминем по-нататък към обяснението на вота, този път по доклада Schlyter.
- (CS) Аз подкрепих доклада за опасните вещества и химикали, и в частност дихлорметана, който позволява да се ограничи това канцерогенно вещество в препаратите за отстраняване на бои, въпреки че са предвидени и изключения при строги условия. Аз се радвам, че въпросните изключения няма да бъдат използвани на практика, тъй като съществуват безопасни алтернативи, които не само потребителите, но и професионалистите, ще предпочетат да изберат за в бъдеще.
(EN) Гн Председател, някои вещества са толкова опасни, че те трябва да бъдат напълно забранени или употребата им трябва да бъде строго ограничена при най-строги предпазни мерки за безопасност и опазване на здравето. Дихлорметанът (DCM) е едно от тези вещества и то трябва да бъде извадено от обръщение.
- (CS) Аз аплодирам международното споразумение, което ще въведе нови условия на труд за работниците в сектора на риболова. При рибарите има най-голям брой сериозни професионални злополуки и смъртни случаи. Бих искала да апелирам пред Съвета и Комисията да направят всичко възможно да ратифицират Конвенцията много по-рано от 2012 г. Моля да се отбележи в протокола, че моята електронна система за гласуване не работи и че аз, разбира се, гласувах за този доклад.
- (SK) Докладът по собствена инициатива на гн Catania породи значителен обмен на възгледи между политическите групи и членовете на Парламента.
Европейският съюз днес е изправен пред много сериозни проблеми, като финансовата криза и енергийната криза, причинена от украинско-руския конфликт. Това е период, в който трябва да работим съвместно и да избягваме каквито и да било стъпки, които биха подкопали нашето единство. Последиците от кризите несъмнено ще се отразят на всеки гражданин на Европейския съюз, независимо дали е словак, поляк, унгарец или германец. Аз считам опитите да се провокират спорове между държавите-членки, които периодично изникват по време на сесиите ни, за белег на невежество по отношение на настоящото сериозно положение, в което единството на Европейския съюз е застрашено. Трябва да се концентрираме повече върху намирането на решение и ратифицирането на Договора от Лисабон, за да повишим конкурентоспособността на Европейския съюз.
Неведнъж съм изразявал становището тук, в Европейския парламент, че автономията няма място в общото ни пространство. Основната идея зад интеграцията на страните от Европейския съюз не трябва да бъде забравяна, да не говорим да бъде тя игнорирана или отхвърляна. Трябва да имаме предвид изявлението на гн Schuman, че един интелигентен европеец не може да се радва на нещастието на съседа си, тъй като всички сме обвързани с една обща съдба, в добри и лоши времена.
(DE) Гн Председател, докладът Catania е една голяма измама. Той не съдържа какъвто и да било преглед на степента, до която основните права са били спазвани в Европейския съюз в периода от 2004 г. до 2008 г.; той не е нищо повече от списък с искания от лявото крило на Парламента.
Сред въпросните искания се включват признаването на еднополовите бракове във всички държавичленки и узаконяването на наркотиците, евтаназията и незаконните имигранти. Делегацията на Австрийската народна партия (ÖVP) и самият аз отхвърляме гореспоменатите искания, които бяха приети от мнозинството, и затова ние - включително и аз самият - гласувахме против доклада.
- (SK) Аз гласувах за доклада относно положението с основните права в Европейския съюз в периода 2004-2008 г.
Подкрепата ми зависеше от отхвърлянето на оригиналната формулировка на член 49 относно подкрепата за териториална и регионална автономия. Считам това за недвусмислено отхвърляне на опитите на провокатори и конспиратори да спекулират със статуквото. С други думи, Европейският парламент не приема игри с териториалната и регионална автономия. Това е много ценен извод от днешното пленарно заседание на Европейския парламент и аз мисля, че всички трябва да бъдем поздравени за това.
- (CS) Гн Председател, аз също гласувах против приемането на доклада на един комунист, който е член на Парламента, относно положението с основните правила в Европейския съюз. Въпреки това аз оценявам факта, че докладчиците от другите фракции са успели да редактират малко текста и че той съдържа някои нелоши параграфи относно положението на малцинствата. Някои откъси обаче не са обективни. Освен това степента, в която докладът преминава границите за регистриране на документи за минал период, е безпрецедентен. Докладът възприема прекалено едностранчив възглед по отношение на човешките права в Съюза. Докладът погазва субсидиарността, като диктува правилата на семейната политика и други етични въпроси, което е в противоречие на основополагащите договори на Европейския съюз.
Следващата точка са изявленията на Съвета и Комисията във връзка с положението в Близкия изток/Ивицата Газа.
За мен е особено удоволствие да приветствам с добре дошъл действащия Председател на Съвета, чешкия министър на външните работи г-н Karel Schwarzenberg, който трябва да продължи днес пътуването си за Южна Африка. Предишните председателства изпращаха представител на мястото на своя министър на външните работи и затова особено високо оценяваме присъствието Ви тук днес, гн Schwarzenberg. Най-сърдечно Ви приветствам с добре дошъл!
Радваме се също, разбира се, че присъства и компетентният комисар, г-жа Benita FerreroWaldner - както тя прави почти винаги. Както знаете, Комисарят е също много добре осведомена за проблемите на конфликта в Близкия изток и, както гн Schwarzenberg, тя е посещавала региона. Найтопло приветствам и Вас с добре дошла, гжо Комисар.
действащ председател на Съвета. - (EN) Г-н Председател, много Ви благодаря, че ми давате думата в това навременно разискване относно драматичното положение в Близкия изток.
След началото на военната кампания на израелската армия в Газа на 27 декември станахме свидетели на рязко влошаване на положението на всички равнища. Хуманитарните последици от тази операция са драматични за населението в Газа. От началото на операцията са загинали над 900 палестинци, от които около 30 % са жени и деца. Дълбоко сме обезпокоени от жертвите сред гражданското население и въпросът е поставян многократно в нашите изявления на председателството. Европейският съюз осъжда продължаващите военни действия, които доведоха до толкова много жертви сред гражданското население и искаме да изразим искрените си съболезнования на семействата на жертвите.
Особено сме загрижени по повод инцидентите, като нападението над училището на ООН в Jebaliya и обстрелите на хуманитарни конвои, довели до гибелта на хуманитарен персонал. Над 4 200 палестинци бяха ранени, по данни на Службата за координация по хуманитарни въпроси. Според агенцията на ООН, около 28 000 души са разселени след началото на военните действия. Голям брой от тях търсят убежище в укрития, останалите разселени във вътрешността хора се настаняват при роднини.
Най-належащите хуманитарни нужди са свързани с големия брой ранени и претоварените здравни служби, докато разселените лица и приелите ги семейства се нуждаят от специфична помощ, като храна, подслон, вода и нехранителни артикули. Тъй като системата за водоснабдяване е силно повредена и се нуждае от спешен ремонт, населението на ивицата Газа почти няма достъп до чиста вода. Поради това, осигуряването на питейна вода е от първостепенна необходимост.
Има голям недостиг на храна за населението на всички равнища. От 4 ноември миналата година персонал на чуждестранни неправителствени организации не е допускан в Газа за доставка и подходящ контрол на хуманитарната помощ. Също така броят камиони, влизащи в Газа, нарасна след началото на военните операции. Текущата средна дневна бройка от 55 камиона остава крайно недостатъчна на фона на необходимостта от поне 300 камиона дневно за покриване на нуждите на 80 % от населението, което стана зависимо от помощи.
Европейският съюз следи отблизо трагичните събития от самото начало. Три дни след началото на операцията външните министри се събраха на извънредна среща в Париж за обсъждане на положението. Те се съгласиха за необходимостта от незабавно и трайно прекратяване на огъня и незабавни хуманитарни мерки за активизиране на мирния процес. Срещата на високо равнище имаше за цел най-вече да съдейства за прекратяване на насилието и облекчаване на хуманитарната криза. Председателството оглави дипломатическа мисия в Близкия изток. Министерската тройка на Европейския съюз посети региона в периода 4-6 януари за срещи в Египет, в Израел, с палестинската власт и в Йордания. Върховният представител посети още Сирия, Ливан и Турция.
Очертанията на решението на кризата започнаха да се оформят. Най-напред трябва безусловно да се преустановят ракетните атаки на "Хамас” срещу Израел и да се спрат военните действия на Израел, за да се стане възможна стабилната доставка на хуманитарна помощ, възстановяването на комуналните услуги и крайно необходимите медицински грижи. Шестмесечното прекратяване на огъня, което изтече на 19 декември, далеч не бе съвършено. Израел претърпя периодичен ракетен обстрел, като осъзнаваше, че врагът му трупа огнева мощ. Газа бе подложена на наистина сурова икономическа блокада, която напълно съсипа икономическото й развитие.
За да се постигне трайно прекратяване на огъня, трябва да търсим разумен компромис, включващ край на ракетните пускове и отваряне наново на контролните пунктове. Едно изпълнимо решение следва да обхване тунелите през границите, особено по трасето Филаделфия, за да се пресече контрабандата на оръжие. То трябва също да доведе до систематично и контролирано отваряне на всички контролни пунктове, за да се позволи на икономиката на Газа да се развива.
На мнение сме, че разполагането на международни мисии, които да контролират спазването на прекратяването на огъня и да действат като посредник между двете страни, би било от полза. Във връзка с това Европейският съюз е готов да върне наблюдателите си на пункта Рафа и да разшири мандата на европейската гранична мисия като обхват и съдържание. Отчитаме, че Израел се е съгласил за ежедневно затишие, за да може крайно необходими храни, горива и лекарства да се доставят в Газа. Само едно пълно и незабавно прекратяване на огъня обаче би позволило доставка и разпределение на големите количества хуманитарна помощ, от които Газа толкова силно се нуждае, и за възобновяване на основните услуги. Израел трябва да осигури безпрепятствен и безопасен достъп за хуманитарната помощ и други насъщни доставки, включително храни, лекарства и горива, за гражданското палестинско население на ивицата Газа, както и за безопасно придвижване на гражданските лица и хуманитарния персонал към и от Газа.
Но дори и едно трайно и всеобхватно решение в Газа няма да бъде достатъчно за постигане на мир в региона. Трябва да се заемем с по-широки и посложни предизвикателства. Необходима ни е нова и всеобхватна стратегия, която да взема предвид вътрешното палестинско политическо положение, както и подновяване на мирните преговори, които бяха спрени поради кризата в Газа. Палестинското помирение и едно правителство, представляващо стремежите на палестинския народ, е по-необходимо от всякога. Поради това ние подкрепяме посредническите усилия, полагани от Египет в съответствие с резолюциите на Арабската лига от 26 ноември 2008 г.
Както е посочено в заключенията на Съвета по общите въпроси и външните отношения от м. декември 2008 г., Европейският съюз е готов да подкрепи всяко стабилно палестинско правителство, което прилага политики и мерки, отразяващи принципите на близкоизточната четворка. Европейският съюз подчертава необходимостта от постигане на справедлив, траен и всеобхватен мир в Близкия изток и призовава за подновяване на палестинско-израелските преговори и решаване на всички спорни въпроси в израелско-палестинския конфликт, включително всички основни въпроси.
Трайното и всеобхватно решение в крайна сметка ще зависи от реалния напредък в мирния процес в Близкия изток. Ще бъдат необходими спешни и сериозни усилия от страните за постигане на всеобхватен мир, основан на идеята за регион, където две демократични държави, Израел и Палестина, живеят заедно в мир, в сигурни и признати граници.
Последният изблик на насилие в Близкия изток може не само да намали изгледите за мирно уреждане на конфликта между Израел и Палестина. Политическите щети, които причиняват боевете както във вид на поляризация и радикализация в региона, така и чрез по-нататъшно дискредитиране на умерените сили, също не трябва да се подценяват. Само една жизнеспособна палестинска държава би донесла сигурност в регион, който е страдал твърде дълго. Това е конкретно в интерес на Израел и неговите съседи. Ето защо следва незабавно да се вземат спешни мерки за преодоляване на пораженията, причинени от военните действия, за да се възстанови възможността за постигане на справедлив резултат чрез преговори.
Член на Комисията. - (EN) Г-н Председател, мисля че всички се надявахме на по-добро начало на 2009 г. За съжаление сме изправени пред ужасен и отблъскващ конфликт в Газа, който продължава вече трета седмица.
Той е повод за огромна загриженост. Вчера обсъдихме това на среща с Комисията по външни работи, с Комисията по развитие и с тези от членовете на Европейския парламент, които бяха в Газа в края на седмицата.
Действащият председател на Съвета вече спомена ужасната статистика за загиналите и ранените, която се влошава с всеки изминал ден. Има все повече доказателства за жертви на тежки изгаряния, а агенциите за помощ съобщават, че населението страда от остър недостиг на храна, горива и лекарства, да не говорим за унищожените домове и инфраструктура.
Въпреки това Израел също понесе загуби и срещу неговата територия от "Хамас” бяха изстреляни стотици ракети, насочени срещу мирни израелски жители. За съжаление войната винаги води до огромни човешки страдания и тази война не прави изключение. Поради това освен незабавното си опустошително въздействие, тя отдалечава много изгледите за мир, подкопава арабската мирна инициатива и потенциално би могла да окаже твърде отрицателно въздействие върху стабилността на целия регион.
Искам накратко да очертая дипломатическата дейност, която предприехме заедно за слагане край на този конфликт и след това да разгледам предизвикателствата в средно- и дългосрочен план. Активни сме от първия ден, което според мен е важно. Знаем, че не сме основният играч в Близкия изток, но ние бяхме и сме важен играч. Затова в отговор на избухването на кризата, спешната среща на външните министри от Европейския съюз в Париж на 30 декември 2008 г. бе много важна за изработване на предложения от самото начало - Парижката декларация - за слагане край на този конфликт, която ние след това използвахме за нашата делегация и посещение в Близкия изток.
В нея има три елемента. На първо място, Парижката декларация призова за незабавно хуманитарно прекратяване на огъня, включващо както безусловно спиране на ракетните атаки от "Хамас” срещу Израел, така и край на военните действия на Израел. Призовахме прекратяването на огъня да се съпровожда с постоянно и нормално отваряне на всички контролни пунктове, както се предвижда от споразумението за движение и достъп от 2005 г. Изразихме желание да възобновим мисията на Европейския съюз за гранична помощ (BAM) в Рафа, което да позволи повторното му отваряне и също така посочихме, че желаем да разгледаме възможността за оказване на помощ на другите контролни пунктове, при условие, че нашите изисквания за сигурност бъдат изпълнени.
Второ, подчертахме спешните хуманитарни нужди, които заявихме, че трябва да бъдат посрещнати. На това място поискахме незабавно отваряне на контролните пунктове, за да се позволи доставка в Газа на спешна медицинска помощ, горива и храни, за да могат хуманитарните работници да получат достъп, а ранените да могат да бъдат евакуирани.
Трето, ние повторихме позицията си, че за израелско-палестинския конфликт няма военно решение, че мирният процес е единственият път напред и усилията следва да бъдат активизирани веднага след като установим трайно прекратяване на огъня.
Както чухте, мисията ни бе проведена в последователност с посещение на президента гн Sarkozy, който бе планирал посещение в Сирия и Ливан и който след това реши да посети и Египет и Израел, за да подкрепи тези усилия, все още на основата на декларацията ни от 30 декември 2008 г. Франция в момента председателства Съвета за сигурност, така че това бе важна инициатива.
Провеждахме тясна координация, включително и обща среща в Рамала, където Президентът Sarkozy очерта плана си за прекратяване на огъня, за който ние - тройката - вече бяхме донякъде подготвили почвата с разговорите си с основните заинтересовани страни, в частност Египет и Йерусалим.
Тези усилия се допълниха взаимно, изпращайки ясно и единно послание от Европейския съюз, като тройката не само предаде тази институционална позиция на Европейския съюз, но също и показа присъствието ни. Според мен бе важно, че Президентът гн Sarkozy посети и Сирия, а след това гн Solana го придружи в Сирия и Ливан и също се консултира с Турция. Мисля, че всичко това беше необходимо.
Аз наблегнах особено на хуманитарната ситуация, както вече беше казано, и призовах по-конкретно за отваряне на контролните пунктове, а също и за възможността за поне няколко часа прекратяване на огъня, което да позволи извършване на работа от международните организации. Израел прие някои от тези точки и, в преговорите с израелското правителство, аз договорих и разполагане на длъжностно лице на Службата на Европейската общност за хуманитарна помощ в щаба на израелските въоръжени сили, за координация на придвижването на хуманитарната помощ с израелските въоръжени сили, както бе направено при войната в Ливан и това бе мощно средство за по-добра координация.
Доставки на газ в Украйна и ЕС от Русия (разискване)
Следващата точка са изявленията на Съвета и на Комисията относно доставките на газ в Украйна и ЕС от Русия.
действащ председател на Съвета. - (EN) Гн Председател, Съветът би искал да благодари на Европейския парламент за включването на тази точка в дневния ред на първата му сесия тази година. Вероятно ще се съгласите с мен, че чешкото председателство показа изумителна предвидливост, като постави сигурността и енергийните доставки като един от крайъгълните камъни или приоритети на председателството ни тази година.
Несъмнено Европейският съюз е изправен пред сериозно прекъсване на газовите доставки в резултат на спора между руснаците и украинците и между "Газпром" и "Нафтогаз". Прекъсването на тези доставки е около 30 % от общия внос на газ на Общността. Така че днес сме в ситуация, в каквато не сме били поставяни дори по време на Студената война - пълно спиране на доставките.
Съветът и Комисията бяха наясно, че такъв проблем може да се появи. Както знаете, преди три години, през 2006 г., бяхме в подобна ситуация и това е повече или по-малко проблем, който се повтаря ежегодно, тъй като всяка година Русия повишава цените на газа, който изнася в съседните й държави, до пазарните равнища. Ето защо бяхме изключително бдителни, предвид голямата зависимост на Общността от руския газ. В действителност, зависимостта на някои държавичленки от доставяния от Русия газ, е близо 100 %.
Бих искал да наблегна по-конкретно на трудното положение, в което се намират страни като България и Словакия. Това обяснява и защо например в страните от Централна и Източна Европа, това е проблем номер едно - хората студуват, както се вижда от заглавните страници на вестниците. Знам, че в някои други страни, които не са изправени пред проблема в такава тежка форма, положението вероятно е различно, или поне според изявленията в пресата.
Този път бяхме получили официално предупреждение от руска страна на 18 декември 2008 г. посредством механизма за ранно предупреждение между ЕС и Русия, че може да възникне проблем, ако текущите преговори между Украйна и Русия не доведат до споразумение за цените, транзитните такси и изплащането на задълженията. Така че не бяхме съвсем изненадани от случилото се, но бяхме изненадани от величината и мащаба на спирането на доставките.
Ето защо преди 1 януари 2009 г. бяха осъществени контакти на най-високо равнище, за да се предотврати прекъсването на снабдяването. Чешкото председателство следеше ситуацията много преди началото на годината. Аз лично се срещнах с руски високопоставени лица в Прага два дена преди Коледа.
Комисията взе подходящи превантивни мерки, за да следи развитието на ситуацията през празниците и обменяше информация с Газовата координационна група в началото на м. януари. Преди 1 януари 2009 г. и председателството, и Комисията - които работеха в тясно сътрудничество с гн Andris Piebalgs - получиха уверения и от двете заинтересовани страни, че доставките на газ за ЕС няма да бъдат засегнати.
Както знаете, чешкото председателство, заедно с Комисията и с помощта на някои държави-членки, поддържаше контакт както с украински, така и с руски газови компании, и осъществи няколко пътувания, за да се срещне и с двете страни.
При тези контакти целта ни не беше да обвиняваме някоя от страните или да заемаме страна, или дори да играем ролята на посредник, тъй като това е търговски спор. И пред двете страни ние наблегнахме по-скоро на сериозността на положението, като подчертахме факта, че надеждността на Русия и зависимостта от нея като доставчик, а също и на Украйна като транзитна страна, са категорично разклатени. Тъй като положението се влошаваше, ние играхме ролята на "координатор", що се касаеше до газовите доставки към Общността - роля, която беше високо оценена от двете страни, тъй като те въобще не си говореха.
Нека ви представя накратко какво се случи в ранната утрин на 1 януари 2009 г. - Нова година. На 1 януари 2009 г. Русия съобщи, че спира газовите доставки до Украйна, като запазва снабдяването до ЕС в пълния му размер. На същия ден чешкото председателство и Комисията направиха изявление, като призоваха и двете страни да потърсят бързо решение и да спазват договорните си задължения към потребителите на ЕС.
На 2 януари 2009 г., когато стана ясно, че доставките до ЕС вече са засегнати, беше направена официална декларация от чешкото председателство от името на ЕС и рано сутринта на същия ден в Прага посрещнахме украинска делегация, начело с министъра на енергетиката, гн Yuriy Prodan. Тя беше съставена от всички страни на украинския политически спектър, като съветника на президента Yushchenko, представители на "Нафтогаз" и представител на министерството на външните работи.
На 3 януари 2009 г. в Прага, обядвахме с директора на "Газекспорт" Alexander Medvedev и аз лично участвах и в двете срещи. И от двете срещи стана ясна очебийната липса на прозрачност по отношение на договорите между "Газпром" и "Нафтогаз", и поконкретно липсата на доверие, което е пречка за постигането на споразумение. Версиите и на двете страни се различаваха силно в някои отношения и тук беше моментът, в който ние започнахме да искаме извършване на мониторинг.
В усилията ни да видим проблема от различни страни пред нас изникна идеята за съвместна мисия за установяване на фактите от председателството и от Комисията, ръководена от чешкия министър на индустрията и търговията, гн Martin Říman и от гн Matthias Ruete, Генерален директор на ГД "Енергетика и транспорт" (TRAN). Мисията беше възложена на извънредно заседание на Комитета на постоянните представители (COREPER І), свикано на 5 януари 2009 г., първият работен ден след празниците.
Делегацията отпътува за Киев. Тя също така посети центъра за разпределение, а на следващия ден отпътува за Берлин за среща с представител на "Газпром" на 6 януари 2009 г. Също на 6 януари 2009 г., тъй като газовите доставки бяха силно намалени за някои държави-членки на ЕС, което доведе до сериозно прекъсване на снабдяването, председателството и Комисията направиха изключително категорично изявление, като призоваха и двете страни незабавно и безусловно да възстановят доставките на газ до ЕС. След това председателството и Комисията се опитаха да ускорят сключването на бързо политическо споразумение между Руската федерация и Украйна, така че газовите доставки да бъдат незабавно възстановени. Газовите доставки бяха също тема номер едно на срещата на Европейската комисия с чешкото правителство, традиционно стратегическо заседание, което се проведе на 7 януари 2009 г. в Прага, която също преобладаваше в дискусиите на първия неформален съвет, организиран в Чешката република - неофициалното заседание по общи въпроси, проведено в Прага миналия четвъртък. Отново планирахме да дискутираме енергийната сигурност предварително, но разбира се трябваше да реагираме бързо и така бе приета силна декларация от председателството от името на ЕС, която беше одобрена от всички.
След пълното спиране на 7 януари 2009 г. на газовите доставки, минаващи транзитно през Украйна, предизвикало тежки последици за онези държави-членки, които имат малки възможности да запълнят липсите от снабдяването, ние увеличихме натиска и след дълги и трудни преговори двете страни успяха да приемат изпращането на екип за мониторинг, съставен от независими експерти на ЕС, придружени от наблюдатели от двете страни. На екипа беше възложено да извърши независим мониторинг и от двете страни на транзита на газ през Украйна до ЕС. Проверката беше определена от Русия като предпоставка за подновяване на газовите доставки.
Провеждането на тази мисия не беше лесно, както вероятно сте забелязали. Първо, трябваше да бъде преодоляна съпротивата на украинците в делегацията по мониторинга да участва руски експерт, след което едностранно добавено приложение от Украйна към споразумението, договорено с трудности от нашето председателство, беше отказано от Русия.
След няколко посещения на министърпредседателя гн Topolánek в Киев и Москва и след трудни преговори с президента гн Yushchenko и с министърпредседателя гн Tymoshenko, а също и с министър-председателя гн Putin в Москва, споразумението най-накрая беше подписано на 12 януари и беше създадено правно основание за провеждане на проверката и искане за подновяването на доставките на руския газ до ЕС. След това Русия съобщи, че доставките ще бъдат възобновени на 13 януари в 8,00 ч. сутринта, но после - не знам дали беше на 13 януари - събитията не протекоха така, както очаквахме.
На 12 януари ние, чешкото председателство, свикахме специален Съвет на министрите по енергетика, за да настояват за повече прозрачност по въпросите, свързани с транзита, да набележат краткосрочни смекчаващи мерки, които да се изпълнят преди пълното възобновяване на доставките, и да се набележат средно- и дългосрочни мерки, необходими за предотвратяване на последиците от подобно прекъсване в бъдеще.
Освен това Съветът прие заключенията, направени в документ 5165, в които се настоява и двете страни незабавно да възстановят газовите доставки до ЕС и да разработят решения, за да не се повтаря тази ситуация. Освен това в тези заключения Съветът спешно прие да разработи засилени средно- и дългосрочни мерки, свързани, inter alia, с прозрачността във връзка с физическия поток на газ, заявените и складираните обеми, регионалните или двустранните споразумения за солидарност; да се преодолее проблема с липсващата енергийна инфраструктура от взаимни връзки (което е огромен проблем); да продължи диверсифицирането на транспортния маршрут и източниците; и да се преодолеят финансовите проблеми в този смисъл, също чрез ускоряване на преразглеждането на Директивата за сигурност на снабдяването с природен газ.
Вече изглежда по-правдоподобно провеждането на среща на Газовата координационна група на 19 януари 2009 г.
Съветът по енергетика (TTE) ще преразгледа проблема на планираното на 19 февруари заседание чрез заключенията, които ще приеме в Съобщението на Комисията относно втория стратегически преглед на енергетиката.
Тези заключения и Съобщението на Комисията ще се дискутират на мартенското заседание на Съвета, който несъмнено ще отдели подобаващо внимание на събитията от изминалите седмици.
Позволете ми също така да направя няколко заключителни забележки по първото изречение от моето изказване. Първо, главната цел на председателството по време на скорошния спор беше незабавно подновяване на газовите доставки в договорените количества. Спорът още не е приключил, както всички знаем. Ето защо е много важно ЕС да не бъде въвлечен в двустранния спор между "Газпром" и "Нафтогаз".
Второ, председателството и Комисията продължават да настояват двете страни да проведат диалог, за да постигнат компромис, така че газовите доставки до ЕС да бъдат възстановени. За председателството и Комисията неспазването на споразумението от 12 януари, било то от страна на Русия или Украйна, би било недопустимо. Условията за възобновяването на доставките - съгласно споразумението - са били изпълнени и следователно няма причина те да не бъдат изцяло възобновени.
Председателството е наясно с още много от проблемите, които продължават да съществуват. Те трябва да бъдат решени, защото в противен случай ще се задържи и несигурността по отношение на руския газ, който минава през Украйна.
Първо, съществува проблемът с количествата газ за технически нужди, от който Украйна се нуждае, за да може транзитната система да работи. Двете страни трябва да постигнат прозрачно споразумение за определяне на отговорността на доставянето на газ за технически нужди и плащането му.
Второ, от ключово значение е договорите между Русия и Украйна за цените на газа и транзитните такси да бъдат ясно определени под формата на правнообвързващи условия, за да се предотврати в бъдеще подобно спиране на снабдяването. Председателството заедно с Комисията многократно призова и двете страни да подпишат такъв договор. Въпреки това нито ние, нито Комисията, възнамеряваме да се намесваме в преговорите за договорните условия между двата търговски субекта.
Председателството осъзнава също и широкия консенсус, който съществува между държавитечленки, че трябва да бъдат приети краткосрочни, средносрочни и дългосрочни решения, които да предотвратят подобни ситуации в бъдеще. Енергийната сигурност е един от главните приоритети на председателството. То пое водачеството с дискусия за възможните решения за енергийната ни зависимост: в рамките на неформалния съвет, както споменах, или на заседанието на Съвета по транспорта, телекомуникациите и енергетиката (TTE). Бих искал да обърна внимание на следните проблеми, споменати в заключенията от Съвета по енергетика.
Как гледа председателството на Съвета на правната система в Русия, по-специално, лишаването от свобода на политици от опозицията - например Platon Lebedev и Mikhail Khodorkovsky, чиито съдебни процеси и условия на задържане представляват нарушение дори на руското законодателство? Какво значение ще бъде отдадено на тези злоупотреби, когато се преговаря по споразумението за партньорство и асоцииране с Русия?
Една от основните пречки за неограничените политически и икономически взаимоотношения с Русия и за ново споразумение за партньорство е наличието на основни недостатъци в руската правна система. Какви стъпки предприема Съветът, за да стимулира преразглеждането на политическите присъди - като тази по случая Yukos, довела до лишаването от свобода на Khodorkovsky, Lebedev и Bakhmina - и също толкова незаконното изпълнение на тези присъди, и за да подкрепя създаването на правна система, независима от авторитарните политически структури?
Относно: Принципа на правовата държава и съдебната система в Русия
Като общност, основаваща се на определени ценности, Европейският съюз трябва да направи принципа на правовата държава и зачитането на правата на човека, основополагащи принципи при своите взаимоотношения с трети страни. Съдебната система в Русия се политизира и открито се използва като средство в ръцете на управляващите в Кремъл. Поради това беззаконието и корупцията трябва да са в списъка с приоритети за Европейския съюз, когато той се стреми към поддържане на бъдещи взаимоотношения.
С оглед на неотдавнашните драматични случаи относно Khodorkovsky, Lebedev и Bachmina, моят въпрос към Съвета е следният: Как Съветът отговаря на Русия при случаи на такива незаконни и корумпирани съдебни решения? Как Съветът ще се справи с този въпрос при взаимоотношенията между Европейския съюз и Русия и какви мерки ще предприеме Съветът за да гарантира, че Русия прави промени в своята съдебна система?
действащ председател на Съвета. - (EN) Знам, че моят приятел Milan Horáček е човек, който отдавна наблюдава ситуацията по отношение на правата на човека в Русия и искам да му благодаря за това, тъй като именно това трябва да прави този орган, тази организация.
По отношение на въпроса относно това, искам да го уверя, че Съветът напълно споделя опасенията във връзка с развитията по отношение на принципа на правовата държава и демокрацията в Русия.
Съветът е на мнение, че нашето партньорство с Русия трябва да се основава на спазването на международното законодателство, демократичните принципи и човешките права. Поради това, Съветът ще продължи на оказва натиск върху Русия за пълното изпълнение на нейното задължение, което е подписала като член на Съвета на Европа и разбира се на Организацията за сигурност и сътрудничество в Европа, а също и в рамките на СПС - Споразумението за партньорство и сътрудничество с Европейския съюз.
Случаите, цитирани от вас и от вашите колеги, са от голяма важност и Съветът ще продължи да следи развитията отблизо.
Съветът редовно изразява опасенията си относно Русия като част от политическия диалог, поспециално, на консултацията относно правата на човека, въведена през март 2005 г., която се осъществява два пъти в годината.
Действията на Русия в тази и други области ще се вземат предвид при преговорите за ново споразумение с Русия - това е много важно -а също и при други аспекти на взаимоотношенията между Европейския съюз и Русия.
Постигането на строги разпоредби относно правата на човека в новото Споразумение за партньорство и сътрудничество, за което понастоящем се водят преговори, също е един от приоритетите на Европейския съюз, както са изложени в директивата относно преговорите, която беше одобрена от Съвета миналата година.
Стратегическото партньорство с Русия, за което някои говорят, трябва да се изгради върху споделени ценности; в противен случай няма да има смисъл. Европейският съюз има нужда от новото споразумение, а също и Русия. Изключително важно е преговорите, както и текстът на самото споразумение, да отразяват ценностите, които са важни за нас, като принципа на правовата държава. Аз лично мога да обещая, че бих желал да подчертая факта, че единството на Европейския съюз е абсолютно решаващо за постигане на резултати тук.
(DE) Гжо Председател, имам проблем с факта, че Съветът няколкократно ни е казвал в миналото, че взаимоотношенията с Русия имат приоритет, но при конкретните случаи Mikhail Khodorkovsky, Platon Lebedev и Svetlana Bakhmina не се забелязва никакъв напредък.
(DE) Гн Vondra, уважавам Ви като опитен активист по правата на човека, а също и високо ценя чешката творческа мисъл, оттук следват и моите въпроси. Можете ли да ни помогнете да намерим нови пътища, за да доведем въпроса с лишените от свобода по случая Yukos по-близо до решението след години на разговори, с други думи да развием известна степен на действеност? Също така как можем практически да насочим вниманието в по-голяма степен върху въпроса за правата на човека при преговорите с Русия?
(EN) гн Министър, благодаря Ви за отговорите. Ще се съгласите ли с това, че ако Съветът беше представил този проблем строго и убедително на руската страна, като показва, че Европейският съюз има сериозно отношение във връзка с тези скандални нарушения на справедливостта, икономическите взаимоотношения също щяха да са поставени върху по-добра основа днес?
Ще се съгласите ли, че ако случаят с Khodorkovsky и Lebedev не намери прозрачно решение, Европейският съюз не може да очаква също Русия да изпълни икономическите си ангажименти?
действащ председател на Съвета. - (EN) Мисля, че като имаме чешко председателство, не може да се очаква да не се изкажем. Аз се изказах, когато обсъждахме енергийната сигурност, а също и в миналото, когато обсъждахме случаят Khodorkovsky и други случаи.
Вероятно знаете, че ще имаме среща на тройката през февруари, когато председателството ще бъде представено от министъра на външните работи, Karel Schwarzenberg. Със сигурност при тези случаи, на които вие се позовавате, ще разгледаме стъпките, но това дали ще има резултати, или не, е изцяло в ръцете на Русия. Ние можем само да създадем определена среда за запазване на натиска, но отговорът зависи от Русия.
(EN) Бих искал да приветствам с добре дошли министъра в пленарната зала и Чешката република в председателството. Бих искал всеки член, присъстващ в тази зала, да може да каже същото нещо. Трябва да кажа, че бях шокиран от тенденцията на някои от въпросите, отправени към чешкия министър-председател днес. Един от нашите колеги, гн De Rossa от Република Ирландия, го прикани да оттегли забележката си, че Договорът от Лисабон може да не е толкова чудесен, колкото мисли гн De Rossa, което освен всичко останало е доста обидно за мнозинството от избирателния район на гн De Rossa...
Като част от приоритетите на чешкото председателство, Чешката република изложи на уебсайта на председателството своите амбиции по отношение на либерализацията на световната търговия. Може ли председателството да изложи по-подробно своите амбиции в това отношение и по-специално стъпките, които предлага да бъдат предприети във връзка със сигурността на храните в Европейския съюз?
действащ председател на Съвета. - (EN) Благодаря Ви за този конкретен въпрос, тъй като произхождам от страна, която подкрепя свободната търговия. Тя е основата на нашата икономика - приблизително 80 % от нашия брутен вътрешен продукт по някакъв начин произтича от дейности, свързани с тази търговия. Така че може да сте сигурни, че нашето председателство желае Съюза да остане изцяло ангажиран с постигането на балансирано, амбициозно и изчерпателно споразумение в кръга от преговори в Доха на Световната търговска организация. Ще работим усилено за постигането на това.
Относно въпроса за амбициите на моето председателство във връзка с либерализацията на световната търговия, председателството ясно определи основния си приоритет по този въпрос в контекста на 18месечната програма на председателството за френското, чешкото и шведското председателство, както и в собствената си работна програма, която беше публикувана миналата седмица и също беше представена тук в известна степен от министър-председателя днес.
Следващата точка е позицията на Съвета и на Комисията по отношение на положението в региона на Африканския рог.
действащ председател на Съвета. - (EN) Г-н Председател, в този късен час бих искал да отбележа някои неща за позицията на Съвета във връзка с Африканския рог.
Африкатският рог, разбира се, е регион, който представлява едно предизвикателство и заслужава нашето особено и засилено внимание, тъй като той има основно въздействие върху ЕС. ЕС следи отблизо развитието в този регион и се подготвя да се ангажира още повече със страните от Африканския рог.
Аз зная, че Парламентът също е в течение на събитията. Посещението, което вашата делегация направи в края на миналата година в Еритрея и Етиопия и също в Джибути, беше важно. Аз също така отбелязах предложението за резолюция относно Африканския рог, което беше отчасти разработено в контекста на това посещение. То ясно показа на региона и на европейците все по-сериозното ангажиране с Африканския рог в рамките на ЕС. От името на Съвета, аз приветствам участието на Парламента в нашите усилия да се ангажираме с предизвикателствата в Африканския рог.
Съществуват няколко източника на напрежение в Африканския рог. Ще се спра на тях по-подробно. По мнението на Съвета обаче тези източници на напрежение, по един или друг начин, са свързани помежду си в рамките на самия регион. По тази причина, Съветът специално търси връзките между съществуващите конфликти. Какви са те?
Първо, има спор между Етиопия и Еритрея, който може да се счита за една от основните причини за нестабилността в целия регион. Това се отразява по следните начини: подкрепата за воюващите страни в Сомалия; взаимно дестабилизиране на усилията във всяка от страните - позволете ми в частност да отбележа Огаден и Оромо в Етиопия; това също така се отразява в подкрепата за възстановяването на мирния процес в Судан; Еритрея прекрати членството си в Междуправителствения орган за развитие (IGAD).
И на последно място, но не по важност, конфликтът в Сомалия причини една от най-сериозните хуманитарни ситуации, с която се сблъскваме в света днес. Зачестилите случаи на пиратски нападения близо до бреговете на Сомалия е друго сериозно последствие от този конфликт.
Друг сериозен проблем е конкуренцията за природни ресурси, като например вода и минерални ресурси в Африканския рог. Този феномен увеличава конфликтите между намадското население в районите, населени от различни в културно и етническо отношение групи. Това също увеличава несигурността на снабдяването с храни, както и несигурността на човешкия живот като цяло, което допринася за разрастването на конфликта и за миграцията.
Има също и регионални взаимозависимости. Позволете ми да спомена някои от тях. Има гранични конфликти, както беше споменато по-горе: споровете между Етиопия и Еритрея, Судан и Етиопия и Джибути и Еритрея, които могат да се считат за източници на нестабилност в региона. Също така бих искал да подчертая, че подобреното регионално сътрудничество би допринесло за намаляване на напрежението около националните граници.
Друга взаимозависимост е сигурността на снабдяването с храни. Това, естествено, е основен проблем в региона. Непрекъснатите суши, както и наводненията, имат опустошителен ефект върху населението. И още веднъж, регионалното сътрудничество би могло да смекчи последствията от тези природни явления.
Както знаете, някои хора твърдят, че този проблем е в основата на конфликтите в Дафур, Сомалия и на много други места в Африканския рог. Не съм сигурен, че това напълно обяснява нещата, но аз вярвам, че този проблем трябва да бъде решен във всяка от страните, както и в рамките на регионалния контекст по справедлив и прозрачен начин.
Пиратството първоначално беше локализирано около малка част от сомалийския бряг. Претекстът на пиратите беше събирането на такса за риболов от кораб в сомалийски води. Както Вие със сигурност зваете, тази дейност значително се разрасна и сега заплашва доставката на хуманитарна помощ в Сомалия, както и крайбрежната сигурност в Аденския залив, а и извън него, като това се отнася и за кораби, пътуващи покрай бреговете на Кения и Танзания.
Съществуват и няколко други взаимозависимости, които имат сериозни последствия за Европа и за страните в Африканския рог, като например тероризмът и миграцията.
И какви действия предприема Европейският съюз? Какъв е нашият ангажимент и нашето участие? Основният политически инструмент, с който разполага Съветът - който аз имам честта да представлявам днес тук - е политическият диалог, не само с отделните страни, но и с други заинтересовани страни в региона, в това число Африканският съюз, Междуправителствената общност за развитие (IGAD), Арабската лига, Съединените щати и Китай като важни страни.
Политическият диалог е взаимен ангажимент в Споразумението от Котону между Европейския съюз и всяка от страните в конкретния регион. Диалогът основно се води от ръководителите на мисиите на ЕС в съответните страни. За Съвета, това е много важен инструмент, тъй като дава възможност за пряк контакт със съответните органи в тези страни. Той дава възможност да се чуе тяхната гледна точка, но също така и ние ясно да обясним нашите разбирания и да изразим загрижеността си по отношение на определени проблеми. Това се отнася конкретно за въпросите на управлението и правата на човека. Това са основните въпроси.
Освен това Съветът разполага с инструментите на Европейската политика за сигурност и отбрана (ЕПСО). От септември 2008 г., Съветът е използвал този инструмент, за да притиводейства на пиратството край бреговете на Сомалия, първо чрез координационното звено EU NAVCO (Военно координиращо действие на ЕС в подкрепа на резолюция 1816 (2008) на Съвета за сигурност на ООН), базирано в Брюксел и след това, през декември, чрез военноморската операция, наречена EU NAVFOR Atalanta (Военноморски сили под ръководството на ЕС).
И накрая, Европейският съюз действа чрез финансовите инструменти на Европейската комисия, като например Механизма за подкрепа на мира в Африка и Инструмента за стабилност. Ще оставя на комисарят гжа Ferrero-Waldner да се спре по-подробно на въпроса, защото това е отговорност на Комисията.
Разбира се, Съветът, заедно с Европейската комисия, винаги търсят начини да насърчат ефективността и прозрачността на действията на ЕС. Очаквам да чуя вашите предложения и препоръки по този конкретен въпрос.
член на Комисията. - (EN) Г-н Председател, Комисията през последните години е призовавала да се обърне по-голямо внимание от страна на Европейския съюз на ситуацията в Африканския рог. Днес, по време на това разискване, аз замествам моя колега Louis Michel, който за съжаление не може да бъде тук; аз поемам този въпрос с голям интерес както заради самия проблем, така и защото той засяга пряко Европа - необходимостта, например, да мобилизираме нашите военноморски сили, за да противодействаме на пиратството и това е само един пресен пример.
Затова ние наистина приветстваме инициативата на парламентарната делегация, която посети региона, както и техния последващ доклад и проекторезолюция, която ние също подкрепяме по принцип.
Вътрешното положение във всяка от страните от Африканския рог не може да се разбере встрани от динамиката в региона. Ние трябва да продължаваме да насърчаваме изработването на един глобален подход, основаващ се на икономическо развитие, управление и сигурност, ако искаме да постигнем регионална стабилност, зачитане на важните и фундаментални елементи на Споразумението от Котону и на борбата с бедността.
Позволете ми да коментирам ситуацията с оглед на всяка страна поотделно, преди да направя заключителни бележки по повод на регионалната стратегия за Африканския рог.
Първо, позволете ми да кажа няколко думи за Етиопия/Еритрея. Етиопия заема стратегическо икономическо и политическо положение в региона. Комисията продължава да подкрепя тази страна в усилията й да се справи с бедността, като е регистриран сериозен успех.
Незадоволителната регионална сигурност и вътрешното напрежение между различните общности се отразява на вътрешното положение в страната, особено в Огаден, където достъпът до населението остава ограничен. Комисията също така ще продължи да наблюдава ситуацията по отношение на правата на човека и процеса на демократизация. Като има предвид обстоятелствата около общите избори през 2005 г., Комисията ще следи отблизо подготовката и провеждането на изборите през 2010 г., особено в контекста на наскоро одобреното законодателство по отношение на неправителствените организации и повторния арест на лидера на опозицията, г-жа Birtukan Medeksa.
Вътрешното положение в Еритрея отчасти се определя от това, че граничният конфликт с Етиопия е в задънена улица. Комисията продължава да бъде сериозно загрижена за нарушенията на правата на човека и несигурната социална и икономическа ситуация. Ние считаме, че имаме сериозни основания да продължаваме осъществяването на програмата за сътрудничество, която има за цел подобряването на условията на живот на населението. Политическият диалог, иницииран през 2008 г., предоставя добра платформа за продължително ангажиране с органите в Еритрея. Нека да сме наясно: ние очакваме някои осезаеми стъпки в положителна посока в Еритрея в резултат от този процес.
Както е посочено във Вашата проекторезолюция, фактическото демаркиране на границата между Етиопия и Еритрея - както е определено от Комисията по определяне на граници - няма до доведе до пълно решаване на проблема, ако не е придружено от диалог, който има за цел нормализирането на отношенията между двете страни.
Неотдавнашният спор между Еритрея и Джибути трябва да се разглежда в по-широк регионален контекст, за който трябва да се търси глобално решение чрез местни и регионални действащи лица. Ние ще продължим да подкрепяме този процес.
Сега, когато етиопските войски се оттеглят от Сомалия, сътрудничеството както на Етиопия, така и на Еритрея в мирния процес в Сомалия ще бъде от съществено значение за неговия успех.
Относно положението в Судан, аз напълно споделям анализа на Парламента. Наистина, 2009 г. е решаваща за бъдещето на тази страна. Продължаването на насилието в Дарфур и трудностите при завършването на приложението на Всеобхватното мирно споразумение (ВМС) Север/Юг имат потенциала да дестабилизират страната и да засегнат целия регион. Ето защо ние трябва да поддържаме интензивен диалог и да оказваме силно влияние върху правителството в Картум, за да осигурим пълното му съдействие, както във връзка с Всеобхватното мирно споразумение (ВМС), така и с Дарфур и процесите там. Това правителство, както и другите заинтересовани страни в Судан, са съвсем наясно със своите отговорности и с това какви резултати трябва да постигнат.
Следващата точка е докладът на Съвета и Комисията за Стратегията на Европейския съюз по отношение на Беларус.
действащ председател на Съвета. - (EN) Г-н Председател, ситуацията в Беларус и това какво би трябвало да направим, за да помогнем, ще бъде, мисля, в центъра на вниманието на Съвета по време на чешкото председателство.
Позволете ми да започна с нещо положително. Ние отбелязахме със задоволство стъпките, предприети от Беларус през последните няколко седмици, в това число, регистрацията на движението "За свобода", отпечатването и разпространението на независими вестници като Narodnaya Volya или Nasha Niva, кръглата маса за регулирането на интернет пространството с участието на представител на Организацията за сигурност и сътрудничество в Европа (ОССЕ) на тема Свободата на медиите и обявяването на началото на експертни консултации с ОССЕ/СДИПЧ относно подобряването на изборното законодателство.
Тези стъпки са в посока на изпълняване на критериите, посочени от ЕС като условие за запазване на отмяната на забраната за издаване на визи след изтичането на първоначалния шестмесечен период. ЕС подчерта важността на напредъка по тези проблеми в своите контакти с администрацията в Беларус.
Преди прегледа на санкциите (по които трябва да вземем решение до началото на април), ние ще продължим да използваме всички политически контакти, в това число и двустранни контакти, за да насърчим Беларус да се придвижи напред по проблематичните въпроси, които бяха посочени в заключенията на Съвета от 13 октомври, заедно с допълнителни съществени стъпки. Като допълнителен знак на поощрение, нашето председателство възнамерява да проведе още една тристранна среща с външния министър на Беларус в рамките на Съвета по общи въпроси и външни отношения през януари.
Ние ще продължим да наблюдаваме общата ситуация на спазването на правата на човека и основните свободи в страната, като ще акцентираме на регулаторната среда на неправителствените организации и медиите. Ние също така отблизо обсъждаме и разменяме мнения и информация с различните представители на опозицията и други лица в Беларус, хора като г-н Alexander Milinkievich, г-н Kosolin и други.
Беларус, както знаем, е една от шестте страни, включени в Източното партньорство, инициатива, насочена към създаване на тенденции на положително развитие при нашите съседи на изток. Участието на Беларус ще зависи от нейното вътрешно развитие. Ние планираме да стартираме инициативата за Източното партньорство на срещата на върха в Прага през м. май и денят също беше избран, така че да съвпадне с изтичането на този шестмесечен период, за да можем да направим оценка. За сега не е взето решение дали гн Lukashenko ще бъде поканен.
Ние твърдо вярваме, че сега трябва да бъдем конструктивни с Минск, може да се каже, че това е стратегически императив. Ние, разбира се, оставаме реалисти и не очакваме значителни промени, но смятаме, че фактът, че г-н Lukashenko търси баланс на отношенията си с Москва, може да създаде някаква възможност. Но ние сме също и общност, която споделя определени ценности, и трябва да държим лоста в нашите ръце. В наш общ интерес е да използваме тази възможност, за да можем да продължим да насърчаваме положителната динамика в Беларус в това отношение.
член на Комисията. - (EN) Г-н Председател, голямо удоволствие е за мен да Ви говоря за Беларус, защото имаме напредък, който сме много щастливи да наблюдаваме. Беларус стои много високо в нашия дневен ред, но не само защото тя е една от страните в региона, сериозно засегнати от настоящата финансова криза. Съществува уникалната възможност наистина да отворим нова глава в нашите взаимоотношения с Беларус.
Ние сме в средата на шестмесечния период на отмяна на санкциите срещу Беларус, което беше решено на срещата на външните министри на ЕС на 13 октомври 2008 г. Тъй като периодът на отмяната на санкциите ще завърши на 13 април 2009 г., сега е моментът да направим първата оценка за това дали Беларус се движи в правилната посока и дали, по тази причина, ние можем да удължим периода на отмяна на санкциите и да предприемем допълнителни положителни действия по отношение на Беларус.
Съветът по общи въпроси и външни отношения от 13 октомври беше категоричен, че напредъкът, който започна с освобождаването на останалите политически затворници през август, трябва да продължи, за да може да бъде продължен периодът на отмяна на санкциите. Областите, където ние трябва да видим продължаващ и устойчив напредък са: спиране на арестите и лишаването от свобода; сътрудничество със ОССЕ/СДИПЧ по отношение на реформите в изборното законодателство; напредък по отношение на свободата на медиите; по-добри условия за работа на неправителствените организации и прекратяване на посегателствата срещу гражданското общество; и сериозен напредък на свободата на събранията.
Наблюдаваме известен напредък през последните три месеца. Например забраната на два основни независими вестници беше отменена и те вече дори са възобновили отпечатването и разпространението си. Второ, на организацията на г-н Milinkievich "За свобода" беше разрешена регистрация, и трето, ще има консултации между Беларус и Службата за демократични институции и права на човека (СДИПЧ) на 22 януари по реформата на изборното законодателство. Този напредък е пряк отговор на исканията, отправени от Комисията в началото на ноември, и ние го намираме за обнадеждаващ.
Въпреки това има нужда от още напредък, ако искаме да започнем нова ера в нашите взаимоотношения и ако искаме да потвърдим отмяната на санкциите. Ние трябва да видим напредък в свободата на медиите, включително свобода на интернет пространството и акредитация на чуждестранните журналисти. Ние също така искаме да видим по-лесни регистрационни процедури и условия за работа на неправителствените организации и отмяна на ограниченията на свободата на активисти на неправителствените организации, като например гн Barazenka, и ние искаме да видим още доказателства, че мирните демонстрации могат да се провеждат свободно и участниците няма да се страхуват от арест.
Прогресът обаче е двупосочна улица. Ако Беларус може да направи този сериозен напредък, тогава, аз мисля, че е много важно, да отвърнем със съществен пакет от мерки. Комисията работи върху предложения за такъв пакет, който ще включва следното: удължаване на техническите диалози, които започнаха преди една година, във връзка с енергията, транспорта и околната среда, както и други области; символично увеличение на разпределената сума по Инструмента на европейската политика за съседство и партньорство (ИЕСП) за Беларус, за да се подкрепят тези разговори; оказване на помощ на Беларус с цел приспособяването й към новите икономически предизвикателства, с които тя се сблъсква, и удължаване на правото да се отпускат заеми на Беларус от Европейската инвестиционна банка (ЕИБ) и Европейската банка за възстановяване и развитие (ЕБВР); засилване на контактите: на 26 януари тройката ще се срещне с външния министър г-н Martynov в рамките на Съвета, по общи въпроси и външни отношения, където аз възнамерявам да ясно да кажа на г-н Martynov какво точно ЕС очаква от Беларус и какво предлагаме; и, естествено, да поставя въпроса за укрепването на гражданското общество.
Във връзка с това аз мисля, че трябва да обединим всички усилия и срещите, които членовете на ЕП например могат да проведат в Минск с членовете на беларуския парламент, биха били изключително полезни.
Допълнителен въпрос за размисъл е възможността за започване на преговори за облекчаване на визовия режим и споразумението за реадмисия. По този въпрос топката е в полето на Съвета и е очевидно, че Беларус трябва да постигне по-голям напредък. Но ние, Комисията, сме в готовност и да започнем работа и да дадем своя принос за преговорите, веднага щом министрите решат, че е постигнат достатъчен напредък.
И накрая, ние сме готови да разработим оферта за Беларус, която обхваща целия диапазон на нашия Инструмент на европейската политика за съседство и Източно сътрудничество. Това ще доведе до деблокиране на Споразумението за партньорство и сътрудничество и до значително увеличение на нашата помощ.
След 13 април, ако министрите преценят, че е напредъкът е достатъчен, ще бъде взето решение за това, дали да бъде потвърдена отмяната на санкциите. Ако напредъкът на Беларус е достатъчно голям, за да гарантира това, ние наистина сме готови да отговорим и аз се надявам, че тогава ще можем да наистина да отворим нова глава във взаимоотношенията си с Беларус.
от името на групата PPE-DE. - (PL) Г-н Председател, Комисар, г-н Действащ председател, главният повод за днешното разискване е изтичането на първата част от шестмесечната отмяна на санкциите срещу Беларус, което е тази седмица. Нашият преглед на взаимоотношенията с тази страна и Европейския съюз в средата на периода, беше възприет от Парламента с положителна предпазливост, с одобрение на промените, които са станали в Беларус.
Преди всичко ние искаме да изразим своето задоволство, че движението "За свобода", водено от г-н Aleksander Milinkievich е узаконено и че независимите вестници Narodnaya Volya и Nasha Niva са узаконени и допуснати в държавната система на разпространение. В същото време ние все пак осъждаме факта, че правата политическите затворници, които бяха освободени през последните години, не са напълно възстановени и един протестиращ студент е бил незаконно арестуван по време на досъдебния период.
Бихме искали да подчертаем, че съществените условия за трайната отмяна на санкциите и нормализирането на отношенията между Беларус и Европейския съюз, са промените в изборното законодателство, отмяната на ограничителните закони за медиите и промените в наказателния кодекс, които ще предотвратят злоупотребата с него в ущърб на демократичната опозиция и независимите журналисти. С оглед на това ние бихме насърчили компетентните органи в Беларус да работят в тясно сътрудничество с ОССЕ и с Асоциацията на журналистите в Беларус. Ние оценяваме предварителните срещи, които бяха проведени по отношение и на двата въпроса, но призоваваме за постоянно сътрудничество с чуждестранните експерти и представителите на гражданското общество в Беларус.
В резолюцията, която разискваме днес, също така бихме искали да призовем компетентните органи в Беларус да премахнат ограниченията за дейността на политическите партии, неправителствените организации и да узаконят още независими медии. Това обаче няма да бъде еднопосочна улица. Ние можем също да призовем Европейската комисия и Съвета по-бързо да намалят цената на входните визи за ЕС и да увеличат инвестициите на Европейската инвестиционна банка в енергийната инфраструктура, и по-специално в транзитната инфраструктура в Беларус. Бих желал да подчертая, че Европейският парламент отново ще призове Комисията да осигури финансова помощ за Biełsat TV и компетентните органи в Беларус да признаят Съюза на поляците в Беларус, оглавяван от г-жа Angelika Borys, като единствен законен представител на найголямото етническо малцинство в страната.
Вие изглежда сте много зает човек, но успяхте да вземете думата в последната минута.
от името на групата PSE. - (LT) Добрите огради правят добрите съседи. Това е стара английска пословица. Днес, като става дума за съседни страни, ние можем да кажем, че ниските огради или липсата на огради е все пак подобре.
На границата между 20-ти и 21-ви век, с нарастващи тенденции към авторитаризъм, Беларус се превърна в стария болен човек на Европа. Държавата попадна в самоизолация и изолация, тъй като заобикалящите я огради ставаха все по-високи. Заради нарушаването на правата на човека, нямаше място в Съвета на Европейския съюз за държава, намираща се в центъра на Европа.
Миналата година ни даде надежда, че отношенията между Европейския съюз и Беларус могат да се променят и оградите, които споменах, могат да станат по-ниски. Тук бяха споменати малките стъпки, които Минск е направил в правилната посока по отношение на политическите затворници, регистрацията на партии и регистрацията на вестници. Можем също да споменем и бъдещото откриване на представителство на Европейския съюз. Аз споделям предпазливия оптимизъм както на уважаемия член на Комисията и г-н Министъра и чувствам, че небето се разведрява, но все още има много облаци. Тук нашият колега г-н Protasiewicz вече спомена както свободата на медиите, така и реалните условия, позволяващи образуването на политически партии, и страната е в началото на големи икономически и социални промени. Реформите трябва да са насочени в бъдещето и да направят живота на обикновените хора по-лесен.
Аз мисля, че Европейският съюз би трябвало също да измине пътя на взаимното разбирателство. Първо, чрез премахване или чрез намаляването на финансовите огради на изискванията за визи, които не позволяват на хората да комуникират.
Беларус е взела решение да построи ядрена електроцентрала, която вероятно ще се намира доста близо до столицата на Литва, Вилнюс. Няколко такива централи са планирани за региона в Литва, Естония и Полша. Трябва да има диалог между тези и между други държави, както и постоянни консултации, за да се избегнат недоразумения, щети върху околната среда и незачитане на интересите на други страни. Брюксел трябва внимателно да наблюдава как Минск прилага препоръките и конвенциите за ядрена сигурност на Международната агенция за атомна енергия (МААЕ) и да защитава интересите на държавите-членки на Европейския съюз.
Аз не мисля, че Беларус ще направи реален напредък, ако стената между официалните институции и хората там не бъде съборена. Правителството трябва да е заинтересовано да разговаря и преговаря с опозицията, неправителствените организации, профсъюзите и младежките организации. След няколко месеца Европейският парламент ще представи препоръки за това дали ние трябва да продължим да събаряме стената, или да издигнем още по-висока стена. Ако не успеем да се възползваме от този шанс, хората от двете страни ще бъдат разочаровани. Както се казва, топката е в полето на Минск.
Възпоменание на 11 юли като ден на жертвите от клането в Сребреница (разискване)
Следващата точка е изявлението на Съвета и Комисията по повод на възпоменанието на 11 юли като ден на жертвите от клането в Сребреница.
действащ председател на Съвета. - (EN) Г-н Председател, Сребреница, както знаем, беше ужасно престъпление. Клането на повече от 8 000 босненци във и около Сребреница бележи един от най-черните исторически моменти на Босна и Херцеговина, на бивша Югославия, а също и на Европа, като цяло. Това, без съмнение, е най-жестокото престъпление в Европа след Втората световна война.
Поглеждайки назад, разбираме, че е могло да се направи много повече и то по-рано. Сребреница беше колективен провал на международната общност, включително и на ЕС. Това е наистина много жалко и ние изразяваме дълбоко съжаление за този факт. Наше морално, човешко и политическо задължение е Сребреница да не се повтаря никога.
Отбелязвайки десетата годишнина от клането в Сребреница, Съветът отново заклейми извършените престъпления и изрази своето съчувствие за жертвите и техните семейства.
Съветът, позовавайки се на резолюции 1503 и 1534 на Съвета за сигурност на ООН, подчерта, че пълното и неограничено сътрудничество с Международния трибунал за престъпленията в бивша Югославия (МТПБЮ) остава важно изискване за продължаването на напредъка в посока на ЕС. Изпращането в Хага на останалите подсъдими бегълци, които продължават да избягват международното правосъдие, би било най-подходящото отдаване на почит на жертвите от Сребреница, както и основна крачка към траен мир, стабилност и изглаждане на конфликта. Затова Съветът остава твърдо убеден, че извършителите на престъпления в Сребреница и в Босна и Херцеговина, като цяло, както и на други места в региона на Западните Балкани, трябва да получат възмездие.
В същото време през историята си досега европейската интеграция се оказа полезна за лекуването на рани и несправедливости в миналото, затова ние трябва да се съсредоточим също и върху бъдещето. ЕС, като интегриращ фактор, донесе мир, стабилност, доверие и благоденствие на Европа през втората половина на миналия век. Ето защо помощта за Западните Балкани по пътя им към ЕС е един от приоритетите на чешкото председателство в областта на външните отношения. Помирението е жизнено важно за интеграцията и то е трудно, ако справедливостта не е възтържествувала изцяло.
13 години по-късно е време да приключим позорния епизод в Сребреница. Арестът на Karadžić's показа, че такива чудовищни престъпления, като престъпленията срещу човечеството, не могат да останат безнаказани. Остава Ratko Mladić да бъде изпратен в Хага, така че семействата на жертвите от Сребреница да могат за се справят с миналото и да прегърнат бъдещето.
ЕС ще продължи да прави всичко, което е по силите му, за да осъществи това. Но предстои да се направи още много, така че Сребреница да се превърне от тъжен исторически спомен в място, където животът предлага перспективи. Ангажирането на международната общност не става във вакуум: тя се съчетава активно с местните акции на държавно равнище и от двете страни. Доста добри начинания бяха предприети.
Бъдещето на Сребреница може най-добре да бъде гарантирано чрез икономическо развитие, създаване на работни места с цел да се подобрят социалните и икономически условия на живот на населението в района на Сребреница. Компетентните органи на Република Сърбия, както и на министерският съвет на Босна и Херцеговина и Федерацията, осигуриха финансиране и инвестиции за района на Сребреница. Разпределените активи бяха предназначени за възстановяването на Сребреница, включително за строителство, реконструкция, развитие на инфраструктурата, подпомагане на бизнеса, подобряване на комуналните услуги, проекти с устойчива възвращаемост и образованието.
Всички тези местни усилия бяха подпомогнати от донорската конференция за Сребреница, организирана само преди около година, през м. ноември 2007 г. Това е може би добър повод да отправя призив за осигуряването на повече нови инвестиции за този град и този район.
Крайно важно е Сребреница никога да не бъде забравена и съвместните усилия да продължават. Всички ние в ЕС, международната общност и местните органи продължаваме да работим конструктивно заедно с цел подобряване на условията на живот в района на Сребреница. Само перспективата за по-добър живот може да намали политическото напрежение, да създаде пространство за диалог и впоследствие да позволи на все още скърбящите роднини на жертвите да продължат напред. Това би бил най-добрият начин за отдаване но почит на жертвите от Сребреница.
член на Комисията. - (EN) Г-н Председател, през м. юли 1995 г, близо 8 000 мъже и момчета бяха убити и изчезнаха в Сребреница. Най-висшите съдилища на международното право нарекоха това клане с истинското му име: геноцид. Докато продължаваме да търсим справедливо наказание за извършителите, мисля, че е правилно да си спомним жертвите и да изразим своето съчувствие на техните семейства. Затова днес аз се присъединявам към вас в подкрепа на инициативата да се признае 11 юли за ден за възпоменание на геноцида в Сребреница.
Сребреница е символ на ужас и неутешима скръб. Възпоменанието е болезнено, но и необходимо. Необходимо е, защото ние не можем, а и не бива да забравяме. Необходимо е, за да противодействаме на избирателната памет на онези, които продължават да отричат до днес това, което наистина се случи. Признаването на това, което се случи през юли 1995 г. стои в основата на помирението в рамките на Босна и Херцеговина, както и в регионалния процес. Обявяването на 11 юли като европейски ден на възпоменание за жертвите от Сребреница би трябвало по тази причина да стане крачка напред към помирението в Босна и Херцеговина и в региона. Аз мисля, че това е една възможност да изпратим послание, не само за уважение и възпоменание, но и за надежда за бъдещето - бъдеще в рамките на Европейския съюз, изградено върху помирението, позволяващо на раните да заздравеят с времето.
Но само признаването не е достатъчно. Справедливостта е също толкова важна. Аз мисля, че е важно всички извършители на тези зверства да бъдат изправени пред съда, да бъдат съдени и да платят за престъпленията, които са извършили. Затова е недопустимо след толкова много години, генерал Ratko Mladić да остава на свобода. Комисията напълно подкрепя работата на Международния трибунал за престъпленията в бивша Югославия (МТПБЮ). Ние приветстваме сътрудничеството на Босна и Херцеговина с МТПБЮ и справянето с делата, прехвърлени от Трибунала към местната юрисдикция. Ние, като Комисия, използваме всяка възможност да насърчим местните органи да продължат своите усилия и да гарантират това, че всички престъпления ще бъдат преследвани.
В допълнение към правосъдието на съдилищата, ние можем да предложим втора форма на справедливост за жертвите и това е по-доброто бъдеще за техните близки, които са оцелели. Това е в центъра на усилията на ЕС на Западните Балкани. Ние искаме страните от региона да се придвижат напред, към общо европейско бъдеще. Искаме да видим просперираща Босна и Херцеговина в рамките на стабилен, регионален контекст, където границите имат все по-малко значение и доверието между съседите е възстановено. Ние знаем, че това е дълъг път, но ако историята на Европейския съюз и неговото разширяване ни говори нещо, то е, че този път си заслужава да се извърви.
Ние не можем да извървим пътя до Европейския съюз вместо Босна и Херцеговина. Тя сама трябва да изпълни условията и да преодолее вътрешните предизвикателства със собствени средства, но можем да помогнем. Ние ще помогнем и искаме тази страна да успее като триумф на оцелелите над онези, които имаха други планове.
от името на групата PPE-DE. - (DE) Г-н Председател, г-н Действащ председател на Съвета, Комисар. Война, концлагери, геноцид - никога вече! След ужасите на Втората световна война, никой в Европа не можеше да си представи, че това отново би могло да се случи
Но все пак се случи: в средата на 90-те, шест години след падането на Берлинската стена, докато Западна и Централна Европа се развиваха заедно в мир, това се случи отново в Босна и Херцеговина. Грешките на международната общност - дългите години на извръщане на погледа, почти безгрижните сделки с главорезите там, приятелските ръкостискания с престъпници като Ratko Mladić - засилиха неговото признание, както и това на неговите съучастници, които се измъкнаха безнаказани след години на етнически прочиствания и гонения и след като бяха извършили геноцид.
До днес Ratko Mladić не е изправен пред съда. Кой го крие? Кой му помага, като по този начин поставя себе си и него под дори по-голяма тежест на вината? Мнозина от другите извършители са също все още на свобода и някои дори все още живеят в Босна и Херцеговина сред опечалените семейства на жертвите. Ето защо ние трябва да настояваме не само Международният трибунал за бивша Югославия в Хага, но и местните трибунали за военни престъпления в Босна и Херцеговина да бъдат в състояние да си свършат работата, както трябва.
Денят за възпоменание, който обявихме е замислен като сигнал за събуждане, сигнал да не забравяме и да покажем на опечалените семейства, че скърбим заедно с тях. Наистина, вероятно този ден може да послужи за събуждане на съзнанието за тези ужасни престъпления, дори у онези, които все още не вярват, че са се случили, въпреки доказателствата от записите, и след това да се положат основите за необходимото помирение. Без признаване на пряката и непряка отговорност за това клане, там не може да има мир. Ние дължим поне това, както и осъждането на извършителите, на жертвите и техните семейства.
Гн Председател, всяка година в Обединеното кралство, когато има възпоменание за войните от 20и век, ние използваме думите: "при залез и при изгрев ще ги помним". Това са много трогателни думи за мен и за моето поколение, за моите родители, които са участвали във Втората световна война. И дори за онези поколения, които идват след нас, това възпоменание не е просто формално отдаване на почит на онези, които са служили на страната си. Това е напомняне за злините и за човешката стойност на войната, това е предупреждение за тези поколения, защита на мира и предпазване от конфликт в бъдещите години.
Това е важността на възпоменанието и както Комисарят каза тази вечер, признаването е изключително важно за помирението на днешните поколения.
Ние всички знаем за касапницата в Сребреница през 1995 г. Осем хиляди мъже и момчета мюсюлмани са убити, докато търсят убежище в безопасен район около Сребреница, обявен за такъв от Съвета за сигурност на ООН.
Въпреки че това се е случило преди почти 14 години, съвсем правилно и справедливо е да си спомняме за жертвите и да ни се напомня за националната омраза, която доведе до това ужасно събитие.
Само преди месец група от над 1 000 души беше образувана в мрежата, в сайта Facebook, и тази група открито възхваляваше геноцида в Сребреница. Групата имаше име, което означава "Нож, жица, Сребреница" и тя насърчаваше убийството на мъжете само защото те са били мюсюлмани. Това също говореше за тяхното уважение към действията на Ratko Mladić, което е още едно доказателство, че свободата на Mladić само подклажда омразата и засилва напрежението от миналото.
Благодарение на обществения протест, сайтът във Facebook бързо беше снет, но не преди, в рамките на един месец между м. декември 2008 г. и м. януари 2009 г., в него да се регистрират над хиляда души.
Възпоменанието на жертвите от Сребреница изпраща ясно послание на онези индивиди, които възхваляват действията на Ratko Mladić и Radovan Karadžić, че ние няма да позволим това да се случи отново и че те са сами и изолирани в своите разбирания.
Един съд в Босна миналия месец изслуша психолози относно това как оцелели след клането в Сребреница са силно травматизирани. Съдът чу, че проблемът за много от оцелелите е, че никога няма да имат шанса да се сбогуват със своите роднини.
Въпреки че нямаме възможност да върнем часовника назад и да дадем втори шанс на тези хора, ние можем да направим всичко възможно този геноцид да не се забравя и онези, които са отговорни да бъдат наказани.
Следващата точка е разискването по въпроса с искане за устен отговор към Комисията на гн Parish от името на Комисията по земеделие и развитие на селските райони относно превоза на животни - B6-0496/2008).
Г-н Председател, взимам думата, за да задам този въпрос с искане за устен отговор не само от името на Комисията по земеделие и развитие на селските райони, но също и от името на Интергрупата за благоденствие на животните, защото вярвам, че в Европейския съюз имаме много добре развито селско стопанство. За да имаме стабилно селско стопанство обаче, ние се нуждаем и от ясно очертана политика за хуманно отношение, тъй като аз смятам, че бъдещето на европейското селско стопанство представлява продукт с много високо качество и много добри стандарти за благосъстояние. Ние можем да използваме това с оглед да популяризираме по един убедителен начин нашите продукти. Ето защо транспортирането на животни не е само мотив. Той е от съществено значение за прилагането на практика на подходящото законодателство.
Тази сутрин аз искам (по всички възможни начини) да обърна внимание на факта, че законодателството е налице. Може да се спори дали това е достатъчно или не, но главното в момента е да изпитаме това законодателство и да се уверим напълно дали държавите-членки го спазват, тъй като знаем, че например в някои от държавите-членки съществуват проблеми между националните правителства, въвеждащи законодателството, и регионалните правителства, които трябва да го изпълняват. Тогава възникват проблемите като в последствие страдат животните.
Бих могъл да посоча много факти, но от особено значение са проблемите, които имаме при превоза на коне. Много коне приключват живота си преработени на салам в Италия като при това условията на превозването им не са от най-добрите във всяко едно отношение. Много от тези превозни средства са наблюдавани при преминаването им през собствените ни държави-членки, където правилата не са били спазвани, камионите не са спирали в определеното време, превозните средства са били неподходящи и в тях не е била осигурена съответната вентилация или вода. Не може да се позволява такива неща да се случват.
Аз често открито заявявам пред Комисията да не се добавят разходи, но в много случаи при животни за клане, ако цената на транспорта е по-висока заради добре свършената работа, те трябва да бъдат превозвани в подходящи транспортни средства и да не са наблъскани в тях - тогава аз казвам добре, съгласен съм. Тъй като много пъти, вместо да изминават дълги разстояния, животните за клане трябва да бъдат убивани в държавата-членка и превозвани като охладено месо. Следователно има още много да се прави по този въпрос.
Искам да ви кажа още, че бившият Комисар за ГД "Здравеопазване и защита на потребителите" гн Kyprianou също ни увери, когато беше Комисар, че не само ще приложи правилно настоящото законодателство, но и че в края на мандата ще преразгледа положението. Ние бързо наближаваме края на настоящата парламентарна сесия и края на мандата на настоящата Комисия. Бих призовал гжа Vassiliou, която е много добър заместник на гн Kyprianou, да спази този ангажимент, тъй като превозът на животни е едно от онези неща, които трябва да се приемат изключително сериозно.
Много пъти сме изтъквали тези въпроси и преди, но ние сме цивилизовано общество, а за едно цивилизовано общество до голяма степен се съди не само по начина, по който то третира своите хора, но и животните си. Затова, както казах, аз не мога да наблегна на това достатъчно.
Последно искам да се спра на самия устен въпрос и на факта, че Регламентът за транспортиране на животни е в сила от 2007 г. Следователно Комисията трябва да е получила първите годишни доклади от държавите-членки относно прилагането му. Може ли Комисията да посочи кои държави-членки са изпратили своите доклади? Комисията направила ли е вече предварителен анализ на докладите, който би позволил да се дадат становища относно недостатъците и трудностите, а така също и относно постиженията в прилагане на законодателството? Дали Комисията ще изготви доклад по процеса на прилагане на регламента в държавите-членки? Такъв анализ би бил от основно значение във връзка с планиране на ревизирането на Регламента за транспортиране на животни. По тази причина, Комисар, аз бих желал да получа отговори на тези въпроси.
Гн Председател, уважаеми колеги, аз съм напълно съгласен с мнението на гн Parish, че начинът, по който третираме животните, включително добитъка, е въпрос, засягащ както етиката, така и цивилизацията. Комисията е наясно, че транспортирането на животни с търговска цел може да причинява сериозни страдания на животните, и поспециално на така наречените животни с ниска стойност, предназначени за клане. Прилагането на законите за превоз на дълги разстояния е незадоволително. През последните месеци Комисията е получила съобщения за случаи на проявена жестокост към животни. Комисията продължава да подкрепя най-добрите налични възможности за подобряване на положението. Крайната цел е да се постигне по-добро прилагане на законите на ЕС и оттук - поздрави животни и прилични условия на живот за съответните животни. В проучване, извършено от Съвместния изследователски център (СИЦ), се прави заключението, че нови и поефективни системи за контрол като наблюдение на превоза с помощта на системи за позициониране чрез спътници биха помогнали за подобряване на положението и биха дали възможност за по-прозрачно прилагане на правилата. Използването на тези нови технологии също така би помогнало за намаляване на административното бреме върху вътрешнодържавните органи и организации.
Преди изтичането на настоящия мандат Комисията обмисля също възможността за предлагане на нови стандарти, основани на резултатите от научни изследвания във връзка с времето за транспортиране, броя на натоварените животни и броя на животните, натоварени в съответните превозни средства. Комисията оценява прилагането на закона на ЕС въз основа на докладите, представени от държавите-членки по силата на съществуващите разпоредби на ЕС. Съдържащата се в тези доклади информация е съчетана с резултатите от проверки на място, направени от ветеринарни експерти в държавите-членки. Резултатите от проверките извършени от експерти от Комисията са публикувани на уебсайта на Комисията. В момента се прави също и оценка на данните от доклади, публикувани от международни неправителствени организации, работещи активно в тази област.
Повечето държави-членки вече са представили доклади на Комисията относно транспортирането на животни през 2007 г. В края на 2008 г. доклади не бяха представени все още от Кипър, Литва, Малта, България и Люксембург. Комисията им напомни за тяхното задължение като ситуацията внимателно ще се наблюдава. Регламент (ЕО) № 1/2005 обаче не изисква от Комисията да изготви доклад относно напредъка по прилагането на регламента в държавите-членки. Комисията приема, че приложимостта е основен аспект на всеки предложен закон. Затова Комисията обръща специално внимание на анализа на докладите от държавитечленки и възможното бъдещо изменение на правилата на Общността в тази област.
от името на групата PPE-DE. - (EN) Гн Председател, нека найнапред да разгледаме предисторията на този въпрос. Задължителното времево ограничение за животни по време на превоз беше прието през декември 2004 г. и през януари 2007 г. влезе в сила във всички 27 държавичленки със специални дерогации, отнасящи се до подълги пътувания, където би могло да се види дали нивото на превозните средства се е повишило и за животните е осигурен достъп до вода, температурен контрол, подходяща вентилация, и дали във времето на пътуването са включени чести периоди на почивка.
Специални дерогации бяха разрешени също за отдалечени селски райони и острови, подобни на Оркни и Шетланд в моя избирателен район, където поголямата продължителност на пътуването е неизбежна. В тези случаи обаче са предвидени специални боксове с постелки с достъп до вода, така че животните да бъдат транспортирани в относително удобни условия. Освен това беше въведена пълна забрана за превоз на някои животни като телета на възраст помалко от 10 дни и агнета на помалко от една седмица.
Аз отчитам с известно удовлетворение, че тези правила за превоз са били стриктно спазени, специално в страни като Шотландия, където ние продължаваме да поддържаме на високо ниво найдобрата практика в целия Европейски съюз. Но аз съм загрижен при известия, както Neil Parish ни спомена, че тези правила не се спазват по същия начин в други части на ЕС, и по-специално в някои от южните средиземноморски държави-членки и в някои от новоприсъединилите се източноевропейски държави, и в частност, отново както подчерта Neil Parish, по отношение на превоза на коне за клане.
Неправителствени организации, развиващи дейност в областта на хуманното отношение към животните, продължават да представят доказателства за ужасно малтретиране на коне и понякога на други видове добитък, транспортирани на големи разстояния в условия на непоносима горещина, без достъп до вода или подходяща вентилация, без периоди на почивка, наблъскани в препълнени камиони. В хода на пътуванията тези животни прогресивно се изтощават и обезводняват, някои от тях не издържат на стреса от жегата и може да се види колко силно са задъхани и как се мъчат да поемат въздух, като в найлошите случаи много от тях умират. Тази практика трябва да бъде прекратена и във всички държавичленки трябва да се наблюдава стриктно спазване на регламента.
Аз подкрепям условията на устния въпрос, зададен днес от Neil Parish, с който се прави опит да се провери нивото на спазване на тези мерки. Надявам се, че сега Комисията може да ни предостави тази информация и да ни увери, че се предприемат стъпки за осигуряване на строгото прилагане на осемчасовото времево ограничение за транспортиране на животни, със съответните дерогации, за които споменах, и да се спре с грубото нарушаване на съществуващото законодателство на ЕС, което още е в сила.
Гн Председател, госпожи и господа, за някои европейски страни, в зависимост от географското им разположение, както посочи г-н Stevenson, а също и от тяхната територия и от големината на търговските им потоци, превозът на животни е въпрос от особено значение.
Комисар, аз бих искала да засегна два конкретни въпроса. Първо, за мен ясно, че Комисията среща трудности при извършване на анализ на положението из цялата територия на Общността. Въпреки че по силата на сегашния регламент държавитечленки следва, както вече видяхме, да представят всяка година доклад от проверките, направени през предходната година, регламентът не определя минимален брой на проверките, нито изглежда да има еднородност на статистическата база. Това пречи за сравняване на данните, докладвани от различните страни. Комисар, аз смятам, че това положение трябва да се поправи възможно най-скоро заради всички заинтересовани.
Безпокои ме и още един въпрос. В речта си вие описахте животните, транспортирани за клане, като животни с ниска стойност. Комисар, абсолютно не съм съгласна с вас. Аз лично смятам, че те са с висока икономическа стойност и съм сигурна, че индустрията ще се съгласи с мен. Тъй като положението изглежда по този начин и това месо е с висока икономическа стойност, подходящите условия на транспортиране са от съществена важност, независимо от крайното местоназначение - дори да е кланицата - и от пропътуваното разстояние. С други думи, от голямо, всъщност от основно значение е дали тези животни се транспортират при подходящи условия.
Затова аз бих ви помолила да вземете предвид тези съображения в предложените изменения на регламента, върху които Комисията работи. Ние знаем, че както новите технологии, така и реформата ще засегнат измененията по отношение на максималното време за транспортиране, както вече беше казано тук, и максималните и минимални температури за транспортиране на животните.
Аз отново ви моля, Комисар, моля и Комисията, преди да се пристъпи към изменение на такива важни аспекти да се потърси и намери солидна научна основа за предложените изменения. Освен това аз бих ви помолила, докато не разполагаме с тази солидна научна основа, каквато сега липсва за някои от въпросите, да се въздържаме от тайно въвеждане на предложените изменения на основните правила в доклади, нямащи нищо общо с транспортиране. Тук имам предвид защитата на животните по време на клане - доклад, по който работим в момента. Смятам, че при въпроси от такова значение всички ние - и Комисията и Парламентът - трябва да играем с открити карти.
Гн Председател, Комисар, аз бих искала да изразя своето малко разочарование от факта, че след четири години ние още не сме видели предложение на Комисията за това как можем да направим постриктно законодателството за транспортиране на животни. Между гн Kyprianou, а сега и гжа Vassiliou, и Парламента е имало добро и конструктивно сътрудничество и намерения. Кога обаче ще имаме предложение? Много бих желала да зная това. От значение е също да постигнем правилно прилагане на законодателството. Важно е да се гарантира, че ние действително ограничаваме времето за транспортиране на животните за клане до осем часа. Необходимо е обаче да се направи още. Ние не трябва просто да говорим за времево ограничение. Изследванията показват, че един час може да бъде прекалено много, ако животното не е достатъчно силно да бъде транспортирано, и че по-дългите пътувания могат да са добри, ако животното е силно и здраво, и се транспортира при добри условия. Ние вероятно ще продължим да транспортираме животни за разплод на дълги разстояния и в тази връзка Парламентът е предложил пилотен проект за пунктове за почивка, където животните трябва да почиват след 24 часа. Бих искала да зная също как напредва този пилотен проект за пунктовете за почивка. Намерението е да се постигне сближаване на операторите на контролните пунктове, ветеринарните органи, изследователите и организациите развиващи дейност в областта на хуманното отношение към животните, за да им се даде възможност съвместно да определят добрата практика в тази област. Трудно е да се започне такъв проект, но си струва да се опита, защото е важно нашите познания и изследвания относно защитата на хуманното отношение към животните по време на транспорт да намерят отражение също така в законодателството и в практиката.
Гн Председател, гн Parish правилно ни напомни за нещо, което много пъти сме споменавали в Парламента, а именно факта, че начинът, по който третираме животните отразява самите нас - до колко сме "културни" и цивилизовани. Проявява се много жестокост към животните по време на транспортирането им. Направени са известни подобрения чрез въвеждане на повисоки стандарти за транспортиране на животни, но тези мерки все още не са на нужната висота.
По мое мнение, правилното решение, а такова беше предложено преди много време, би било да ограничим времето на самото пътуване на животните до осем часа, а общото време, което прекарват в пътуване и в кланицата - до дванадесет часа. Нашето намерение е да внесем това предложение в рамките на текущата ни работата по регламента относно защитата на животните при клане.
Уважаеми госпожи и господа, обсъждането на хуманни мерки е едната страна на въпроса, но има и още една - финансовата (която е много попримамлива за някои хора). Въпросът е там, че тези дълги разстояния увеличават разходите, които в крайна сметка отиват при потребителя. Ние трябва да изчислим тези разходи и да ги използваме като довод за да наложим найнакрая, след години на разискване, ограничения върху транспортирането на животни и да облекчим страданията им.
Г-н Председател, за нивото на развитие на една цивилизация може да се съди по начина, по който тя третира найбеззащитните живи същества, намиращи се в нея. Съдейки по това как третираме нашите животни, ние все още сме варвари.
Спомням си когато Швеция се присъедини към ЕС, скоро ще станат петнадесет години оттогава. Много от разискванията преди да се присъединим бяха относно транспортирането на животни. Това беше област, в която ние щяхме да подобрим положението. Тогава дойде първата директива през 2005 г. Условията за транспортиране на животните обаче не се подобриха, а вместо това тогава ни се каза, че отсега нататък ще има действащо наблюдение, че отсега нататък ще бъдат въведени системи за глобално позициониране, че отсега нататък шофьорите ще бъдат обучавани и че отсега нататък камионите ще работят по-добре. Пет страни дори не са си направили труда да представят доклад. Мисля, че Комисията трябва да глоби незабавно тези страни. Що се отнася до останалите 22 страни, колко проверки са били направени там? Как те са спазили правилата? Действа ли системата? За съжаление отговорът в много случаи е не.
После гн Kyprianou ни обеща, че ще се върне тук преди края на мандата си, ако е необходимо - необходимо е, и ако има обществено мнение - такова има. Всъщност много от новите държавичленки са с малка територия и при тях вероятно не са необходими 24 часа за пътуване, последвани от поредните 24 часа за пътуване. Ще имаме нова директива за умъртвяване на животни чрез клане, която ще разрешава използването на мобилни кланици. Това ще намали необходимостта от пътуване.
Ние трябва да преразгледаме условията за животни по време на транспортирането им. Колко от нас биха приели четири крави или десет овце в спалнята си за 24 часа? Ето колко нагъсто са натъпкани животните сега. Или представете си, че на пилетата найотгоре в камиона всъщност не е съвсем забранено да изпускат нечистотиите си върху тези отдолу. Кой ще иска да бъде транспортиран при такива условия? Аз каня всички министри на земеделието в ЕС да дойдат с мен на пътуване от Стокхолм до Брюксел при същите условия, при които пътуват животните. Чудя се колко от тях биха приели тази покана. Вероятно те биха предпочели да изменят законодателството.
Следващата точка е въпросът с искане за устен отговор към Комисията на гн Parish от името на Комисията по земеделие и развитие на селските райони относно средиземноморския начин на хранене, към който, между другото, Председателят на настоящото пленарно заседание разумно се придържа, с резултати, поголеми от очакваните.
Гн Председател, възхитен съм, че следвате средиземноморския начин на хранене и виждате, че е много полезен за вас.
Това, което разбрах тази сутрин като председател на Комисията по земеделие и развитие на селските райони, е, че ние имаме найразнообразни теми за обсъждане. Преди една минута разговаряхме за транспортирането на животни - една много важна тема, а сега говорим по друга важна тема - средиземноморския начин на хранене.
Една от задачите, които получих като председател на Комисията по земеделие и развитие на селските райони и с която специално искаме да се заемем, е тази, че по повод на Съвета на министрите в Брюксел на 16 юли 2007 г. Европейската комисия отново изрази пълната си подкрепа за обявяването от ЮНЕСКО на средиземноморския начин на хранене за нематериално културно наследство на човечеството. Номинацията ще бъде разгледана от отговорната Комисия на ЮНЕСКО през 2009 г. - всъщност сега се разглежда. Планира ли Европейската комисия изработването на конкретна координирана стратегия в подкрепа на тази номинация, тъй като много бързо напредваме?
Както казах, аз представям Комисията по земеделие и развитие на селските райони, но вероятно представям и всички членове на Парламента, когато обсъждаме начин на хранене, защото едно от забележителните неща на Европа е нейното разнообразие и култура, а част от това разнообразие и култура, разбира се, е нашата храна.
Средиземноморският начин на хранене е много добър. Какво представлява той? Сигурен съм, че можем много да разговаряме по тази тема сега, но найобщо това е начин на хранене, основаващ се на храна, богата на мазна риба, зехтин, плодове и зеленчуци. Тази храна несъмнено е много вкусна и от моите размери вие можете да видите, че съм й голям привърженик. Тя също така е здравословна, защото е богат източник на етерични мастни киселини и антиоксиданти - комбинация, която помага за подобряване на нивата на холестерол и защитава сърцето. Скорошни медицински изследвания също навеждат на мисълта, че този начин на хранене може да помогне за намаляване на риска от състояния като деменцията.
Когато човек отива в средиземноморските страни вижда, че хората харесват тази храна и то не само онези, които живеят там, но също и много от нас, които пътуваме до тези страни, особено когато искаме слънце и много добра храна.
Това е въпрос, на който трябва да погледнем сериозно в свят, където всичко изглежда еднакво. Ние виждаме нови поколения, атакувани от веригите заведения за бързо хранене (няма да ги изброявам поименно), които са се разпространили из целия Европейски съюз. Да, ние не трябва да забравяме, че веригите за бързо хранене имат своята роля, но би било ужасно, ако в идните години единственото, на което попадаме при пътуване из Европа, е бързата храна. Пътувайки из части на Америка, и поспециално по западния бряг, на човек му се струва, че там няма нищо друго освен вериги за бързо хранене, а това е последното, което искаме тук, в Европейския съюз.
Както казах, ние трябва да подкрепим средиземноморския начин на хранене, а това е много добра идея за разнообразието и културата. Смятам, че в бъдеще ние ще трябва да обърнем внимание и на други начини на хранене из целия Европейски съюз, защото тази сутрин - искам ясно да подчертая - фактът, че съм голям поддръжник на средиземноморския начин на хранене не означава, че съм тук, само за да подкрепя този начин на хранене като председател на Комисията по земеделие и развитие на селските райони, защото в Европа има и други начини на хранене, които са също добри, но са с различни качества и храни.
И така, това е началото на много неща, които ще се случат и - както вече споменах - аз наистина искам да науча от Комисията как възнамерява да подкрепи активно това предложение тази година, защото ние очакваме с нетърпение решението за средиземноморския начин на хранене, както очакваме с нетърпение и много хубава средиземноморска храна в бъдеще.
Гн Председател, уважаеми колеги, бих искал да започна като подчертая значението на здравословния начин на хранене за предотвратяване на болести. Като членове на Парламента вие със сигурност знаете, че Бялата книга, озаглавена "Стратегия за Европа по отношение на храненето, наднорменото тегло и здравословните проблеми, свързани със затлъстяването", която беше приета от Европейската комисия на 30 май 2007 г., обединява всички политики на Общността, които допринасят за подобряване на хранителните навици и предотвратяване на затлъстяването. Тя включва главно мерки в областта на общественото здраве, храненето, транспорта, регионалната политика, спорта, образованието и статистиката, както и селскостопанската политика.
Един от най-добрите примери е инициативата на Комисията, включваща общоевропейската програма за предлагане на плодове и зеленчуци в училищата. Целта на програмата е да помогне на нашите деца да започнат живота в добро здраве. Тя ще бъде стартирана в началото на учебната 20092010 г. с годишен бюджет от 90 милиона евро за купуване и предлагане на пресни плодове и зеленчуци в училищата.
Що се отнася до конкретния въпрос, зададен от един от членовете на Парламента относно искането за включване на средиземноморския начин на хранене в списъка на световното културно наследство на Юнеско, предшественикът на Комисаря, Markos Kyprianou, повдигна въпроса на заседание на Съвета на Европейския съюз по земеделие през юли 2007 г. Комисията приветства тази инициатива, тъй като тя може да помогне за насърчаване на здравословните хранителни навици навсякъде в Европейския съюз.
Европейската комисия, разбира се, няма официални правомощия да подкрепя такова искане в рамките на Юнеско, тъй като тя не е член на Юнеско и затова не може да участва в процеса на взимане на решения. Въпреки това, аз се надявам, че участващите държави ще успеят с кандидатурите си за Юнеско и че ще получат съответната подкрепа от другите държавичленки на Европейския съюз.
от името на групата PSE. - (ES) Г-н Председател, преди всичко бих искала да благодаря на Комисията за многократната, ясно изразена подкрепа относно обявяването от Юнеско на средиземноморския начин на хранене за културно наследство на човечеството.
Вземайки предвид отговора на Комисаря, важно е да си припомним, че начинът на хранене е културен ресурс и че концепцията за начина на хранене е много поширока от типа храна, която човек яде. Разбира се, както гн Parish спомена, типът храна при средиземноморския начин на хранене играе много важна роля за здравословния начин на живот, включително за превенцията на болести, свързани с неправилен начин на хранене или с липса на физическа активност.
Концепцията за средиземноморския начин на хранене обаче се разпростира и подалече и в това отношение моите коментари допълват неговите. Тази концепция включва определен начин на живот, начин на споделяне на храната и изпитване на удоволствие от нея в съчетание с определен тип ландшафт и територия, а така също и с общества, които с течение на вековете са развили култура, изкуство, традиции и фестивали около концепцията за средиземноморски начин на хранене.
След като на мен и на повечето от хората, свързани с тази област, вече е ясно какво означава средиземноморски начин на хранене и основанията, които стоят зад номинацията, с потвърждението на готовността на Комисията да сътрудничи, нека вземем предвид, Комисар, че независимо, че Комисията не е член на Юнеско - както вече знаем - нито пък участва в процеса на вземане на решения на организацията, Комисията може да подкрепи номинацията с косвени действия, които несъмнено биха оказали положителен ефект върху възприятията на онези, които участват в процедурата по гласуване.
От съществуващите възможности аз бих предложила официално изявление на Европейската комисията за подкрепа на номинацията, така както други международни организации като Организацията на ООН по прехраната и селското стопанство (FAO), Световната здравна организация и научните и академични общности правят такива изявления за подкрепа.
Що се отнася до бъдещия план за управление, ние, разбира се, мислим, че Комисията трябва да се включи чрез оказване на подкрепа или участие с конкретни транснационални дейности, които могат да бъдат предложени. Това беше годината на междукултурния диалог и една от страните, допринесли за обявяването за такава, е наша средиземноморска съседка - Кралство Мароко. Всичко това е от особена важност, като се има предвид, както вие казахте, интереса на Комисията към поощряване на здравословния начини на хранене и на живот за европейците.
Комисията би могла също да помогне в търсенето на подкрепа и сътрудничество и би могла да предприеме дипломатически действия, като се вземе предвид уважението, с което се приема Комисията, и поспециално в средиземноморските страни извън ЕС, както и извън Средиземноморския регион и Европейския съюз. Комисар, Комисията още би могла да покаже, че е на разположение да организира или сътрудничи за потенциални инициативи, които може да се проведат тези месеци в някои области на дейност.
Г-н Председател, изказвам големи благодарности на г-н Parish за този въпрос, а също благодаря и на Комисаря за неговия отговор. Европа има много неща, които предизвикват завист по целия свят - нашата мода, начин на живот, системите за социално осигуряване и все повече и повече нашия начин на хранене. Ние в Европа бихме могли да направим много, за да привлечем вниманието към найздравословния начин на хранене, а именно средиземноморския.
За да поясня дефиницията ще кажа, че средиземноморският начин на хранене произлиза от хранителните модели, характерни за големи части на Гърция, включително остров Крит, и южната част на Италия, откъдето идва и неговото име. Основният елемент на менюто, както Комисарят вече каза, е зехтинът. Това е още една причина - като аз се обръщам не само към Комисар Špidla, но и към цялата Комисия - да предостави подобра защита на този оригинален европейски продукт.
Средиземноморският начин на хранене включва още хляб с високо съдържание на фибри, големи количества плодове и зеленчуци - поради което ние приветстваме схемата на Комисията за предлагане на плодове в училищата - риба, млечни продукти в умерени количества, а също така и вино. Научно доказано е - това заключение е направено в септемврийския брой на "British Medical Journal" (Британско медицинско списание) от 2008 г. - че Средиземноморският начин на хранене помага за намаляване на случаите на заболявания от сърдечно-съдови болести, диабет тип 2 - съвременната европейска епидемия, и от рак, както и за притъпяване на ефектите на болестта на Алцхаймер и на болестта на Паркинсон. Това може да се види при посещение на гробищата в Крит - островът, от който е баща ми. Възрастта, до която хората живеят там, наистина ще ви накара да разберете това.
Затова ние трябва да направим всичко, което е по силите ни, за да увеличим броя на големите привърженици на средиземноморския начин на хранене в Европа и извън границите й, и в тази връзка включването му в списъка на световното културно наследство е важна стъпка. Аз искам да благодаря на Комисията за нейните усилия.
Въпреки това ние също трябва да осъзнаем, че ако Китай и Индия възприемат американския начин на хранене, както все повече правят, отрицателните въздействия ще бъдат трикратни. Първо, здравето на населението в света ще се влоши. Второ, ще се увеличи интензивното отглеждане на добитък с всички негативни въздействия върху околната среда, произтичащи от това, а третото въздействие се отнася до произвеждането на метан, тъй като поголямата част от месото ще бъде говеждо. Едрият рогат добитък произвежда метан, а това е лошо за глобалния климат. Затова предприемането на тази стъпка е толкова важно. Още веднъж ви благодаря, гн Parish.
от името на Група UEN. - (IT) Г-н Председател, Комисар, госпожи и господа, решението на Европейския съюз да подкрепи признаването от Юнеско на средиземноморския начин на хранене като културно наследство на човечеството напомня на всички ни, преди всичко, за правото на защита на идентичността на народите в тясна връзка с техните земи. Въпреки това институционалният ангажимент, показан от Италия, Испания, Гърция и Мароко, не може да бъде ограничен само до постигане на това престижно признаване.
Аз смятам, че сега ние трябва да възстановим постоянно отслабващата и изтъняваща връзка между селскостопанската продукция и храната за ежедневна консумация; с други думи, ние трябва да насърчаваме потребителите да разбират принципите на здравословния начин на хранене и сезонния характер на продукцията. Продуктите трябва отново да станат природни и свободни от добавки и химически консерванти. Международната научна общност ни уверява, че консумацията на такива продукти значително намалява смъртността. Аз си мисля, например, за напълно необработен зехтин, вино и плодове, и поспециално сицилиански червени портокали - уникални в целия свят с пигмента си, който е богат на антиоксиданти.
В заключение, надявам се, че тази цел може да бъде споделена с други средиземноморски страни и тъй като е необходима конкретна стратегия, то само Комисията може да поеме ръководна роля и да действа като неин тълкувател.
(DE) Гн Председател, задължен съм ви за това, че ми давате думата. С ваше позволение и това на моите колеги, аз искам да направя два коментара: първият - относно резолюцията, поставена на гласуване; и вторият - лично изявление относно член на този Парламент.
Относно темата за резолюцията моята група обсъди отново този въпрос вчера вечерта. Обсъждането беше много задълбочено и разпалено, но също така и много съдържателно. Тази сутрин, готвейки се за гласуване, ние бяхме разтърсени от това, което гн Wurtz токущо ни каза. Когато военните действия ескалират до степен, която застрашава сигурността на международните институции, положението е изключително сериозно. В този случай срещу Израел трябва да се отправи апел, за да се отдаде почит на органите на международната общност, защото, ако това не се направи, хуманитарната инфраструктура ще бъде изложена на риск, което противоречи на международното право.
Ние решихме да подкрепим тази резолюция, защото след вчерашното продължително обсъждане смятаме, че е правилно и жизнено важно да я приемем сега и че е важно за нас, за Европейския парламент като институция да изпратим такива сигнали. Едно нещо обаче е сигурно. Ако насилието ескалира до степен, когато не са пощадени дори училища и детски градини, не може да става въпрос за съжаление, а за силно заклеймяване. Въпреки че това не се съдържа в резолюцията,
ние искаме да го подчертаем, тъй като вярваме, че това отразява чувствата на много от нашите колеги, включително тези от други групи.
Позволете ми да кажа няколко думи за колега, който през цялата си политическа кариера е давал особен принос за мира в света и в Европейския съюз. Това е последното пленарно заседание, на което моят колега гн Rocard присъства. За нас в Групата на социалистите в Европейския парламент, а вярвам и за всички нас ...
Много благодаря, гн Schulz. Тъй като аз не можах да взема участие във вчерашния прием поради посещението на председателя на Съвета, министър-председателят на Чешката република Mirek Topolánek, аз искам да кажа следното на гн Rocard. Гн Rocard, искам да изразя чувството си на приятелство и моето найдълбоко уважение към Вас и да Ви пожелая щастие и успех във всички ваши бъдещи планове. Надявам се, че ще продължаваме често да се виждаме и аз искам да Ви благодаря за вашия голям принос за европейската интеграция. Поднасям Ви найискрените си благодарности, гн Rocard!
(DE) Гн Председател, в съгласие с моята група, както и с други групи, аз искам да предложа следното изменение:
- (EN) Да се замести "a special responsibility" (специална отговорност) с "an important role" (важна роля), така че да гласи: "което означава важна роля за Египет".
Госпожи и господа, искам да ви информирам, че като председател на Евро-средиземноморската парламентарна асамблея (ЕСПА), аз ще се опитам да внеса подобна резолюция в бюрото на ЕСПА, както този Парламент токущо реши.
(EN) Гн Председател, областта на еднаквото заплащане и равнопоставеността на половете може би е найвисшият пример на съдебен активизъм в Европейския съюз, в Договора, в който се казва едно нещо, а след това Европейският съд го тълкува разширено и творчески.
Договорът от Рим съдържа едно изречение по темата, за което бихте си помислили, че е много лесно за разбиране: "Мъжете и жените следва да получават равно заплащане за еднакъв труд". Но в серия от спорни решения като тези в делата "Defrenne срещу Sabena", "Barber срещу Guardian Royal Exchange Assurance Group" и други дефиницията все повече се разширява - първо, за да включи отпуски и пенсии, и така нататък, а след това, за да включи труд с равна стойност.
Изобщо не е ясно как един работодател се предполага да оценява труд с равна стойност, дали от него се изисква, например, да включва в калкулацията наличието на кандидати с подходяща квалификация. Аргументът ми не се отнася точно до равнопоставеността на половете, а до справедливостта на държавитечленки, които си мислят, че подписват един Договор, а после откриват, че в съдилищата той се тълкува от съдии, които му придават значение, каквото вероятно не е било предвидено да има.
Преди да отворим вратата за масивни нови разширения чрез Лисабонския договор, ние трябва да го подложим на референдум: Pactio Olisipiensis censenda est! [Договорът да се подложи на гласуване!]
(NL) Гн Председател, не мога да се съглася с доклада на Riera Madurell, и то не защото съм против принципа на равенство между половете. Всъщност, точно обратното. Проблемът при този доклад и подобните нему документи, разглеждани в тази зала, в която цари политически коректна атмосфера, е неговият унизителен тон. Как е възможно да бъдат препоръчвани такива инструменти като прехвърлянето на тежестта на доказване например, при положение, че един от основните принципи в правото е презумпцията за невиновност?
Защо спъваме развитието на бизнеса, задължавайки предприятията да разработват и изпълняват годишни корпоративни планове по въпросите на равенството между половете? Това е много унизително и тежко условие, което в действителност пречи на компаниите като ги обременява с бюрократични безсмислици, които имат за цел просто да накарат предприятията да осъзнаят няколко общоприети принципа, чието прилагане на практика не винаги е толкова лесно. Как така ще принуждаваме фирмите да наемат на работа еднакъв брой мъже и жени вместо да назначават найподходящия за дадена позиция кандидат?
(LT) Гласувах за резолюцията относно положението в ивицата Газа, защото голяма част от засегнатите в него въпроси са важни и за гражданите на Литва, които представлявам в Парламента.
Найважното е постигането на незабавно и трайно прекратяване на огъня. Данните, оповестени вчера от международните информационни агенции, са ужасяващи - над хиляда загинали, хиляди ранени, осакатени, разплакани деца. Това не може да продължава.
За мен, като член на подкомисията по правата на човека към Европейския парламент, нарушаването на човешките права и хуманитарната ситуация в ивицата Газа са въпроси от изключителна важност. Достъпът на хуманитарна помощ не трябва да бъде възпрепятстван. Помощта трябва да достигне до онези, за които е предназначена и които имат най-голяма нужда от нея - цивилното население.
Приветствам настоящата резолюция на Европейския парламент. Тя бе крайно необходима. Европейският парламент винаги е изразявал открито своята позиция и не може да остане безучастен когато умират хора.
(EN) Гн Председател, приветствията, с които бе посрещнато предложението за резолюция относно положението в Газа, към които, разбира се, се присъединявам, звучат доста безсмислено и нелепо, тъй като досега изречените слова биваха заглушавани от грохота на ракетите, писъка на куршумите и воплите на ранените или загинали мъже, жени и деца в региона. Но може би точно днес ще бъде постигнат напредък по отношение на прекратяването на огъня, което всички ние желаем.
В този смисъл, ние подкрепяме усилията, които Египет полага в ролята си на посредник за прекратяване на военните действия. И ако Египет и арабските лидери биха могли да окажат някакъв натиск върху "Хамас", то влияние върху Израел могат да упражнят САЩ, макар че се надявам предложението за резолюция, което днес получи гореща подкрепа в Парламента, да допринесе за засилване на натиска с цел незабавното и ефективно предоставяне на хуманитарна помощ, прекратяването на военните действия и установяването на траен мир в региона.
(EN) Гн Председател, първо, искам да изразя задоволство от факта, че не бяха предприети никакви действия срещу членовете на Парламента, които по време на вота изразиха позицията си с плакати "Спрете войната" и палестински знамена. Надявам се да сме създали прецедент, с който, за разлика от демонстриращите в подкрепа на провеждането на референдум, да покажем, че признаваме правото на мирно и адекватно изразяване на позиция като част от демократичния процес.
Подобно на всички присъстващи в тази зала, и аз, разбира се, съм потресен от случващото се в Близкия изток. Губещата страна в този конфликт е не някой от преките участници в него, а мирното население в региона. Става дума за онези семейства в ивицата Газа, които се опитват да отгледат децата си в една мирна обстановка, но с ужас разбират, че са попаднали в ада на ракетния обстрел, както и за израелските граждани, които осъзнават, че едни ден техни съседи ще бъдат жителите на независима Палестина, а подобни действия едва ли могат да доведат до установяването на добросъседски отношения. При сегашните обстоятелства обаче никой не желае да се вслуша в гласовете на тези хора.
Искам да споделя своето недоумение във връзка с настойчиво препоръчания в резолюцията принцип на пропорционалност. Не знам какво точно се има предвид под "пропорционалност" в този случай. Дали противниците на израелското правителство биха се зарадвали повече, ако то използва еквивалентен брой ракети, които да изсипе наслуки върху селищата в ивицата Газа? Виждам, че се каните да ме прекъснете, затова ще кажа само, че се надявам в скоро време да бъде постигнато споразумение за прекратяване на военните действия и да се върнем към преговорите за намиране на мирно разрешаване на конфликта.
(DE) Гн Председател, искам да благодаря на действащия председател на Съвета, на чешкия външен министър Karel Schwarzenberg, и на Комисаря по външни отношения и европейска политика на съседство Benita Ferrero-Waldner за участието им във вчерашното разискване, а също и на моите колеги - за участието им в днешното гласуване, което бе почти единодушно.
В действителност ЕС е много посплотен и единен, отколкото се твърди. Ако сме все така задружни, можем да постигнем някакъв успех в Близкия изток, така че трябва да продължаваме в този дух.
Елементите са ясни: "да" на правото на Израел да съществува като самостоятелна държава; "не" на войната и кръвопролитията; "не" на ракетния обстрел, извършван от "Хамас"; "не" на терористичните атаки на "Хамас"; и найважното - "да" на преговорите за "ябълката на раздора" (включително въпроса със заселниците), които, заедно с недопустимите терористични действия на "Хамас”, са в основата на проблема.
След като основните въпроси са внесени за разглеждане, задачата пред ЕС е да положи енергични и решителни усилия, насочени към постигането на напредък, а не да изпада до положението на хаотична говорилня, в каквато (за съжаление) сме се превърнали през последните години по отношение на политиката спрямо Близкия изток.
(FI) Гн Председател, вярвам, че всички членове на Европейския съюз и Европейския парламент желаят мир за този регион - мир и прекратяване на огъня. Освен това, за да се стигне до спиране на военните действия, е необходимо да положим огромни усилия, които да доведат до пълното разоръжаване на терористичната организация "Хамас".
Смятам, че предложението за резолюция би могло да изрази покатегорична позиция спрямо "Хамас" като терористична организация, но знам, че когато се цели постигането на компромисен вариант, удовлетворяващ различните участници в конфликта, това трудно може да се осъществи. Във всеки случай, ние, като европейски граждани, сме длъжни да останем безпристрастни и обективни и, преди всичко, да поддържаме неизменно демокрацията, спазването на човешките права и свободата на словото като същевременно се противопоставяме всячески на терора. Това е най-важното. Също така не бива да забравяме, че една терористична атака сложи начало на конфликта. Терорът трябва да се изкорени.
(EN) Гн Председател, удовлетворен съм, че Парламентът прие тази резолюция с внушително мнозинство, без нито един глас "против". Ние, и лично аз, подкрепихме резолюцията, защото считаме, че Европейският парламент трябва да изрази категорична позиция и единно становище, макар и приетата днес резолюция да не съвпада изцяло с позицията на Групата на социалистите.
Ще кажа отново, че Групата на социалистите изразява крайно възмущение от насилието в ивицата Газа, последиците от несъразмерната употреба на сила от страна на израелската армия и продължаващата военна ескалация, причиняваща стотици жертви, повечето от които цивилни, включително много деца. Изказваме дълбоко съжаление за атакуваните цивилни цели и обекти на ООН.
Отново подчертаваме, че каквото и да е подобряване на политическите отношения между ЕС и Израел трябва силно да зависи от зачитането на международното хуманитарно право, от реалния ангажимент за всестранно мирно споразумение, от прекратяването на хуманитарната криза в Газа и окупираните палестински територии и от зачитането на пълното изпълнение на Временното споразумение за асоцииране между ЕО и Организацията за освобождение на Палестина.
(FR) Гн Председател, искам само да направя едно пояснение във връзка с изказването на един от моите колеги, който, обяснявайки своя вот, спомена някой неща и заяви, че в резолюцията фигурират текстове, каквито всъщност няма. Работодателите не са задължени да разработват планове. Тези задължения и препоръки отпаднаха от доклада, който бе приет от Комисията по правата на жените и равенството между половете. Внесохме предложение за обща резолюция и се надявам, че колегата няма да възрази срещу насочването на вниманието към необходимостта от насърчаване на социалния диалог между социалните партньори с цел прилагане на принципа на равното третиране или срещу призива, отправен към държавитечленки, да насърчават работодателите да предоставят редовно на работниците и служителите и на техните представители информация относно въпросите, свързани със зачитането на принципа на равно третиране. Искам да изясня, че текстовете, подложени на критика, не присъстват в така приетата резолюция.
(LT) Гласувах за резолюцията относно стратегията на Европейския съюз спрямо Беларус. Считам, че този документ отразява съвършено точно промените, извършени през последните шест месеца в страната, което трябва да бъде оценено.
Разбира се една лястовица пролет не прави, но Беларус е велика и значима държава, съсед на Европейския съюз и, без съмнение, ние сме във възторг от положителните промени. Освобождаването на политическите затворници, отмяната на редица ограничения по отношение на свободата на изразяване на медиите и диалогът с Европейския съюз в области като енергетика, околна среда и др. са все положителни промени.
Днес искам да заявя: убедена съм, че времето за посещение на делегация на Европейския парламент в Беларус настъпи и резолюцията недвусмислено потвърждава този важен момент. Надявам се, че скоро ще дойде и времето, когато Беларус ще бъде в състояние да се възползва от добрите възможности, които европейската политика на добросъседство предлага. Само нека не спираме по средата на пътя: отправям този призив и към Беларус, и към Европейския съюз.
Следващата точка е разискване на пет предложения за резолюции относно Иран.
автор. - (ЕN) Гн Председател, преследването на нобеловия лауреат Shirin Ebadi е само един от многото примери, които се случват в момента в Иран, и подобно преследване не трябва да ни изненадва, като имаме предвид ограничените възгледи на анахронично настроените управници теократи в тази държава.
Не трябва да се изненадваме и от факта, че режимът в Иран няма да обърне никакво внимание на тази резолюция. Те ще й се присмеят и ще я захвърлят в кошчето - точно както постъпиха с всички предишни резолюции на този Парламент. И кой може да ги обвинява? Те знаят, че нашите резолюции са просто думи, а не дела, и според тяхната оценка те не струват дори хартията, на която са написани.
Ако действително искаме да съдействаме за промяна в Иран, ние трябва да подплатим думите си с действия. Например, можем да извадим Народната организация на муджахидините в Иран (PMOI) от списъка на терористичните организации или можем да спрем с доходните договори между Иран и държавитечленки на ЕС и страните кандидатки и Иран. Ако предприемем подобно действие, можем да бъдем сигурни, че органите в Техеран ще ни възприемат посериозно и ще премислят дали да продължават с преследването на свои граждани, стремящи се към демокрация.
Затова ми се струва, че трябваше да имаме второ предложение за резолюция в допълнение към настоящото, което да призове правителствата на някои държавичленки на Европейския съюз като Обединеното кралство и Франция, а също и страни кандидатки като Турция, да сложат край на своята лицемерна позиция спрямо Иран и незабавно и ефективно да започнат да предприемат реални действия срещу него.
автор. - (ЕN) Гн Председател, историята на адвокатката Shirin Ebadi, носител на Нобелова награда за мир, първата жена мюсюлманка и първият ирански гражданин, който получава тази награда, може би е добре позната на повечето от присъстващите тук днес. Тя е първата жена съдия в страната си, но е принудена да се оттегли заради иранската революция.
Shirin Ebadi защитава правата на иранските жени и деца като се бори да промени законите за развод и наследяване в Иран. Изправи се в защита на религиозните малцинства и техните права и съвсем наскоро защити седем члена на бахайската религиозна общност, които бяха групово арестувани и подложени на преследване като много други привърженици на различни религии в Иран. Именно със своята работа в областта на правата на човека и със своя кураж и решителност тя спечели уважението на всички нас в тази зала.
Shirin Ebadi, заедно с други активисти по правата на човека, смело основа Центъра за защита на правата на човека в Техеран. Неговото предназначение е да се съобщава за нарушения на правата на човека в Иран, да осигурява представляване на политически затворници и да помага на техните семейства. Още в началото обаче органите се опитват да закрият офиса. Тези, които работят в него, са заплашвани, лишавани от свобода и тормозени. Shirin Ebadi лично получава няколко смъртни заплахи и от известно време насам международната общност изразява загрижеността си за нейната безопасност. Покъсно, малко преди Коледа, когато работещите в центъра се подготвят да отбележат 60та годишнина на Всеобщата декларация за правата на човека, ирански длъжностни лица на силите за сигурност затварят центъра.
Центърът трябва да бъде отворен отново незабавно. Ние трябва да окажем натиск върху Комисията, Върховния представител, чешкото председателство и нашите собствени държавичленки да се заемат с този случаи и да се погрижат за повторното отваряне на центъра.
За нас, присъстващите в тази зала, е трудно да си представим в действителност смелостта, куража и силата, които са необходими на активистите в областта на правата на човека като Shirin Ebadi, за да могат те да работят в Иран и да се изправят срещу диктатурата. Но работата на адвокатите и активистите в областта на правата на човека е необходима, за да се хвърли светлина върху това, което се случва в Иран, за да се даде надежда на хора като братята Alaei. Arash и Kamiar Alaei са двама лекари, които помагат на носители на HIV и вируса на СПИН. Те са обвинени, че сътрудничат на врага, а всъщност всичко, което правят, е, че се опитват да помагат на болните.
Надявам се, че ще станем свидетели на повторното отваряне на Центъра за правата на човека и че този Парламент ще направи всичко възможно, за да помогне на Shirin Ebadi. В крайна сметка, тъй като и ние сме човешки същества, нейната борба е и наша борба.
Гн Председател, мисля, че за нас е важно да подкрепим защитниците на правата на човека независимо дали мислим, че правителствата ще ни послушат или не. Хората често са ни казвали, че се окуражават силно от външни изявления, признаващи заплахата, на която са изложени.
Както беше казано, това е сериозен случай, тъй като атаката срещу такъв международно известен защитник на правата на човека е признак, че хора, които критикуват държавата или упражняват своите основни права, като например тези за свободата на убежденията, няма да бъдат в безопасност - затова те трябва да се подчиняват на държавата или да се изправят пред последствията.
Самата Shirin Ebadi е получавала смъртни заплахи няколко пъти не само защото е защитавала седемте водачи на бахайската религиозна общност в Иран, които също са подложени на сериозно преследване. През последните 24 часа разбрахме за още арести на хора, които са работили с нея, и на други членове на бахайската религиозна общност.
Когато се замислим за работата ни тук, трябва да осъзнаем, че в действителност сме свидетели на промяна в признаването на правата на човека от някои правителства по света и че това влияе на държави, с които Европейския съюз има връзки. Сега те усещат, че не е необходимо да обръщат голямо внимание на правата на човека, тъй като могат да търгуват и работят с държави, които всъщност не са загрижени за това. Ето защо смятам, че поради този факт за нас е дори още поважно непременно да се стараем да поддържаме тези стандарти и, както беше казано, да не се стремим да увеличаваме търговията с тези държави, за които данните във връзка с нарушения на правата на човека са безкрайни, а да правим всичко възможно да подкрепяме защитниците на правата на човека и демократите, които се противопоставят на недемократичните сили.
Гн Председател, положението на иранските граждани, които живеят под потисническата диктатура на моллите в Техеран, е тревожно и се влошава във всички отношения от 2005 г. насам. Ето защо призовавам Комисията да продължи да наблюдава състоянието на правата на човека в страната и през първата половина на настоящата година да представи всеобхватен доклад за положението там.
Днес ние протестираме срещу тормоза над носителя на нобелова награда за мир Shirin Ebadi и нейния Център за защита на правата на човека. Често се пита какъв е резултатът от тези протести. Този въпрос трябва да бъде отправен и към Съвета и Комисията.
Иранският режим представлява потенциално найголямата заплаха за световния мир и принципа на правовата държава. Вероятно в найблизко бъдеще Техеран ще има ядрени бойни глави - той вече разполага с ракетите, които да ги изстрелят. Освен това Иран е и голям износител на тероризъм - например към Ирак, а също и поддръжник на "Хизбула" и "Хамас".
Същевременно Европейският съюз все още се надява да убеди този диктаторски режим чрез компромиси и до скоро помагаше на терористичния режим в Техеран да ограничи основната демократична опозиция като по ирония я определяше като терористична организация.
Ето защо ни е необходимо да имаме ясна и решителна позиция по отношение на правата на човека и да поставим въпроса за състоянието на правата на човека в Иран като приоритет във връзките ни с Техеран.
Гн Председател, гн Matsakis е прав. Преследването на Shirin Ebadi не е изолиран случай. При критиците на режима тя се ползваше с привилегировано положение в продължение на години. Съществуването на нейния Център по правата на човека създаваше впечатлението, че положението в Иран не е чак толкова лошо.
Повечето от жертвите на теократския режим в Иран са неизвестни. Защитаването на различни политически възгледи, протестите от страна на дискриминираните етнически и религиозни малцинства, хомосексуалността и борбата срещу неравностойното положение на жените, са все причини човек да бъде лишен от свобода или да бъде убит. Много неща, които приемаме за даденост в Европа, могат да станат причина за смъртта ви в Иран. Някои жертви са обесвани на високи кранове като пример в присъствието на голямо множество хора.
Въпреки това външният свят, включително Европа, не е особено заинтересуван от тази ужасяваща ситуация и от начина, по който тя може да бъде прекратена. Международното внимание като че ли е насочено върху други неща. Въпреки че би искала да види ограничаването на военната мощ на Иран и да спре използването на атомна енергия, международната общност придава важност главно на непрекъснатите доставки на петрол и на поддържането и/или разширяването на добрите търговски отношения.
В резултат на това Иран е под постоянната заплаха от война, а критики по отношение на липсата на права на човека не се изразяват. Дори се стига до положение, в което сътрудничеството с иранския режим се купува чрез постоянно включване на основните осъдени на изгнание опозиционни групи в списъка на терористите. Трябва да прекъснем странната ситуация, в която всеки път, когато съдебно решение обяви това включване в списъка на терористите за незаконно, Съветът взема ново идентично решение от името на Европейския съюз.
За разлика от много други жертви на преследване в Иран Shirin Ebadi не е анонимна, а е известна и уважавана в международен мащаб личност. До момента статутът й на носител на нобелова награда й осигурява известна степен на свобода. Фактът, че този статут скоро ще бъде прекратен, показва необходимостта от международна подкрепа за силите, които се стремят към промяна.
Гн Председател, офисът ми в Мюнхен се намира на улица, където живеят много арменци християни от Иран. Те са членове на една от найдревните християнски общности в света и същевременно са патриотично настроени перси. Това показва, че Иран/Персия има древни традиции на толерантност не само спрямо различните религии, но също и спрямо многото народи, включени в голямата империя.
Този режим на нетолерантно управление на моллите е в пълно противоречие с иранския/персийския дух. Той противоречи на найдобрите, найблагородните традиции на една от найдревните държави в света. Затова е в интерес на иранския народ и неговото бъдеще да бъдем поясни в осъждането на тези безчинства.
Shirin Ebadi, която осъди тези безчинства с голям риск за себе си и която заради това спечели Нобеловата награда за мир, продължава да го прави от името на всички етнически групи и религиозни общности. Ние не можем да толерираме това ужасно, непоносимо преследване на гжа Ebadi. Тя се нуждае от нашата солидарност. Затова призовавам чешкото председателство на Съвета също да приложи своята твърда политика по правата на човека по този въпрос.
Гн Председател, Комисар, първо бих искал да насоча вниманието ви върху отсъствието на представителя на чешкото председателство по време на настоящото разискване. Изразявам дълбокото си съжаление от този факт, тъй като Чешката република е наследник на демократичната традиция на борбата за правата на човека в цяла Централна и Източна Европа. Повтарям: изключително жалко е, че представител на чешкото председателство не присъства на това разискване, въпреки че други председателства на Съвета, например германското председателство, винаги са изпращали представители.
Следващата точка е разискване на шестте предложения за резолюции относно положението в Гвинея.
Гн Председател, Гвинея има много трагична история като европейските държави са участвали по един или друг начин в трагичното й минало. Тя е превзета от португалците през ХV век и гражданите й са обект на европейската търговия с роби през ХVІ век и покъсно. През 1890 г. тя е колонизирана от Франция. След независимостта от 1958 г. са установени стабилни връзки със Съветския съюз. Следколониалният период на страната е широко доминиран от президентския тоталитаризъм като управниците й са подкрепяни от безспорно твърде примитивната й армия.
Гвинея, макар и благословена с много богати минерални находища, включително на желязо, алуминий, злато, диаманти и уран, все пак е една от найбедните държави в света. Тези минерали се експлоатират от предприятия от Русия, Украйна, Франция, Великобритания, Австралия и Канада.
Добре известно е, че корупцията е силно разпространена сред държавните служители, но правителствата на държавите, от които идват тези предприятия, изглежда почти не се интересуват от благосъстоянието на гражданите на Гвинея и недоволстват от ужасното състояние на правата на човека в страната едва когато техните финансови интереси са нарушени или застрашени.
При все това в момента има още един диктатор на власт в Гвинея - млад офицер от армията на име капитан Camara. Той оглавява хунта, която обещава да освободи страната от корупцията и да подобри стандарта на живот на нейните 10 милиона граждани. В тази връзка беше сформиран 32членен Национален съвет за демокрация и развитие, който да управлява държавата.
Нямам представа дали капитан Camara е искрен в намеренията си и дали ще успее да подобри положението в Гвинея. Едно е сигурно обаче: нещата не могат да станат полоши, отколкото са били през последните няколко десетилетия, в които Европа и останалата част от света бяха доволни да стоят настрана, да гледат и да се наслаждават на ползите от експлоатацията на минералните находища на Гвинея. Ето защо, въпреки че a priori съм противник на военните диктатури, мога само да се надявам, че след известно време ще се извърши преход към демокрация.
Гн Председател, гн Špidla, госпожи и господа, на 22 декември 2008 г. президентът на република Гвинея, Lanzana Conté, почина на 74годишна възраст. През нощта на 22 декември и на 23 декември неговите близки роднини се заеха да уредят положението за преходния период на фона на слуховете за държавен преврат.
Точно в този момент дали са били искрени тези мъже, управляващи държавата, определена от Transparency International за найкорумпираната в света, и дали са разчитали на правова държава и демокрация, които всъщност никога не са съществували? Точно в този момент те дали са си спомнили как преди 24 години генерал Lanzana Conté завзе властта, когато бащата на независимостта от 1958 г., марксисткият президент Sékou Touré, почина през 1984 г.? Точно в този момент те дали са си мислили, че обикновен офицер, отговарящ за обществените поръчки на гориво за армията, ще е способен да завземе властта? Точно в този момент дали са съжалявали, че не са работили усилено за установяване на истинска правова държава и действителна демокрация, които биха позволили тези така ценни избори да се организират в рамките на 60 дни, както е предвидено в конституцията?
Ако те наистина са изпитвали тези съжаления, чувствата на капитан Moussa Dadis Camara и на неговите приятели щяха да бъдат заменени от угризения на съвестта за няколко часа. В сряда, 24 декември, неизвестният капитан се самообяви за президент на републиката: той беше радушно приет от хиляди гвинейци и на 25 декември афишира лоялността, предложена от гражданското правителство, което прие неговия ултиматум. Той обеща да се бори срещу корупцията и да организира избори преди 2010 г. Капитанът назначи приемлива фигура за министърпредседател - служител в международна организация със седалище в Египет. Camara със задоволство съобщи, че никой в Гвинея не го осъжда, а опозиционните политически партии и гражданското общество приеха това положение.
Трябва ли държавният преврат да бъде осъден при тези обстоятелства? Да, госпожи и господа, ние трябва да го осъдим! Групата на Европейската народна партия (Християндемократи) и Европейските демократи, от името на която имам честта да говоря, осъжда този държавен преврат, макар че ние не сме наивни и знаем, че политическите решения никога не са прости, когато една държава се възстановява от диктатура. Призоваваме ви да гласувате за общата резолюция на шестте политически групи.
Гн Председател, на 15 февруари 2007 г. ние обсъдихме като неотложен въпрос насилията на държавното управление на диктатора Lansana Conté в Гвинея. Този диктатор идва на власт след държавен преврат през 1984 г. и оттогава винаги е на власт. Той смята тази държава за своя собственост, която е изключително важна поради нейните естествени залежи на злато, желязо и боксит. Повечето партии не участват в изборите, организирани под негов контрол, и официалната опозиция, която е временно представена в парламента, покъсно е принудена да напусне.
В последствие профсъюзните конфедерации CNTG и USTG стават основната сила в борбата за демокрация. Президентските сили за сигурност, водени от сина на диктатора, отговарят на техния протестен митинг на 22 януари 2007 г. като убиват 59 души и раняват още 150.
Този ужасен режим неочаквано приключи, когато диктаторът почина през декември миналата година. Хунтата представи банкер за свой следващ министърпредседател. Сега въпросът е за какво точно откри път военната хунта, която впоследствие пое властта. Това стъпка към демокрация и равенство за всички граждани ли е или този нов държавен преврат ще прочисти пътя за нов диктатор, който отново е заинтересован главно от природните ресурси на страната и от перспективата да подсигури собствения си джоб?
Външният свят реагира с объркване. Икономическата общност на западноафриканските държави (ЕКОВАС) осъди последния държавен преврат. Нигерийският президент хвали покойния диктатор, но за щастие той настоява за бързо предаване на властта на демократично избрано правителство. Франция и Сенегал също оказват натиск за провеждане на избори до една година.
Моята група през годините винаги е подкрепяла исканията на демократичната опозиция в Гвинея, която изглежда все още е извън играта. Ние не осъждаме прехвърлянето на властта, но осъждаме възможното продължаване на липсата на демокрация в близкото бъдеще. Засега все още няма причина да наказваме или изолираме Гвинея, но трябва да напомним на новите лидери, че техният миг на слава може да бъде много кратък. Страната не се нуждае от друг диктатор, а от възстановяване на демокрацията.
от името на групата PPE-DE. - (PL) Гн Председател, Комисар, за щастие отминаха времената, когато единственият известен начин за събаряне на правителство в Западна Африка беше чрез военен преврат. Докато в държави с обща граница с Гвинея, а именно Сиера Леоне, Кот д'Ивоар, Сенегал или Либерия, се наблюдава успокояване на политическата обстановка, военните режими паднаха и възниква нова демокрация, Гвинея остава закотвена в миналото. Самият вече покоен президент Conté завзе властта чрез военен преврат и сега сякаш нещата се повтарят. Двадесет и четири часа след обявяването на смъртта на президента военните завзеха властта в Гвинея и отмениха конституцията.
Единствената добра новина е, че превратът беше осъден от други африкански държави и от Африканския съюз. За в бъдеще помощта от Европейския съюз за Гвинея несъмнено трябва да е обвързана с възстановяването на конституционния ред и свикването на президентски избори във възможно найкратък срок. Независими международни организации трябва да наблюдават изборния процес и да следят за честността на тези избори. Ако капитан Camara има и наймалкото желание да бъде гвинейският Обама, корупцията и бедността в тази страна ще трябва да бъдат драстично намалени..
Гн Председател, в деня след смъртта на президента Lansana Conté, на 23 декември 2008 г., военна хунта, водена от капитан Camara, завзе властта в Гвинея като отмени конституцията и правото на политическа дейност и разпусна правителството. Хунтата обяви война на корупцията и възнамерява да проведе президентски избори до декември 2010 г., въпреки че до този момент в предишния закон беше определено, че изборите трябва да се проведат 60 дни след края на мандата.
Все пак не може да остане незабелязано от нас, че населението на Гвинея подкрепя новото правителство. На 29 декември Африканският съюз преустанови членството на Гвинея като даде на страната шестмесечен срок да възстанови конституционния ред. Европейският парламент трябва да призове правителството на Гвинея да възстанови гражданското право и да проведе демократични президентски избори възможно найскоро. Надявам се, че Европейската комисия ще предостави хуманитарна помощ на цивилното население и ще започне процес на диалог с правителството на Гвинея.
(EN) Гн Председател, президентът Lansana Conté беше типичен африкански политически лидер, корумпиран диктатор, който управляваше народа на Гвинея с железен юмрук. Всъщност Гвинея никога не се е радвала на истинска демокрация в годините на половинвековната си независимост.
Смъртта на гн Conté предложи възможност на Гвинея да обърне страницата, но всички надежди за преход към истинска демокрация бяха унищожени с военния преврат. Както можеше да се очаква, реакцията на Африканския съюз (АС) към преврата беше плачевно вяла. АС не може да очаква да бъде възприеман на сериозно сред международната общност, докато продължава да действа уклончиво и забавено. Защо ние на запад трябва да полагаме толкова усилия, занимавайки се с този въпрос, след като африканските правителства изглеждат толкова безразлични?
Европейският съюз трябва да обмисли позоваване на разпоредбите на Споразумението от Котону по отношение на санкциите. Капитан Camara и водачите на преврата трябва да разберат, че ЕС очаква някои основни стандарти на управление в замяна на отношенията, свързани с търговията и помощта. Единственият път на Гвинея към благоденствие е чрез демократично гражданско правителство.
(PL) Гн Председател, Комисар, свидетели сме на още един случай, в който група офицери превзема властта. Военните хунти действат по сходен начин: първо са арестите, след това се отменя конституцията, а после се обявява, че ще се свикат демократични избори. В настоящия случай изборите ще се проведат след две години. На практика обаче офицерите започват да упражняват власт и установяват, че това им харесва. Това в последствие води до социално подтисничество и бунтове, както и до нарушения на правата на човека и демократичните принципи. Имаме основания да подозираме, че това би могло да се случи в Гвинея, макар че всички се надяваме, че този път нещата ще бъдат различни, че събитията ще се развият в подобра посока и че изходът ще бъде поположителен.
Смятам, че изявлението, което направиха Икономическата общност на западноафриканските държави и Африканският съюз за прекратяване участието на Гвинея в тяхната дейност, оказва известен натиск и призовава за здрав разум. Предполагам, че предвид социалното положение, т.е. постоянно намаляващия доход на глава от населението, Европейският съюз и съответно Комисията също ще предприеме подходящи и обмислени, но същевременно и решителни действия, за да осигури възможно найбързото възстановяване на нормалното положение в тази страна в името на доброто на нейния народ, а също и за да предотврати евентуален геноцид и нарушения на правата на човека.
(LT) Днес обсъждаме държавния преврат в Гвинея - една от държавите с найголяма корупция в Африка. Освен това социалното и икономическото положение в Гвинея не е завидно: условията на живот на хората са изключително тежки; има недостиг на основни хранителни продукти; правата на човека се нарушават грубо - и всичко това създава условия, благоприятстващи превземането на властта с незаконни средства.
От друга страна, знаем много добре, че превземането на властта чрез военен преврат стана традиция в Гвинея. Не бяха свикани парламентарни избори, когато приключи мандатът на Националната асамблея преди две години. Всичко това несъмнено поражда загриженост сред международната общност. В която и да е страна подобна ситуация рано или късно води до безредици, нестабилност, а често и до проливане на кръв.
Ето защо напълно одобрявам резолюцията, която обсъждаме и която настоятелно призовава: за организиране на парламентарни и президентски избори; за спазване на международните стандарти; и за помощ от страна на Африканския съюз и Икономическата общност на западноафриканските държави. Освен това свободата на печата, словото и събиранията трябва да бъде гарантирана преди изборите - в противен случай изборите ще се превърнат в изборен фарс.
(PL) Гн Председател, държавният преврат в Гвинея последва същия ход като голяма част от подобни преврати в Африка и на други континенти. Той се случи веднага след смъртта на президента Conté, който дойде на власт след преврат преди 24 години. Икономическото и политическото положение в тази изключително бедна държава предизвиква протестите на хората. Протестите се умиротворяват от въоръжените сили, които поддържат корумпирано правителство и разделението на страната на преуспяващи и на умиращи от глад.
Фактът, че Африканският съюз и Икономическата общност на западноафриканските държави преустановиха отношенията си с хунтата, е положителна стъпка в настоящия случай. Външният натиск би могъл да принуди хунтата да свика демократични избори. Урокът, който може да се научи от тази ситуация, е, че за да подкрепя демокрацията в Африка, Африканският съюз се нуждае от план за действие, който да предотвратява превратите, причиняващи огромни загуби за гражданите на този беден регион в света. Аз подкрепям тази резолюция.
Следващата точка е разискване на шестте предложения за резолюции относно свободата на пресата в Кения.
Гн Председател, свободата на пресата е равнозначна на свобода на изразяване и демокрация. Разбира се, тя не се прилага в идеален вид в нашето общество, в което намесата от страна на медийни босове и на държавни и политически средства за масово осведомяване не е нещо изключено, а и тя е наложена в голяма степен в някои западни държави като не изключваме САЩ и някои държавичленки на Европейския съюз. Но поне по отношение на законодателството средствата за масово осведомяване в нашите общества получават теоретичната защита на закона, която им е необходима, за да функционират възможно найдобре.
Именно в това отношение можем да твърдим, че се различаваме от кенийското правителство, което въвежда законодателни мерки, които могат да бъдат използвани за евентуални репресии и преследване на пресата от страна на държавата. Ето защо призоваваме кенийските органи да преосмислят позицията си по въпроса и да предоставят на своите средства за масово осведомяване законодателната свобода, която им е необходима, наймалкото за да направят опит да функционират възможно найдемократично. Кенийското правителство трябва да разбере и да приеме, че защитата на пресата е изключително важно по пътя на неговата страна към подобряване на жизнения стандарт на гражданите. Надяваме се и вярваме, че призивът, който отправихме чрез настоящата резолюция, няма да се възприеме като намеса, а като приятелски съвет към правителството на Кения, че той ще бъде внимателно разгледан и че ще се преосмисли поразумно начина, по който то е действало до момента.
Гн Председател, Кения се измъчва от сериозна политическа криза от дълго време. Настоящият президент гн Kibaki прилага мерки, които са явно предназначени за ограничаване на свободата на словото и пресата. На 2 януари 2009 г. той наруши разпоредбите на Декларацията за правата на човека и Африканската харта за правата на човека, като разпореди изменение на известния под името Закон за съобщенията в Кения от 1998 г., предоставяйки на националните органи нови права, включително правото да извеждат от експлоатация оборудване, предназначено за разпръскване на радио- и телевизионен сигнал, както и да контролират и променят съдържанието на публикациите на средствата за масово осведомяване. Международната общност единодушно обяви тези мерки за нова стъпка към налагане на цензура над средствата за масово осведомяване в Кения.
Освен това, въпреки предишните ангажименти, произтичащи от споразуменията, подписани за установяване на широко коалиционно правителство в Кения, президентът не проведе консултации с действащия министърпредседател за въпросното или за което и да е друго решение. Това задълбочи кризата в Кения, която продължава вече повече от година и която стана причина за около 1000 жертви и остави 350 000 души без домове. Европейският съюз не може да остане безучастен при това явно нарушаване на основни свободи.
Трябва да приветстваме уверенията на кенийския президент, че измененията ще бъдат преразгледани и че ще се проведат консултации с всички политически сили по този въпрос, за да получат тези изменения нов, демократичен характер и да се осигури широката подкрепа на кенийското общество. Европейският съюз трябва да подкрепи тези мерки и да ги следи задълбочено, насърчавайки плурализма в процеса на изграждане на гражданско общество. Същевременно кенийските органи трябва да предприемат посериозни действия за нормализиране на климата в страната, включително създаването на специална комисия, включваща местни и международни експерти, за да бъдат наказани виновниците за насилието и за причиняването на кризата от миналата година. Съществува възможност тези мерки да стабилизират вътрешното положение и да предотвратят хуманитарно бедствие, което неизбежно застрашава тази източноафриканска държава с население от десет милиона души.
Гн Председател, изразявам съжаление от подписването на законопроекта за съобщенията в Кения (изменение) от президента Kibaki. Този закон не зачита правата, свързани със свободата на изразяване и свободата на пресата, залегнали във Всеобщата декларация за правата на човека и намерили отражение в други международни конвенции, включително Африканската харта за правата на човека и народите.
Този закон ще предостави на министъра на информацията значителни правомощия да нахлува в помещенията на организации за масово осведомяване, ако е счетено, че те представляват заплаха за националната сигурност, и за извеждане от експлоатация на оборудване за разпръскване на радио- и телевизионен сигнал. Законът ще предостави на държавата и правото да регулира съдържанието, което ще се публикува и излъчва, съответно посредством електронни и печатни средства за масово осведомяване. При все това приветствам направения неотдавна от президента Kibaki ход, свързан с преразглеждане на закона, както и жеста му да вземе под внимание измененията на закона, предложени от членове на средствата за масово осведомяване.
Свободата на изразяване е основно човешко право, както се посочва в член 19 от Всеобщата декларация за правата на човека. Аз призовавам кенийското правителството да започне консултации със заинтересованите страни с цел изграждане на консенсус относно това как да се регулира по подобър начин секторът на комуникациите, без да се накърнява свободата на пресата и да се нарушават правата, съдържащи се във Всеобщата декларация.
И накрая, бих желал да подчертая, че е необходимо да настъпи промяна в културата на безнаказаност в Кения, за да бъдат лицата, свързани с насилието след изборите преди една година, подведени под съдебна отговорност. Призовавам да се създаде независима комисия, съставена от местни и международни експерти в областта на правото, които да извършат разследвания и преследване по съдебен път във връзка с насилията, последвали изпълнените с нарушения избори през декември 2007 г.
Гн Председател, Кения има тежко минало. След Втората световна война, когато Европа постепенно започна да приема, че независимостта на африканските държави в крайна сметка е неизбежна, Кения беше категорично изключена от това число заедно с държавата, която сега познаваме като Зимбабве. Според колониалните владетели чуждите колонизатори и чуждите икономически интереси в тези държави бяха твърде много, за да бъдат оставени те в ръцете на преобладаващото черно население.
За разлика от други западноафрикански държави в Кения свободата не дойде по мирен път, а след продължителна и жестока борба от страна на движението за независимост "Мау-Мау". Тази нужда от ожесточена борба положи основите на продължителното насилие и заплахи. Победителите принадлежат предимно на едно голямо племе - кикую. Другите групи от населението винаги са държани в опозиция - при необходимост и чрез силата на фалшифицирани изборни резултати. Последните президентски избори доказаха още веднъж, че лице, което не е от племето кикую, не може да стане президент, дори ако мнозинството от гласоподаватели са гласували за него.
Благодарение на компромисно решение опозиционният кандидат сега е министърпредседател и изглежда вътрешният мир е възстановен. Докато от двете африкански държави с фалшифицирани президентски избори Зимбабве се счита за страната с лошия компромис, Кения беше похвалена като страната с добрия компромис. В продължение на години Западна Европа и Америка разглеждаха Кения като пример за голям успех. Тя беше държава с относителен разцвет, свобода за международните предприятия, приятелски отношения със Запада и внимателно отношение към туристите. Сега Кения загуби имиджа си на успяла държава. Недостигът на храна и новият закон за пресата станаха причина за възстановяване на напрежението. Недостигът на храна се дължи отчасти на факта, че президентът, в замяна на строителството на пристанището, отдаде под аренда на петролната държава Катар 40 000 хектара селскостопанска земя за осигуряване на хранителни продукти.
Законът за пресата изглежда е лост, който президентът използва, за да ограничи правомощията на коалиционното правителство и да елиминира критично настроените опоненти. Това е още пошокиращо, като се има предвид, че този закон се появи без дори да се проведат консултации с министърпредседателя. Коалиционният компромис между президента и министърпредседателя е застрашен, ако президентът притежава правомощията да заобикаля министърпредседателя, като по този начин ограничава ролята на правителството и защитава собствената позиция срещу критичната преса.
Гн Председател, преди насилията от миналата година Кения имаше репутация на една от постабилните в политическо отношение държави в Африка и имаше традиции за сравнително свободна и силна преса.
Президентът Kibaki трябва да осъзнае, че политическата стабилност и свободният печат са взаимно поддържащи се фактори. Това ограничаване на свободата на словото, съгласно предложението, не е подобаващо за държава, ръководена от личност, която дойде на власт с обещания за нова ера на откритост и прозрачност. За съжаление изглежда много висши политици в Кения все още не са развили достатъчно способността да понасят неизбежните остри нападки, присъщи на свободната преса и демокрацията. Надявам се, че президентът Kibaki ще приеме нашия съвет и ще промени начина си на мислене. Това би ни вдъхнало увереност в претенциите на Кения за ангажираност към идеята за свободно общество, управлявано от поделящо си властта коалиционно правителство. Това би утвърдило и примера на Кения за морална власт и управление в един нестабилен регион.
Приветствам сегашното обещание на президента да обмисли изменения на проектозакона и да проведе пошироки консултации със средствата за масово осведомяване. С оглед на факта, че министърпредседателят гн Raila Odinga и неговата партия Оранжево демократично движение (ODM) остро се противопоставят на този закон, е от изключителна важност за стабилността на правителството той да не се превърне в политически въпрос, пораждащ още повече провокации и разногласия.
Гн Председател, радвам се, че имам възможността да говоря по предложението за обща резолюция относно свободата на пресата в Кения. Преди една година, както много други хора, бях потресена и разочарована, че, след изпълнени с нарушения президентски избори в Кения, улични демонстрации доведоха до безредици и етнически сблъсъци, които се разпространиха в цялата страна, като повече от 1000 души бяха убити, а други 350 000 останаха без домове. Лицата, отговорни за насилието след провеждането на изборите преди една година, трябва да бъдат подведени под съдебна отговорност, а за Кения сега е изключително важно да последва период на помирение и толерантност.
В тази връзка оценявам като лоша новина факта, че в петък, 2 февруари 2009 г., президентът Kibaki подписа Законопроекта за съобщенията в Кения (изменение) от 2008 г., с който се изменя Законът за съобщенията в Кения от 1998 г. Законопроектът открито се обявява против свободата на пресата и нарушава международните конвенции, подписани от правителството на Кения. Две точки на практика въвеждат пряка цензура върху средствата за масово осведомяване от страна на правителството. Точка 88 предоставя на министъра на информацията значителни правомощия за нахлуване в помещенията на организации за масово осведомяване и за извеждане от експлоатация на оборудване за разпръскване на радио- и телевизионен сигнал, ако се прецени, че те представляват заплаха за националната сигурност. Точка 46 предоставя на държавата правото да регулира съдържанието, което ще се излъчва и публикува посредством електронни и печатни средства за масово осведомяване. В Кения законопроектът срещна неодобрението на журналисти, на министърпредседателя Odinga и на ODM, а неговото приемане се свърза с отсъствието на консултации в рамките на настоящата голяма коалиция. Изразявам съжаление относно приемането на този законопроект и настоявам при всяко преразглеждане на закона за средствата за масово осведомяване да се вземат под внимание изразените многобройни резерви.
Гн Председател, като член на "Solidarność" и като човек, който е преживял военно положение в Полша, зная, че свободата на словото е жизнената сила на демокрацията. Кенийското правителство подписа и ратифицира Всеобщата декларация за правата на човека и други международни конвенции, включително Африканската харта за правата на човека и народите. Тези конвенции включват правото на свобода на словото.
Днес Асоциацията на журналистите от Източна Африка ни уведоми, че правителството възнамерява да наложи цензура в Кения. Надявам се, че президентът Kibaki ще се въздържи от внасяне на изменения на законодателството относно средствата за масово осведомяване, които биха могли да нарушат свободата на словото. Призовавам кенийските органи да се откажат от плановете си за въвеждане на цензура, да постигнат консенсус с цел стимулиране на свободата на пресата и на сектора за обществени комуникации. Надявам се, че правата на религиозните и етническите малцинства ще бъдат зачитани в Кения. Преди една година над хиляда души загинаха по време на протестите, свързани с изборите, и 350 000 души напуснаха домовете си. Надявам се, че лицата, отговорни за тези инциденти, ще бъдат справедливо наказани.
(PL) Гн Председател, дори и да е вярно, че някои частни организации за масово осведомяване в Кения са подпомогнали предизвикването на безредици след емоционалната изборна кампания, това не е оправдание за ограничаване на свободата на словото.
Част от удара над свободата на пресата в Кения беше и нарушаването на основните принципи на парламентарната демокрация. Непременно трябва да отбележим, че новият закон беше приет от 25 от общо 220 членове на парламента. Това е абсолютно невъобразима ситуация. По-лошото е, че до този момент Кения можеше да се похвали с една от найразвитите и плуралистични мрежи на пресата в цяла Африка. Това ще се промени след като започне прилагането на новия закон, който ще позволява на специалните служби да се намесват в дейностите на средствата за масово осведомяване, да затварят редакции и да контролират печатното и устно слово. Ограничаването на свободата на сектора за масово осведомяване в името на националната сигурност може да има само обратно въздействие върху намеренията.
(LT) Защо сме загрижени за свободата на пресата в Кения? Защо Европейският парламент обсъжда този проблем като случай на нарушаване на правата на човека толкова неотложно?
Първо, защото свободата на словото е основно право на човека, както е посочено в член 19 от Всеобщата декларация за правата на човека, подписана от Кения. Затова Кения, както другите участващи държави, трябва не само да следва нейния дух, а да я изпълнява дословно.
Демонстрациите, които се проведоха преди около година след президентските избори в Кения и прераснаха в безредици и етнически конфликт, в който бяха убити над 1000 души и десетки хиляди останаха без домове, са най-силният аргумент за това да не се позволи повтарянето на подобни събития. Ето защо кенийското правителство и кенийският президент трябва да действат заедно и да изпълнят собствените си задължения да зачитат свободата на пресата, словото и събиранията. Освен това - и то е изключително важно - те трябва да се борят срещу безнаказаността и да подведат под отговорност лицата, които са отговорни за безредиците от преди година.
(EN) Гн Председател, докато ние обсъждаме хуманитарни въпроси и свободата на пресата в трети страни, бих искал да се възползвам от възможността да информирам залата, че според сведения на средства за масово осведомяване в Газа офисите на ООН, които бяха бомбардирани порано днес от израелските сили, са напълно опожарени и цялата хуманитарна помощ на ООН, която е била съхранявана там, голяма част от която е изпратена от Европейския съюз, е напълно унищожена. Същата съдба сполетя офисите на Ройтерс и на други международни журналисти в Газа. Бих искал да отбележа, че споделям становището на генералния секретар на ООН гн Ban Ki-moon, намиращ се в момента в Израел, който, както беше съобщено, е дълбоко възмутен от израелските органи.
Гн Matsakis, благодаря Ви за тази декларация, но на теория не би трябвало да я приема, тъй като съгласно правилата, когато искате да направите изказване по процедурата с вдигане на ръка ("catch the eye"), то трябва да е по разискваната тема, която, бих искал да Ви напомня, е свободата на пресата в Кения, макар че, както всеки би се съгласил, събитията, за които говорихте, са действително драматични.
(PL) Гн Председател, резолюцията на Европейския парламент относно свободата на пресата в Кения засяга важен въпрос. Диктатурите започват с ограничения над свободата на пресата и информацията, както и на гражданските права. Надявам се, че този процес ще бъде спрян чрез международни и вътрешни действия. Смятам, че президентът Kibaki и министър-председателят Odinga ще предприемат подходящи действия. Резолюцията, която аз подкрепям, със сигурност ще помогне на процеса на демократизация в Кения.
Окончателният проект на дневен ред за тази месечна сесия, изготвен от Председателския съвет на неговото заседание от четвъртък, 29 януари 2009 г., съгласно членове 130 и 131 от Правилника за дейността е раздаден. Предложени са следните изменения:
Понеделник: Г-жа Roure е оттеглила искането си за кратко представяне на нейния доклад относно минималните стандарти за приемане на лица, търсещи убежище и на бежанци в държавитечленки. Ето защо докладът ще бъде поставен на гласуване в четвъртък.
Четвъртък: Групата на Съюза за Европа на нациите е поискала точката за положението на Филипините да бъде заменена с точка, озаглавена "Отказ на Бразилия за екстрадиране на Cesare Battisti".
от името на групата на UEN. - (IT) Г-н Председател, след консултации с много от моите колеги, бих искала да Ви помоля за изменение на дневния ред, точно както упоменахте. Поконкретно, бих помолила, ако е възможно, делото Battisti да бъде включено като неотложен въпрос.
Всъщност преди няколко дни правителството на Бразилия реши да откаже екстрадиция на терориста Cesare Battisti, който беше осъден на доживотен затвор за извършването на четири убийства, и предостави на този убиец статут на политически бежанец. Това решение е не само обида за институциите и за италианското правосъдие, както и оскърбление на паметта на жертвите и на техните семейства, но и предизвика шок в общественото мнение.
Това е причината за искането, която освен всичко друго, смятам, че трябва да бъде чута, а също и защото искането идва от висши държавни служители в Италия, като се започне от президента на Републиката, г-н Napolitano. Следователно такава е причината за това искане.
Следващата точка са едноминутните изказвания по въпроси с политическа значимост.
(HU) В Интергрупата по регионални и малцинствени езици изготвихме доклад с цел защита на традиционните национални малцинства. Защо това е важно? Много от новите държавичленки, сред които Румъния например, нямат законодателство относно малцинствата. Миналата година станахме свидетели на това как униформен полицай нанася побой на граждани в Словакия. Откакто новото правителство встъпи в длъжност в Румъния, забелязахме, че символите на малцинствата се премахват, че се счита за проблем, ако някой говори повече от един език и че няколкостотин деца по случайност не са записани в училище. Ето защо ние смятаме, че е важно Европейският парламент да изготви доклад, резолюция, която да гарантира защитата на малцинствата, защитата на традиционните етнически малцинства. Много ви благодаря, г-н Председател.
Уважаеми колеги, конфликтът между Русия и Украйна и спряното подаване на природен газ през януари нанесе тежки поражения върху няколко европейски страни и най-вече върху България.
Над 230 милиона евро са преките загуби за българската икономика само за няколко дни. За сравнение, с толкова би трябвало да стартира проектът "Набуко". Това постави икономиката ни в рискова ситуация и наложи да търсим сътрудничество за повторно отваряне на блокове от ядрената централа в Козлодуй.
Диалогът за това трябва да бъде разумен и спокоен, на основата на добър анализ. Решенията са трудни, но нека да не ги предпоставяме и обричаме предварително, каквито сигнали, за съжаление, дойдоха вече от страна на Комисията.
Смятам, че България и някои от най-засегнатите страни трябва да получат възможност за допълнителни средства от европейския План за развитие, а не само онази минимална част от 20 милиона евро, които вече бяха разпределени за газови проекти. Не е обяснимо най-засегнатата страна да получи най-малко средства при положение, че за енергийни проекти ще се разпределят близо 3,5 милиарда евро.
След броени минути ще започнем дискусията по енергийната стратегия. Призовавам всички колеги да покажем, че имаме визия за своята енергийна независимост, че можем да надмогнем политическите си съображения в навечерието на изборите и можем да защитим солидарността и взаимната помощ, които са ни събрали.
(ET) Г-н Председател, госпожи и господа, чешкото председателство започна преди един месец, но вече успя да се изплюе в лицата ни и да ни обиди със своя подарък. Естония е покрита със сърп и чук, има пиян мъж на пода на финландска сауна, Германия има свастика, Италия има футболисти, които държат топки близо до гениталиите си, България е покрита с тоалетни и т.н., и т.н. По този начин художникът, който поднесе подаръка на Чешката република на Европейския съюз, е изобразил нациите и страните от Европейския съюз в творбата си.
Изкуството може често трябва и да шокира, но дали присмеха над друга страна и народ са найподходящият начин за това? Чешкото правителство говори за свободата на изразяване на художника: така е, но тук тази свобода определено е била използвана в погрешен контекст. Правителството очевидно не може да се намеси в свободата на творчество на художника: това също е вярно, но като поднесе този подарък, чешкото правителство прие посланието, което той предава, и подарявайки го, сега то, а не художника трябва да понесе отговорността за последиците. Трудно е да се разбере, как ръководството на Чешката република може да смята, че има право да обижда други държавичленки.
Като представител, избран от Естония, очаквам отговор и извинение от страната, която пое председателството, за да мога да го предам на естонския народ. За съжаление, никой от представителите на председателството не е тук, но вярвам, че моето искане ще стигне до тях.
(PL) Гн Председател, пет хиляди огромни превозни средства ежедневно преминават през град Augustów. Всеки ден деца отиват на училище, като вървят по самия път, защото няма тротоар за пешеходци. Почти всеки ден, едно от тях загива под колелата на тези превозни средства. Екотерористи блокираха изграждането на околовръстен път в името на опазването на птиците от шума. За всяка седмица, през която това начинание продължава, някое от децата на Augustów трябва да заплаща с неговия или нейния живот. Нито екотерористите, нито съдиите от Съда на Европейските общности изпращат децата си под колелата на превозните средства. Въпреки това на живота на децата на Augustów се отдава помалко значение, отколкото на благосъстоянието на птиците.
Аз подкрепям грижата за околната среда и действията за опазване на природата. Въпреки това, когато става въпрос за човешки живот, ние не трябва да го пропиляване толкова безсърдечно. Ще отправя въпрос към Европейската комисия: колко полски деца трябва да платят с живота си, заради това, че изграждането на обходен път е блокирано? При вземането на решение, техния живот взима ли се предвид изобщо?
- (FR) Гн Председател, бих искала да привлека вниманието на Европейския парламент към влошаването - ако това все още е възможно - на ситуацията с правата на човека в Тунис.
От 11 декември, Sihem Bensedrine, известен защитник на правата на човека и главен редактор на Kalima, е обект на тормоз в пресата, както и на клеветнически забележки, които са абсолютно недопустими и несъвместими с принципа на правовата държава.
На 23 януари г-н Amin, който е координатор на Организациите за координиране на правата на човека в Магреб, не е бил допуснат да влезе в Тунис.
На 28 януари радио Kalima, което излъчва предаванията си чрез сателит след тази дата, е било напълно обсадено. Журналистите му са били държани в плен, а тези, които са се притекли на помощ са били малтретирани на улицата. Тази радиостанция все още е обградена от тунизийската полиция, а резултатът от това е подкопаване на свободата на информация и изразяване.
Утре е изслушването на Апелативния съд на работниците от Gafsa, които се борят срещу корупцията и срещу експлоатирането им в тази тунизийска въгледобивна зона, относно отказа от правосъдие, на който станахме свидетели по време на първото изслушване.
Ръководителите на мисии в Тунис са обезпокоени от положението, те го обсъждаха и вероятно го обсъждат и в настоящия момент. Трябваше да се срещнат днес.
Призовавам ви, г-н Председател, да предприемете важна политическа инициатива, за да сложите край на тези системни нарушения на правата на човека в Тунис.
Нашият нов и бивш колега гн Martin Kastler също пристигна сега. Каза ми, че е попаднал в задръстване. Има два начина да се избегнат закъсненията: или чрез по-ранно тръгване, или чрез подобряване на трансевропейските мрежи.
(EN) Гн Председател, убийството на военнопленници и на цивилни, заловени по време на война, представлява едно от най-големите нарушения на международното право. Третата и Четвъртата Женевски конвенции заявяват ясно, че подобни действия са много под стандартите на международното право и определят извършителя за отговорен в очите на международната общност. В същия дух, член 2 от Европейската конвенция за правата на човека обявява отнемането на живот за явно нарушение.
Неотдавнашното признание на турския актьор Attila Olgaç за убийството на 10 кипърски гърци, пленени по време на турската инвазия в Кипър през лятото на 1974 г., още веднъж хвърли светлина върху престъпленията, извършени от Турция, което означава, че Турция неизбежно трябва да поеме отговорност и да отвори архивите си за разследване на съдбата на всички изчезнали лица. Международната общност, в която Европейският съюз играе значителна роля, трябва да приложи по отношение на Турция целият възможен натиск, за да се съобрази тя с международното право, свързаните решения на Европейския съд по правата на човека и всички приложими резолюции на ООН.
(SK) Мотото на чешкото председателство "Европа без граници" не следва да е само лозунг, а трябва да е ясен отговор на сегашните предизвикателства. Председателството следва да се справи с проблемите, които тревожат европейските граждани, за които съществуващите бариери, правят невъзможно упражняването на техните права на територията на ЕС.
В Европейския съюз има петдесет милиона европейци с различни здравословни проблеми, които в ежедневния си живот се сблъскват с различни трудности. Много от тях са се обръщали към мен с молби относно необходимостта от взаимно признаване на лични карти за хора с тежки увреждания. Гражданите с увреждания не могат да използват тези карти във всички държавичленки на ЕС. Това затруднява например паркирането на колите им на определените за това места. Внесох въпрос до Съвета и до Комисията и се надявам, че мерките за хармонизиране на тези карти ще бъдат приети възможно най-скоро.
"Европа без граници" трябва да означава премахването на всички граници, включително физически, материални, социални и архитектурни граници, както и предотвратяването на всякаква дискриминация на хората с увреждания.
(RO) Документите от срещата на 5 февруари в Прага, упоменават разискване по темата за целите от Барселона относно обществените услуги за отглеждане на деца, като се акцентира върху отглеждането у дома. Чудя се дали чешкото председателство знае за доклада на Европейската комисия от м. октомври 2008 г., който посочва, че повече от шест милиона жени на възраст между 25 и 49 години заявяват, че са задължени да не работят или могат да работят само на половин ден, поради семейни задължения.
Отглеждането на децата у дома не трябва да е пагубно за обществените услуги за отглеждане на деца. Като социалдемократ, аз вярвам, че инвестирането в обществените услуги за отглеждане на деца е от полза за обществото като цяло. Настоятелно призовавам чешкото председателство да обсъди каква помощ може да се предостави на държавитечленки, за да им даде възможност да подобрят техните обществени услуги за отглеждане на деца от количествена и качествена гледна точка, особено по време на настоящата криза.
Тази неделя в Швейцария ще се проведе референдум за свободното движение на хора. Швейцарският народ ще решава дали договорът между тяхната държава и Европейския съюз ще бъде продължен както като време, така и като обхват и дали ще включи гражданите на България и Румъния.
С решението си Швейцария ще позволи и ще определи не само бъдещото развитие на това дали ние ще ползваме визи и граници, но и ще реши дали едни отговорни решения от последните 30 години, свързани с икономическо развитие, ще бъдат продължени и в бъдеще. Политиката за свободно движение на гражданите допринесе именно за това икономическо развитие както на Швейцария, така и на Европейския съюз, а също и за повишаването на общия ни жизнен стандарт.
Оценка на въздействието на компромиса, постигнат в рамките на преговорите от Доха, върху достъпа до пазарите за неселскостопански продукти и услуги към края на юли 2008 г. (разискване)
Следващата точка е изявлението на Комисията относно оценката на въздействието на компромиса, постигнат в рамките на преговорите от Доха, върху достъпа до пазарите за неселскостопански продукти и услуги към края на юли 2008 г.
член на Комисията. - (EN) Гжо Председател, изправени сме пред найголямото икономическо предизвикателство за последните 30 години, като в това предизвикателство развитите, както и развиващите се страни са изправени пред трудни и много важни решения.
Нуждаем се от положителен ефект от глобализацията, за да отговорим на отрицателните ефекти от глобализацията. Силно вярвам, че когато започнем да се вглеждаме в това какво трябва да направим, ще стигнем до заключението, че приключването на кръга от многостранни търговски преговори - кръгът Доха - е от жизненоважно значение за нас.
Може би не трябва да напомням на колегите какво ни учи историята за протекционизма, за значението на това да оставим пазарите си отворени и за възможността нашите икономики да могат да търгуват навсякъде по света. Може би не е нужно да казвам на колегите, че, просто следвайки правилата на Световната търговска организация, ако страните преминат от прилагане на техните тарифи, по начина по който го правят сега, към прилагането им по начина, позволен от правилата, тогава търгуваната цена би била от порядъка на 260 милиарда EUR. Сигурна съм, че не е необходимо да припомням на колегите, че независимо от това в каква степен развитите страни обмислят бъдещето, те са дълбоко загрижени за това какво ще стане с някои от помощите, които имаха на разположение до момента.
Така че по отношение на това къде се намираме: знаем стойността на сделката, която е завършена на 80 % и че през м. юли 2008 г. 80 % от това, което е трябвало да бъде направено, е било направено. В рамките на това споразумение, стойността е от следния порядък: печалбите в развиващите се страни биха били от порядъка на 12-14 милиарда EUR годишно; ще има нов достъп до развиващите се пазари в бързоразвиващите се страни, като Китай; ние в Европейския съюз бихме имали възможността за нов износ, разнообразен по нови начини - например в химическата и текстилната промишленост - и в областта на услугите има потенциал за търговия на стойност 14 милиарда EUR. Друг фактор в настоящия момент е, че нетарифните бариери - неданъчните бариери - само в Китай през 2007 г. струват на дружествата от Европейския съюз 20 милиарда EUR. Това изключително важен кръг.
Току що се върнах от Давос, където дискусиите между министрите на търговията засилиха необходимостта от връщане на масата за преговори и, разбира се, в Женева техническите дискусии продължават.
Ние всички очакваме новата американска администрация да преразгледа търговските си политики, както понастоящем планира да направи, и да стигне до същите изводи, до които стигнахме и ние. Очакваме срещата на Г20 на 2 април 2009 г. и възможността, която тя предлага на световните лидери по отношение на търсенето на решение на финасовата и икономическата криза, както и възможността да обсъдят отново необходимостта да бъде завършен кръга от преговори. След това предстоят избори в Индия през април и май, което за тях ще бъде моментът, в който съществуващото или новото правителство да се върне към този въпрос.
От нерешените въпроси, които останаха да бъдат разгледани, е специалния механизъм за подкрепа, който накрая се оказа проблемът, който попречи на продължаването на разговорите между Индия и Съединените щати. Разглеждат се нови предложения. Все още предстои да се вземе решение относно памука, но отново има представени предложения. За Съединените щати съществуват реални проблеми в някои конкретни сектори.
Няма съмнение, че остава да се направи още много, но аз твърдо вярвам, че с политическа воля всички тези проблеми могат да бъдат решени, а друга възможност няма. За нас проблемите с услугите са много важни и ще продължат.
В заключение, в момента ние се намираме в особен етап, когато необходимостта да се завърши този кръг е много очевидна и ясна, и аз очаквам, от ваша страна - както и от страна на Комисията - да продължите моите усилия, за да се гарантира, че това ще бъде направено.
от името на групата PPE-DE. - (EL) Г-жо Председател, Комисар, госпожи и господа, търговията с промишлени стоки и услуги наистина е от стратегическо значение за европейската икономика. Европейският съюз, както знаем, е най-големият износител в света и основен източник на преки чужди инвестиции. Европейският съюз е един от най-отворените пазари, за разлика от известни наши партньори, които поддържат високи търговски бариери. Ние се стремим към съществено намаляване на прилаганите тарифи и към справяне с несправедливите нетарифни бариери. Освен индустриално напредналите трети страни има също и бързоразвиващи се икономики, които трябва да правят отстъпки в зависимост от тяхната степен на развитие и тяхната секторна конкурентоспособност. Въпреки това, гн Комисар, проблемът не е само по отношение на премахване на бариерите: разликите в регулаторните режими пораждат допълнителни разходи за износа, като поставят европейските продукти в неблагоприятно положение по отношение на конкуренцията, в сравнение с вноса от страни с по-гъвкави стандарти и в много случаи повдигат въпроса за безопасността и защитата на европейските потребители. Продължителният неуспех в постигането на споразумение изостря климата на икономическата несигурност и вреди на доверието в многостранната търговска система. Двустранните и междурегионалните споразумения могат да имат единствено допълващ характер. Освен това икономическата криза може да предизвика издигането на едностранни, ограничителни или нарушени търговски бариери. Вече има съответни налични примери, понастоящем за ограничен обхват, за което свидетелства съответния доклад от Генералния директор на Световната търговска организация, г-н Lamy. Предпазната клауза за американски продукти, приета от Камарата на представителите, е стъпка в същата тревожна посока. Бих казал, че връщането към едностранния подход не е решение. Днес, повече от всякога, заедно трябва да се справим с предизвикателствата, чрез попозитивна интеграция и създаване или укрепване на международните регулаторни системи чрез цялостно съгласуване. Нуждаем се от нова международна икономическа архитектура. Необходимо ни е по-прозрачно и балансирано глобално търговско управление, като по този въпрос, гн Комисар, ние очакваме интегрирано предложение за "глобализация с европейско лице", което ще вземе предвид вече извършените промени и връзката между търговските и икономическите измерения за една прозрачна, демократична и ефективна Европа в света, в настоящия момент на криза.
Гжо Председател, ние в партията на европейските социалисти сме се посветили на успешния резултат от Кръга от преговори за развитие от Доха, още повече, че тиктакането на политическият часовник създаде ситуация, в която дори напредъкът е в застой. Комисарят Ashton изказа мнение, че в Съединените щати имаме нова, а според мен и приета радушно, администрация, тази на президента Obama, но предстои преглед на търговската политика, което може да отнеме известно време.
През април или май ще има избори в Индия. Единственото място, което комисарят гн Ashton не спомена, беше самият Европейски съюз, където имаме избори за Европейски парламент през м. юни, и след това и нова, встъпваща в длъжност Комисия, в която се надявам, че комисарят гн Ashton ще продължи да изпълнява функциите си на комисар по търговията. И все пак това не означава, че няма какво да се прави междувременно. Европа трябва да продължи да набляга на ангажимента си да развие свободната търговия в контекста на осигуряването на край на експлоатацията и на отговор на необходимостта от устойчиво развитие.
Съгласен съм с гн Papastamkos: свободната търговия на тази основа може да бъде печеливша ситуация за всички участници. Настоящата финансова и икономическа криза е причина да се върви напред, а не да се отстъпва назад.
Комисарят Ashton и Комисията могат да се опитат да подготвят основата за постигане на компромис между Съединените щати и Индия. Това е проява на упорство и от двете страни, според мен, което попречи на успешният резултат, когато последният път стана дума за това. Въпросите могат да се договорят на 80 %, но ние имаме нужда от останалите 20 %. Разполагаме с една нова администрация в Съединените щати. Резултатът от изборите в Индия може да ни даде друга.
Междувременно нямаме друг избор освен да продължим да се стремим към двустранни споразумения. Приветствам напредъка, постигнат в преговорите по споразумението за свободна търговия с Република Корея, където, както разбирам, сме близо до постигането на споразумение, което ще бъде от полза и за двете страни.
Аз съм докладчикът по Споразумението за свободна търговия с Асоциацията на страните от Югоизточна Азия (ASEAN) и трябва да отбележа, че основата за провеждане на преговори създава пречки на пътя на институциите. Трябва да обсъдим възможността за коалиция на желаещите и можещите сред ASEAN, които дори могат да завършат споразумението. Що се отнася до Индия според мен понастоящем липсва воля от страна на правителството за постигане на резултат. След изборите, новоизбраната администрация на Делхи, независимо дали е стара или нова, трябва да се примири или ние ЕС трябва да преминем към тези, които искат не само да разговарят, но и да стигнат до резултат.
Накрая, приветствам г-н Pannella, следващият оратор, който е новият говорител на ALDE по търговията. Може би едно посещение в Комисията по международна търговия би било подходящо. Нека го приветстваме.
Г-жо Председател, госпожи и господа, смятам, че до известна степен бихме могли да започнем - предвид това, че тези изрази бяха широко разпространявани през изминалите дни - да правим това, което е необходимо, г-н Комисар, със странно сравнение между човека от Доха, или бивша Доха - както се надявахме - и човекът от Давос. Очевидно не смятам, че това разграничаване е подходящо, но е интересно.
Сега се оказахме, като ни казахте, г-н Комисар, зависими от събития, които не се случват в Европа: събития в Съединените щати, събития в Индия, а гн Ford току що също ни напомни за важни сфери като Асоциацията на нациите от Югоизточна Азия или и Северна Корея. Истинският проблем обаче е до каква степен днес ние, Комисията и Европейския съюз сме способни да се противопоставим на този изблик на национализъм, който беше споменат преди малко, и на автархичните идеи и нови протекционистки илюзии, които могат много да попречат на вашата работа, г-н Комисар, както и на работата на Европейския съюз.
Смятам, че в тази изборна кампания, ще бъде много важно да се разбере докъде Групата на Социалистите в Европейския парламент, Групата на Европейската народна партия (Християндемократи) и Европейските демократи и Групата на Алианса на демократите и либералите за Европа могат да успеят заедно с други участници да намерят начин да развият нашето предложение, предложението, за което вие бяхте издигнат за говорител, г-н Комисар, и до каква степен ние наистина можем да направим това предложение европейско предложение, а не просто предложение, или нашият център Брюксел, срещу редица столици, всяка от които върши своята работа, както за нещастие се е случвало много пъти през миналия век.
от името на Групата GUE/NGL. - (FR) Г-жо Председател, няма смисъл да отричаме: по време на преговорите през м. юли, администрацията на президента Bush и Европейския съюз бяха хванати в собствения си капан от Индия и Китай. И още повече, обратно на лицемерните твърдения на либерал-икономистите, за които провалът на Доха би бил нещастие за бедните страни, нямаше такова нещо.
Напротив, за тези страни в затруднено положение, това беше историческа възможност, в контекста, белязан от значителни колебания в цените на суровините. Дори експертите признават, че печалбите, на които най-бедните страни са се надявали, са били далеч под данъчните загуби, причинени от прехвърлянето на митата в същите тези страни, мита които възлизат на 60 милиарда щатски долара.
По време на тези преговори Комисията, объркана от либералните си догми, показа тотална липса на отговорност към народа на Европа, като отиде толкова далеч, че предложи ощетяващо, дори губещо производство на автомобили, за да успее да стигне до споразумение.
Що се отнася до Световната търговска организация, (СТО) и Комисията, съществуват единствено потребители, а не създатели на богатство. В това възприемане на нещата се корени сегашната криза, тъй като придаването на конкуренцията такова голямо значение, ни води към още по-голямо намаляване на заплатите, а оттам към абсолютно обедняване на работници и системно разрушаване на цялата социална закрила.
Ако преговорите в Доха бъдат завършени, това би било бедствие за всички нации. Освен това, това което е особено болезнено в настоящия контекст е фактът, че въпреки че значителните регистрирани щети са били взети под внимание, налице е желание да се продължи в неправилната посока, независимо от цената. Има спешна необходимост да се революционализира СТО, така че да бъде установена демокрация.
(NL) Преговорите от Доха продължават вече доста дълго време и трябва да се аплодира факта, че Европа е отбелязала истински напредък към сближаване на нашите позиции. Европа направи много важно предложение относно земеделието, но за съжаление усилията ни не срещнаха реципрочност от други страни. Това е още една причина, поради която е много важно да се разглежда целия пакет, което включва и достъпа до пазара на не селскостопански продукти (NAMA) и услугите.
Може да се убедите в моята искрена подкрепа за вашите усилия да се стигне до бързо споразумение. Като европейци ние трябва да се защитим от протекционистки практики, които се надигат все почесто, главно поради лошото положение на световната икономика, но също и в името на запазването на безопасността на храните. Като европейци ние трябва да потвърдим нашият непоколебим ангажимент към идеята за реципрочност. Ако ние сме отворени, то и те трябва да бъдат отворени.
Какво следва да очакваме в това отношение от новия президент на Съединените щати и пакета от мерки, които той наскоро обяви? Какво можем да очакваме от Китай? Всъщност очакваме от вас най-вече да действате, тъй като в тези времена на икономическа и финансова криза с масови съкращение и свиващи се икономики, точно това отваряне на пазара има потенциалът да подкрепи нашите интереси.
Производство и заетост в сектора на текстила и облеклото в различни държавичленки на ЕС (разискване)
Следващата точка от дневния ред е разискване по устния въпрос към Комисията относно производство и заетост в сектора на текстила и облеклото в различни държави-членки на ЕС.
в качеството на заместник на автора. - (EN) Гжо Председател, от името на Комисията по международна търговия бих искала да изложа какво е поставено под заплаха тук.
Става въпрос за производството и заетостта в сектора на текстила и облеклото в различни държавичленки на ЕС. Европейският съюз и Китай договориха обща система за наблюдение по отношение на износа на определени категории текстил и облекла от Китай за държавитечленки на ЕС, но тази система изгуби валидност на 31 декември 2008 г.
През последните две години 350 000 работни места бяха изгубени, а броят на компаниите беше намален с 5 % през същия период. В светлината на увеличаващият се брой предприятия, които спират работа или преместват производството си, което води до увеличение на безработицата в няколко района, бих искала да задам следните въпроси от името на Комисията по международна търговия:
Комисията или някоя държава-членка предложила ли е удължаване на механизма за съвместно наблюдение след 31 декември 2008 г. или някакви други мерки в тази рамка?
Какви мерки възнамерява да приеме Комисията, за да защити производството и заетостта в сектора на текстила и облеклото?
Ще продължи ли Комисията да наблюдава събитията на пазара в реално време, статистиката за вноса и мониторинга на митниците, както и да държи сектора информиран относно последните събития?
Каква е настоящата ситуация относно предложената разпоредба за етикетите "произведено в"?
Какви мерки са предприети от Комисията в отговор на предложенията, приети от Парламента в резолюцията му от 13 декември 2007 г.?
член на Комисията. - (EN) Гжо Председател, в тази обстановка е разбираемо, че има загриженост относно успеха на производството при тази конкуренция, а текстилните изделия, разбира се, са от изключителна важност. Заетостта продължи да спада и продукцията отново намаля - и това се случва след няколко години на относителна стабилност. Разбира се, секторът заема челно място в процеса на глобализация. Малките и средните предприятия играят голяма роля в това.
След края на Меморандума за разбирателство от 2005 г., ние наистина имахме споразумение за обща система за наблюдение - към която гжа Wortmann-Kool насочи вниманието ни - и тя ни даде първоначална информация относно търговските потоци. Затова сме поподготвени да реагираме в случай на евентуален подем в нашата промишленост. Това също е и последваща стъпка за преминаването към отворени пазари, които са проектирани и развити - както, сигурна съм, колегите знаят - с участието на икономическите участници и при разискване с държавите-членки и Парламента. Чрез поддържането на процес на постепенни промени, помогнахме на сектора да се адаптира. При това получихме подкрепа от социалните партньори. Те не поискаха удължаване на нивата на преднамерен растеж според Меморандума за разбирателство, когато той приключи през 2008 г., нито поискаха продължаване на системата за наблюдение през 2009 г., въпреки че разбирам, че някои държави-членки предпочитаха да бяхме сторили това. Като цяло вносът от Китай се увеличи, но в границите на разумното. Значителното увеличение в някои категории - като например, рокли, панталони и пуловери - беше балансирано от спад на вноса на текстил от доставчици от други страни. Така че общо за 2008 г. беше реализирано само слабо цялостно увеличение, което беше поето от пазарите сравнително добре
Правилният политически отговор не е да затворим нашите пазари или да наблюдаваме вноса. Трябва да се уверим, че всеки бизнес може да се промени, да се приспособи, да развива търговия и да се обновява, за да излезе от настоящите условия. Именно за да помогне на такива бизнеси беше одобрен икономическият план за възстановяване. Това, разбира се, означава голям растеж на брутния вътрешен продукт с 1,5 %, което би трябвало да помогне на сектора на текстила и облеклото. Предизвикателствата към сектора съществуват преди настоящия застой. Осем от 15-те кандидатури по европейския фонд за приспособяване към глобализацията са за подкрепата на текстилни работници.
Комисията е готова да подкрепя инициативи за установяване на партньорства в сектора на текстила и облеклото, предназначени да предвиждат преструктуриране с цел да се запази заетостта, и като цяло секторът печели от факта, че съществува дългосрочна рамка за социален диалог. Приветстваме резолюцията на Парламента относно бъдещето на текстилния сектор. Движим се напред по отношение на пазарния достъп, фондовете от инициативата за водещи пазари, както и по отношение на всяко споразумение за свободна търговия, тъй като това са каузи, посветени на стандартите за околната среда и на социалните стандарти. Разбира се, девалвацията на валутите остава на дневен ред.
от името на групата PPE-DE. - (EL) Гжо Председател, текстилът и облеклото са предимно глобализиран сектор на икономиката, характеризиращ се с непрестанни промени по отношение на мястото на производство и постоянно преструктуриране и приспособяване към нови ситуации, като например либерализацията на международната търговия. За много държавичленки на Европейския съюз, включително Гърция, този сектор е важен източник на износни стоки и заетост. Въпреки това значителният брой местещи се производствени звена и постоянното намаляване на заетостта започват да придобиват заплашителни размери. В допълнение към структурните проблеми, силното несъответствие между вносните тарифи на Европейския съюз, от една страна, и тези на найважните му конкуренти, от друга, има отрицателен ефект. Комисар, говорим за сектор, който представя изключително висок процент от всички конфискации на пиратски продукти по границите на Европейския съюз - процент, който постоянно се покачва. В такъв случай смятам предложението да се създаде европейски наблюдателен пункт за пиратски стоки, за добра идея, тъй като по този начин можем да постигнем подобра координация между компетентните органи, държавите-членки и службите на Комисията, както и условия за ефективно сътрудничество с частния сектор. Мисля, че трябва да приемем разпоредби относно етикета "произведено в", които ще помогнат да опазим условията на честна конкуренция и защита на потребителя. Установяването на поефективни правила за произход е важно от гледна точка на приложението на тарифните квоти в схемата на общите тарифни преференции и регионалните споразумения. Длъжни сме да създадем нова мрежа от взаимоотношения на сътрудничество между агенциите, които имат промишлена и регионална политика, и ангажираност, и ефективно да подкрепяме европейските предприятия, особено малките и средните предприятия, така че да могат да поддържат и подобряват конкурентната си специализация. Имам предвид производството на продукти с висока добавена стойност по отношение на качество и дизайн, иновация и употребата на нови технологии.
Бихме желали да ви благодарим за отговорите на устните въпроси. Искам да подчертая, че, както е добре известно, текстилният сектор има особено важен принос за БВП на всички държави-членки, включително Румъния. Добре ни е известно, че този сектор създава нови работни места, особено за работната сила от женски пол. Съгласна съм и подкрепям мерките, които предлагате тук, защото след като сме наясно колко е важна търговията в настоящата икономическа криза, трябва да осъзнаем и колко са важни мерките, които трябва да предприемем, за да защитим работните места.
Като се има предвид, че общата система за наблюдение на вноса на текстил от Китай беше прекратена в края на миналата година, която, разбирам, е била важен инструмент за мониторинг на пазара, искам да предложа на Комисията да отдаде поголяма важност не само на текстилния сектор, но също и на други чувствителни промишлени сектори, като стоманения, химическия и машинния. Бих искала също да предложа на Европейската комисия периодично да представя проучвания на въздействието, статистически данни или други елементи и подходящи инструменти за тези сектори. Бих искала още веднъж да приветствам мерките, които предложихте, по отношение на достъпа, свободната търговия, фондовете и околната среда.
Гжо Председател, госпожи и господа, несъмнено сме изправени пред изключително сериозна криза в промишлеността и европейската текстилна промишленост не може да избегне тази криза, която също е следствие от финансовата криза.
Ясно е, че намалените потребителски разходи дават отражение върху европейските водещи продукти, включително и тези от моята страна Италия, в сектор, който е понесъл загубата на 350 000 работни места и 5 % от дружествата, както посочи председателят на Комисията по международна търговия.
Обаче към момента смятам, че този сектор, както и други индустриални сектори, се нуждае не толкова от финансова подкрепа, колкото от правила, има нужда, както вече беше отбелязано, от пълна реципрочност. Докато е разбираемо при развиващите се страни да има склонност към действително отваряне на пазара, за да се насърчи развитието на тези страни и по този начин и създаването на нови пазари, много помалко разбираема е липсата на реципрочност относно законодателните и тарифните бариери по отношение на найразвитите страни: Съединените щати, Канада, Австралия и Япония.
Тази е причината определени фундаментални въпроси - по които вярвам, че съществува ангажираност повече на теория, отколкото на практика - като въпроса за отбелязване на произхода, трябва отново да станат основния фокус на внимание за Комисията и Съвета. Европа се нуждае от нови правила, но също така се нуждае от реципрочност и повишени усилия в борбата с фалшификациите и пиратството, както и да предприеме реални действия по отношение на антидъмпинговите мерки и найвече, да одобри разпоредбите по отбелязването на произхода.
Разбирате ли, Комисар, ако участваме в боксов мач и едната ни ръка е вързана отзад, не можем да спечелим. Също така искам да повторя, че това е проблем, който засяга и Съединените щати, и нас, а не само Китай и Индия. Те имат правила за проследяване, които налагат и върху нашите продукти, но ние нямаме такива. Ето защо това се оказва основен въпрос, по отношение на когото смятам, че инициативата на Комисията трябва да се разгърне много повече, отколкото в миналото, понеже сме виждали, че когато Комисията иска, може да убеди дори и тези, които са против, какъвто беше случаят с въпроса за околната среда.
В заключение, виждам, че има мерки, които са скъпоструващи и такива, които са не толкова скъпи, но скъпите са част от пакет, предназначен да се бори с кризата, който скоро ще бъде пуснат в действие. Те включват Европейския фонд за приспособяване към глобализацията, отпускането на повече кредити, за да се насърчат инвестициите и да се засили капитализацията на малките и средните предприятия, повече парични средства за проучвания за текстилната технологична платформа, както и поголяма подкрепа при износа на малките и средните предприятия. Не толкова скъпите мерки са именно регламентирането на отбелязването на произхода, защитата на интелектуалната собственост, анти-дъмпинга и борбата срещу фалшификациите. Ако можем да придвижим напред тези скъпи и не толкова скъпи мерки, вярвам, че ще помогнем на икономиката в Европа, без да променяме правилата за конкуренция и без да стигаме до неопротекционизъм.
Като резултат от други инициативи, предложихме на Комисията по международна търговия на Европейския парламент да бъде повдигнат устен въпрос с разискване в пленарната зала по производството и заетостта в сектора на текстила и облеклото в различни държави-членки на Европейския съюз, защото считаме това за належащ и съществен въпрос.
Предложихме също това разискване да включва и участието на Съвета и да бъде приключено с резолюция от този Парламент, но тези предложения не получиха подкрепата на други парламентарни групи.
Измина повече от година от разискването, проведено в този Парламент на 12 декември 2007 г. Тогава предупредихме, че ако не бъдат предприети мерки в защита на производството и заетостта в сектора на текстила и облеклото, ще продължим да сме свидетели на бавната агония и разрушение на голяма част от този стратегически сектор. Оттогава, както се е случвало и преди, хиляди работни места бяха загубени и безброй компании бяха затворени, като само през последните две години 350 000 работни места и 5 % от дружествата бяха заличени.
Чудим се, с това ли твърди, че се конкурира Европейската комисия чрез реструктурирането. Оттогава, какъвто беше и случаят преди това, работниците продължават да са изправени пред безработица - често без заплащане на дължимата им компенсация или неизплатена заплата - пред засилена експлоатация, пред повече несигурност, пред забавяне на заплатите и пред нерегламентирано работно време.
Определени причини и хора са отговорни за тази ситуация, като тези, които подкрепят либерализацията на търговията с текстил и облекло и преместването на производството с цел максимална печалба, като по този начин изправят голяма част от сектора срещу конкуренция, основаваща се на двойни стандарти, предопределени от самото начало.
Изправен пред тази ситуация, Европейският съюз или се прави, че не чува, или предприема смекчени мерки, които далеч не водят до решение на проблемите и нуждите на сектора. Европейската комисия не смята промишлеността на текстила и облеклото за специална, както твърди, за разлика от други сектори. Едновременно със спешните мерки, които е нужно да бъдат предприети от всяка държава-членка, Европейският съюз също има задължението да предостави отговор на тежките проблеми, с които този сектор се сблъсква.
Комисар, кога ще бъдат приложени задължаващите правила за поставянето на етикети за произход, заедно с приемането на разпоредбите за "произведено в", например? Кога ще бъдат приложени към вносните стоки същите изисквания за безопасност и защита на потребителя, каквито има за продуктите, произведени в Европейския съюз? Как Европейският съюз ще продължи да наблюдава в реално време тенденциите във вноса и митническите инспекции и контрол, като държи сектора напълно информиран и търси защитни клаузи, когато това е необходимо? Как ще използва финансовата рамка за 2007-2013, включително така наречения Европейски фонд за присъединяване към глобализацията, за да насърчи производството и заетостта в сектора на текстила и облеклото, и поспециално в малките и средните предприятия, засегнати от либерализацията? Кога ще има политика за валутен и международен обмен, която не наказва износа на стоки на определени държавичленки? Кога ще бъде създадена програмата на Общността, предложена от Парламента, и кога ще бъдат освободени от блокиране финансовите ресурси за модернизиране и подпомагане на сектора и за разнообразяване на промишлената дейност, особено насочените към найнепривилегированите региони, които зависят от програмата?
Последствия от неотдавнашната газова криза - Втори стратегически преглед на енергийната политика - Подобряване на енергийната ефективност чрез информационните и комуникационните технологии (разискване)
докладът на гжа Laperrouze, от името на Комисията по промишленост, изследвания и енергетика, относно втория стратегически енергиен преглед;
устен въпрос към Комисията (B6-0003/2009), зададен от гн Remek, от името на Комисията по промишленост, изследвания и енергетика, относно подобряване на енергийната ефективност чрез информационните и комуникационните технологии.
член на Комисията. - (EN) Гжо Председател, бих искал да започна с поздравление към Комисията по промишленост, изследвания и енергетика и докладчика гжа Laperrouze. Те работиха много усърдно, за да подготвят този доклад по отношение на сигурността на снабдяването най-късно за тази февруарска пленарна сесия за 2009 г. Когато тя започна работа, никой не очакваше, че ще имаме пълни доставки на газ от Русия през Украйна и това окончателно привлече вниманието към проблемите за сигурността на снабдяването.
Що се отнася до газовата криза, какъв е ходът на разследването? Всички разпределени количества достигат своите дестинации, което означава, че поголямата част от потребителите разполагат с пълни доставки на газ. Все още липсва един поток в Полша; работим по този въпрос. Изключителното във връзка с него е, че той е доставен от RosUkrEnergo, която сега е извън сделката, но ние работим също и за пълното възстановяване на доставките на газ към всички части на Европейския съюз, които бяха засегнати от кризата.
Тъй като споразумението за доставка е за 10 г., можем да очакваме то да осигури добра основа, за да не се окажем в същото положение в бъдеще. Бих искал също да подчертая, че макар всички наблюдатели на ЕС все още да са на място и да следят потока на газ, ние очакваме че няма да има нужда от тях в бъдеще. Писах до колегите в Русия и Украйна, с въпрос как да процедираме с наблюдението в бъдеще, защото според мен, ако вярваме в сделката и е стабилна, тогава не е необходимо наблюдение; въпреки това наблюдателите са там.
Смятам, че не трябва да въздействаме по този транзитен въпрос. Трябва да продължим да работим и с двете страни - със страната доставчик - Русия, и с Украйна като транзитна страна - и наистина трябва да се уверим че няма разделение между доставките на газ до Украйна и между транзитните потоци, отиващи към Европейския съюз, и че тези транзитни потоци са финансово изгодни и за Украйна, носейки печалба за държавата и давайки й найнеобходимите икономически ползи. Ще продължим да работим по този въпрос, но в действителност можем да кажем, че газовата криза свърши.
Какви поуки си извадихме? Споменах го предния път, но поуката е, че ЕС е по-здрав, отколкото сме очаквали. Вярно е, че в тази трудна ситуация държавите от ЕС работиха в един глас чрез председателството и с подкрепа от Комисията. Видяхме много повече доказателства за солидарност, когато държавите-членки помогнаха на други държави-членки. Също така наистина осъзнахме, че вътрешният пазар работи там, където това е възможно. Също така бях много доволен от силния и координиран отговор на европейската газова промишленост, която на първо място демонстрира обща позиция относно "Газпром", а на второ, създаде и предложение, което може да бъде полезно в случай че няма постоянно споразумение между Русия и Украйна.
Какви бяха слабостите, които установихме? Първата е липсата на инфраструктура. Това беше много очевидно и отчасти по тази причина пазарът не можа да проработи. Цената на газа и спот-пазарът не са се покачили особено, но това е защото в някои части на Европейския съюз, където доставките на газ са най-необходими, нямаше допълнителна възможност да се доставя газ.'
В някои случаи солидарността можеше да бъде поголяма. Също така видяхме други случаи, при които нямаше достатъчна прозрачност, а ние със сигурност се нуждаем от силен координационен механизъм, за да се справим с кризата.
Стратегическият енергиен преглед, който беше предложен от Комисията през ноември, се спря на пет области, които гжа Laperrouze и Комисията по промишлеността, изследванията и енергетиката (ITRE) описват в повече детайли и рационализират. Те са: енергийната ефективност, употребата на местни ресурси (и искам да спомена че за 2008 г. 43 % от инсталирания капацитет идва от вятърната енергия; това е най-големият инсталиран капацитет, а вятърът е местен източник на енергия); външните отношения, тоест, че работим с колегите си; механизми за противодействие на кризите; и инфраструктурата.
Смятам, че един важен въпрос, по отношение на който Комисията ще направи повече по-нататъшни усилия, е свързан с поканата в този доклад за консолидиране на дейностите в различни области, защото сме развили наистина много дейности във връзка с пакета от мерки за енергетиката и изменението на климата, във връзка с технологиите, външните отношения, вътрешния пазар. Но е много важно да решим как да ги консолидираме и какви допълнителни мерки следва да се приемат, ако е необходимо.
Ще завърша с едно по-конкретно предложение, което Комисията разработи, което до голяма степен е свързано с този въпрос, но също така и с икономическа криза, пред която сме изправени. Става дума за частта от пакета за възстановяване, свързана с енергията.
Има три проблема, по които предлагаме да се използва финансиране. 3.5 милиона EUR са предназначени за инфраструктурата - и то за да се подкрепи всеки един проект, а за да се увеличи диверсификацията от юг, запад и изток, както и за да се опитаме да получим балансирана и устойчива комбинация от доставки на газ.
Относно електричеството, ако погледнем найслабите страни, се оказва, че това са изолацията на Балтийските държави и на Иберийския полуостров.
Следователно има два проблема, които понякога се разглеждат като лукс, но според мен са изключително важни проблеми: разположените в морето вятърни инсталации - жизненоважно е да имаме обществена подкрепа за проектите, които са текущи - и улавянето и съхранението на въглероден диоксид. Те са абсолютно необходими за постигане на нашите цели по отношение на изменението на климата в глобален мащаб, но освен това дават и така необходимия тласък на европейската промишленост да развие технологията, която би могла да се използва в бъдеще.
Оттук следва, че пред нас са комбинацията от мерки за гарантиране на сигурността на доставките, технологическите цели и също европейските цели за възстановяване. Смятам, че това е правилното предложение. Обемът на финансиране не е голям, но мисля че вървим в правилната посока и че обществото трябва да участва, за да се засили сигурността на доставките в Европейския съюз.
докладчик. - (FR) Гжо Председател, Комисар, госпожи и господа, разискванията, които проведохме относно Втория стратегически енергиен преглед, несъмнено бяха белязани от тази нова криза с доставките на газ между Русия и Украйна. Тази криза доведе до липса на ток, нестабилност на междусистемните връзки и попречи на Европейския съюз да реагира и говори в един глас.
За трети път се появи нуждата от обща енергийна политика. Въпреки това трябва да кажа - и комисаря го посочи - че сега виждаме напредък и повече сътрудничество и солидарност сред държавитечленки, а наред с това и надежда за решение, с което да се справим с тези кризи.
Бих искала да благодаря на колегите, които допринесоха за обогатяването на този доклад, който изготвихме набързо, тъй като бяхме уведомени със съобщение през ноември. Няма да се впускам в подробни обяснения за всичко, което изложихме в тази резолюция, а вместо това ще изтъкна посланията, които Комисията по промишленост, изследвания и енергетика искаше да разпространи чрез него.
Общата обстановка е следната: климатичните ограничения ще стават все по-трудни, сигурността на доставките за Европейския съюз е застрашена от още по-сериозни и по-чести кризи, което може да навреди на неговата конкурентоспособност. Това налага необходимостта да се мисли различно за потреблението и консумацията на енергия в рамките на Европейския съюз, да се мисли различно за нашите енергийни ресурси и да си дадем възможност да използваме забележителния източник на работни места, в лицето на енергийния сектор, работни места, които са жизненоважни в контекста на икономическата криза, през която преминаваме.
Какво предлагаме ние? В краткосрочен план: насърчаване на визията "3 x 20 до 2020 г." на пакета за енергетиката и изменението на климата, която да превърнем в Европейска енергийна политика. Това е съвместно действие на няколко равнища - глобално, европейско, национално и местно - което означава, че главните приоритети, които посочихме, са, разбира се, пестенето на енергия, енергийната ефективност и развитие на възобновяемата енергия, тъй като потенциала на Европейския съюз в тази област е голям. По-конкретно, целта за 20 % енергийна ефективност трябва да се превърне в задължаваща.
Второ, сигурността на доставките за Европейския съюз трябва да бъде подобрена чрез инвестиции в мрежите и по-конкретно в междусистемните връзки. Солидарността сред държавитечленки означава, че мрежите трябва да снабдяват региони, които са изолирани и силно зависими от един единствен доставчик. Това също означава, че Директивата относно сигурността на снабдяването с газ трябва да бъде преразгледана, за да я направим европейски инструмент за управление на кризите. Подобряване на сигурността на доставките означава също засилване и структуриране на диалога с транзитните държави и държавите производители. Тези енергийни взаимно зависими връзки трябва да бъдат развити, по-специално тези с Русия и Средиземноморския район.
Трето, да имаме вътрешен пазар е жизненоважен фактор от гледна точка на сигурността на доставките. Въпреки това обаче може ли една държава-членка да получи доставка чрез друга държава-членка, ако междусистемните връзки са слаби или не съществуват?
Четвърто, трябва да идентифицираме найдобрите практики на международно равнище. Във връзка с това нека заздравим обмена на информация между нас, Япония и Съединените щати - по-специално Калифорния - но нека и не се заблуждаваме: нашите отношения с тези държави консуматори на енергия са основани както на сътрудничество, така и на конкуренция, по-конкретно от гледна точка на технологиите.
После следва дългосрочният план, който е много важен. Задачата е да прогнозираме бъдещето на доставките на енергия в Европейския съюз. Да кажем, че до 2010-2020 г., трябва да можем да правим пътни карти въз основа на сценарий на доставките за Европейския съюз за 2050 г. За да го направим, трябва да бъдат изградени амбициозни цели по отношение на борбата с изменението на климата. Нашата комисия предложи намаление от 60-80 %, но вероятно в бъдеще от поне 80 %, на емисиите на CO2, увеличение от 35 % на енергийната ефективност и 60 % дял на възобновяеми енергийни източници, да бъдат постигнати до 2050 г.
Парламентът призовава тази пътна карта да разглежда развитието на дяла от различните енергийни източници, така че инвестициите да могат да бъдат планирани посредством производството, междусистемните връзки и научната и развойна дейност.
В енергийният микс за 2050 г. Комисията по промишленост, изследвания и енергетика потвърди дяла на ядрената енергия наред с други източници на енергия, като възобновяемите източници на енергия, както и желанието да разработи средства за съхраняване на енергия и за използване на слънчева енергия, която е неограничен ресурс.
Въздействие на споразуменията за икономическо партньорство (СИП) върху развитието (кратко представяне)
Следващата точка е кратко представяне на доклада на гн Schröder, от името на Комисията по развитие, относно въздействието на споразуменията за икономическо партньорство (СИП) върху развитието.
Гн Председател, Комисар, госпожи и господа, говорим за въздействието на споразуменията за икономическо партньорство върху развитието. "Споразумения за икономическо партньорство" е наистина доста впечатляващо, особено на немски език. Това е ужасна фраза, и без съмнение много малко хора в Германия ще се заинтересуват от тази тема, въпреки факта че ще бъде една от най-важните теми в следващите години. За какво става въпрос?
В Споразумението от Котону се заявява че споразуменията за икономическо партньорство следва да се сключат между Европейския съюз и страните от АКТБ до края на 2007 г. Историята на това беше че развиващите се страни, които не бяха и не са в групата на държавите от АКТБ се оплакаха на Световната търговска организация (СТО) че Европейския съюз е дал на държавите от АКТБ специални привилегии.
Сега успяхме да изготвим, поне що се отнася до Карибите, споразумение за икономическо сътрудничество от този тип, което се надяваме ще бъде успех. Докладът ми заявява че това споразумение ще направи нова основа за развиване на сътрудничество: ние им помагаме да си помогнат. Ние се опитахме да свържем заедно търговията и развитието, с което имам предвид търговската политика и политиката за развитие. Има обаче известна доза търкания по-специално тук в Парламента между нашата комисия, Комисията по регионално развитие, и Комисията по международна търговия, свързано първоначално със съвместимостта на това споразумение с правилата на СТО и по-специално с въпроса за парламентарен контрол.
Моят доклад първоначално включваше два параграфа - номер 5 и 17 - свързани с парламентарния контрол. По молба и съвет на председателя на Комисията по международна търговия, заличих тези параграфи изцяло и поднесох алтернативен проектодоклад със заличените параграфи, който ще гласуваме в четвъртък. Отделно от двете заличени точки, моят проектодоклад е идентичен с първия. Той установява както възможностите, така и рисковете от споразуменията за икономическо партньорство, но по-специално подчертава възможните положителни последствия от тези споразумения за хората в тези страни.
Преди да приключа, г-н Председател, само бих искал да кажа още нещо: някои от нашите колеги непрекъснато твърдяха, че хората в държавите от АКТБ имат твърде малко време за да сключат тези споразумения. Това не е вярно: имаха време от 2000 г. до 2007 г.; след това имаха още една година до 2008 г.; и все още имат време. Все пак не казваме на хората в тези държави че могат да правят каквото си искат: времето тече. Това е в интереса на хората в държавите от АКТБ, и следователно призоваваме всички членове на този Парламент да гласуват в подкрепа на моя доклад в четвъртък, включително тези, които първоначално са възнамерявали да гласуват срещу него. Това не е спор между левицата и десницата, а е с цел да се помогне на държавите от АКТБ да станат по-самоуверени и в обозримо бъдеще да станат пълноправни партньори в международната търговия.
член на Комисията. - (EN) Гн Председател, Комисията приветства доклада на гн Schroeder, който представи един балансиран преглед на разнообразието от мнения, обхващащи въздействието на споразуменията за икономическо партньорство (СИП) върху развитието.
Досието продължава да се развива. Подписахме споразумение за пълно икономическо партньорство с Карибския регион, като същевременно договорихме междинни споразумения с държавите и регионите в Африка и Тихия океан. Тези междинни СИП осигуряват търговски режим, съвместим с правилата на СТО и запазват важни търговски преференции за тези държави. По характер междинните споразумения са само преходни, тъй като ще бъдат заместени от пълнообхватни местни СИП. Темпото на тези преговори ще бъде установено според съответните региони, за да се гарантира, че тези цели и обхват ще съвпаднат с процесите на тяхното интегриране, капацитет, нужди и политически приоритети.
Успоредно с това бе задействано планирането на 10ия европейски фонд за развитие . Повечето от регионалните и националните програми бяха подписани. В очакване на СИП тези програми включват значителна подкрепа, за да се помогне на нашите партньори от Африка, Карибите и Тихоокеанския басейн (АКТБ) да направят повечето от споразуменията: директна подкрепа за прилагането на споразуменията и индиректна подкрепа, за да се изгради инфраструктура и производствен капацитет.
Комисията признава важната роля на развитие на финансите. В същото време приветстваме факта, че доклада признава, че целите на развитие и резултатите от споразуменията са много по-голям проблем, отколкото само финансовата подкрепа. Ние също признаваме важната роля на реформата в регионите на АКТБ за постигане на целите, установени в параграф 14 от доклада. Това включва данъчната реформа и промените в системите на приходите. Реформите ще компенсират промяната в данъчната основа поради либерализация и сами по себе си са ценни стъпки за гарантиране на устойчиво публично финансиране за АКТБ.
Друга важна цел е да се подкрепи регионалната икономическа интеграция в АКТБ. Междинните споразумения все още не включват всички държави от АКТБ. Именно затова тези споразумения са само временни пълнообхватни споразумения. Пълнообхватните споразумения ще бъдат гъвкави и разбираеми.
Ще има изграждане на капацитет за доставки за търговия и ангажиране на стоки, както и в сектора на стоки и услуги, за да се поддържа икономическата стойност на едно търговско споразумение. Мнението на Комисията е, че протекционизмът не е валидна политическа възможност. Все пак, ние осъзнаваме тази защита - законовата употреба на мерки, за защита на чувствителните сектори и нововъзникващите индустрии - е валиден и важен политически инструмент. Именно затова СИП съдържат всички видове гъвкавости, и по-специално изключванията и асиметричните ангажименти от страна на АКТБ, както е посочено в доклада. От страна на ЕС, нашите пазари са изцяло отворени за продукти от АКТБ с нарастващо сътрудничество, за да посрещнат техническите и здравните стандарти и да улеснят търговията. Държавите от АКТБ ще отворят своите пазари само постепенно, с възможността да поддържат изключения.
Комисията не вижда ангажимента ни към процеса на завършване и подписване на СИП. Това е началото на процеса на засилен диалог, внимателно изпълнение, мониторинг и оценка на последствията, по-специално по отношение на въздействието върху развитието. Всичко това ще се използва от институциите, създадени за да прилагат споразумението, за да се гарантира прозрачността и участието на парламентаристите и на гражданското общество.
Комисията следователно приветства доклада на гн Schröder и ще се постарае да предостави подробна отговор на повдигнатите точки по време на разискването.
в писмена форма. - (FR) В четвъртък Парламентът ще произнесе присъдата си за доклада на г-н Schröder относно въздействието на споразуменията за икономическо партньорство (СИП) върху развитието. Ще съм изключително разочарован, ако първото гласуване на нашата институция на този едновременно технически и силно политически въпрос (тъй като цялото бъдеще на нашите отношения с държавите от АКТБ е изложено на риск) доведе до приемането на доклада на гн Schröder. Групата на социалистите в Европейския парламент няма да гласува в подкрепа на този текст, тъй като той по никакъв начин не отразява опасенията на европейците и на нашите партньори от АКТБ относно СИП и начина, по който се водят преговорите.
За разлика от позицията на докладчика, групата PSE постави за обсъждане и ще гласува в полза на предложението за резолюция, което поставя развитието обратно в основата на приоритетите на СИП, като отразява либерализацията на обществените услуги и евентуалните преговори по въпроси, свързани със Сингапур или относно услуги, които са в разрез с желанията на АКТБ, която насърчава регионална интеграция, която призовава за огромна финансова подкрепа, за да приведе икономиките на държавите от АКТБ до стандартно ниво и която ще вземе предвид специфичните характеристики и слабости на тези страни, без значение дали те са най-слабо развитите страни или обратното.
Това са условията, които ще направят СИП приемливи споразумения. За съжаление, все още имаме да извървим дълъг път.
Следващата точка е кратко представяне на доклад от г-н Hegyi, от името на Комисията по околна среда, обществено здраве и безопасност на храните, относно дивата природа в Европа.
Около 46 % от сухоземната площ в света може да бъде разглеждана като естествена среда - дива природа, недокосната от човешката цивилизация. В Европа обаче дивата природа представлява само 1 % от цялата територия. Трябва да направим всичко възможно, за да сме сигурни че поне оставащата дива природа, този 1%, е запазена за бъдещите поколения. Това е целта на доклада ми и се надявам че нарастващата защита на областите с дива природа рано или късно ще бъде интегрирана в законодателството на ЕС. Има двояко разбиране на понятието дива природа в европейската култура. От една страна, то се разглежда като място, от което носи страх и трябва да се избягва, място обитавано от където чудовища и мистериозни опасности, както се описва в много фолклорни приказки. От друга страна, то се разглежда като атрактивно, приятно място, което ни дава временно убежище от стреса на градската и индустриалната цивилизация.
Английската литература по този въпрос прави разлика между понятието за опазване на околната среда, което е правилното използване на природата, и на предпазването, с други думи защита на природата от използването й от човека. Тези философски дебати за извън обхвата на настоящия доклад, но за протокола бих искал да отбележа, че смятам устойчивото развитие за най-доброто решение. Дивата природа не може да бъде заключена в депозитна кутия в сейфа, подобно на огърлица или на пакет акции. Ние имаме право да открием нейните ценности. Така че трябва да пазим природата, чрез използването й от човека.
Територията на Европа е твърде малка, за да има забранени зони за гражданите. Откриването на природата и запознаването с условията, в които е живяло човечеството преди цивилизацията, учи на уважение към природата, и може да послужи като основа за висококачествен туризъм. В същото време тези области са изключително уязвими спрямо екологичните промени, причинени от човешката дейност - например в резултат на моторизацията, химикалите и изменението на климата - и с появата на чуждоземни растения и животински видове. Ние трябва да внимаваме несвойствени посетители да не застрашат дивата природа, и следователно всички форми на туризъм трябва да бъдат поставени под наблюдението на експертите по опазването на природата. Развитието на устойчив туризъм трябва да бъде комбинирано със защитата на тези области, и всички процедури следва да бъдат посветени на защита на дивата природа.
Дивата природа е убежище за много видове, като кафявата мечка, вълка и риса, които не са в състояние да оцелеят дори и при леко променени условия. Има все още много видове в Европа, които очакват да бъдат открити и описани. Повечето от тях живеят в почвата или в гниещ дървен материал и са особено чувствителни към промени. Тези незасегнати зони са подходящи за проучване на еволюцията, на естествените промени случили се в природата. Зоните с дива природа като цяло са част от мрежата Натура 2000, но изискват по-стриктна защита. Следователно докладът ми призовава Европейската комисия да работи с държавитечленки, за да направи карта на оставащите диви райони в Европа и за да развият стратегия за увеличаване на тяхната защита. Естествените ценности на все още недокоснатите територии и характеристиките на местообитанията следва да бъдат определени, и тяхната защита да бъде осигурена. Експертите ме съветват да не мислим от гледна точка на ново законодателство, а по-скоро да въведем по-специфична и стриктна защита на девствените зони в рамките на регламентите на Натура 2000. Тъй като финансирането на Натура 2000 е в известна степен противоречиво и е източник на по-основателна критика, ние ще трябва при всички случаи да направим промени в съответните регламенти през следващия парламентарен цикъл, но най-късно в новия бюджет. Това също може да е добра възможност за законово определяне и насърчаване на защитата на дивата природа.
Една област в моята родна страна, сталактитната пещера Aggtelek, също е класифицирана като част от дивата природа. Част от това място се намира в рамките на територията на съседна Словакия. Ще бъда много щастлив ако унгарските и словашките природозащитници могат да си сътрудничат, за да развият мрежа от защитени територии на фондацията PAN Park, тъй като мрежата от паркове PAN Parks има развита успешна европейска система за защита на дивата природа.
член на Комисията. - (EN) Гн Председател, спирането на загубата на биоразнообразие е приоритет на Съюза и Комисията. Тук става дума буквално за бъдещето на живота на Земята. Но независимо от първостепенното значение на опазването на биоразнообразието, до днес е отбелязан твърде скромен напредък.
През декември 2008 г. Комисията прие първата обхватна оценка на напредъка на ниво Европейска общност и държави-членки. Въпреки постиженията от последните години - като например, мрежата "Натура 2000" - биоразнообразието на ЕС продължава да се намира под непрестанен натиск от разрушаването на местообитанията, замърсяването, изменението на климата и въздействието на нахлуващите видове. Заключението на Комисията беше, че е твърде малко вероятно да постигнем целта за спиране загубата на биоразнообразие до 2010 г. - и че ще са необходими по-нататъшни интензивни усилия на ниво държави-членки и ЕС.
В този контекст Комисията приветства последователната подкрепа на Парламента за усилията да защити богатото и разнообразно природно богатство на Стария континент. Горещо приветстваме инициативата на г-н Hegyi за изработването на тази важна резолюция относно дивата природа в Европа.
Бих искала да започна с нещо по-общо и да спомена, че много от изяснените в този доклад въпроси вече се проследяват от Комисията.
Например, през декември 2008 г. Комисията прие съобщението "Към Стратегия на ЕС за нахлуващите видове". Освен това стартираме цялостно преосмисляне на бъдещето на политиката на ЕС за биоразнообразието и очакваме с нетърпение приноса на Европейския парламент към тези проблеми. Въпроси като подобряване прилагането и връзката между биоразнообразието и изменението на климата изискват специално внимание.
Важно е да се добави и едно пояснение към доклада. В момента се извършва оценка на нашето законодателство, свързано с природата - т.нар "доклади по член 17" - но няма планове за изменения на това законодателство, а вниманието е насочено главно към по-ефективното му прилагане.
Да се върнем отново на темата за дивата природа, нека отбележим, че Европа е гъсто населена и само 1-2% от нейната територия остават незасегнати от човешка намеса. Но докато зоните на дива природа са с малка площ, тяхната научна и културна стойност е голяма. Те могат дори, както в случая с общия трансграничен Национален парк на горите в Бавария (Германия) и Бохемия (в Чехия), да станат символ на европейското сътрудничество и интеграция.
Повечето от тези области вече са част от мрежата "Натура 2000". Въпреки това настоящият доклад дава вдъхновение да хвърлим отново поглед към зоните на дива и полудива природа в ЕС и да видим има ли случаи, където допълнителни действия от страна на Европа могат да помогнат да защитим тези специални места. Комисията е възложила извършването на няколко проучвания и работи в сътрудничество с чешкото председателство на ЕС. През май 2009 г. в Прага ще се състои конференция по въпроса. Тя ще предложи платформа за разглеждане на въпроси, свързани със зоните на дива природа в Европа и набелязване на мерки за гарантиране на съхраняването им.
Позволете ми да завърша, като потвърдя убеждението на Комисията, че европейският ландшафт е резултат от дълъг процес на човешка намеса. Идеята за жив ландшафт, който балансира природните и човешки потребности, е в основата на мисленето, което създаде "Натура 2000". Със сигурност не възнамеряваме да върнем съществуващите ландшафти в предишния им див вид, но трябва открито да се ангажираме с опазването на последните зони на дива природа в Европа.
Поради тази причина Комисията смята резолюцията на Европейския парламент за навременна. Тя представлява много желан принос към Пражката конференция. Специални благодарности на докладчика.
(EN) Г-н Председател, процедурен въпрос. Бих искала да протестирам срещу злоупотребата и засилващото се свободно прилагане на член 45, параграф 2 от Правилника на дейността, съгласно който протичат тези така важни разисквания.
Позволявам си да взема отношение, тъй като и на мен много ми се иска да отбележа отличната работа на г-н Hegyi по този доклад, но за съжаление има твърде много колеги, които се изказват по теми, които не са били разисквани в главната ми комисия и в главните комисии на другите колеги, а на мен ми се отказва правото да взема отношение по тях в пленарна зала.
В рамките на групата PPE-DE миналата седмица проведохме неприятен и много разгорещен спор на ниво работна група и група относно броя точки от Дневния ред, обсъдени тази седмица в съответствие с член 45, параграф 2 от Правилника на дейността. Смятам, че трябва в най-скоро време да преразгледаме това правило. Знам, че е създадено от Парламента и че депутатите са го подкрепили, но според мен е налице злоупотреба с нашето добро желание чрез броя точки от дневния ред - при това най-важните в дневния ни ред - по които все повече ни се отнема правото да разискваме.
Г-жо Doyle, с удоволствие ще вземем предвид вашето изявление, но нека ви припомня, че прилагането на член 45, параграф 2 е в пълномощията на Председателския съвет и че в рамките на последния, на гласуванията се придава допълнителна тежест, което значи, че големите парламентарни групи, каквато е вашата, имат поголяма власт да решават какво трябва да се разисква в пленарна зала съгласно което и да било правило.
В известен смисъл съм склонен да се съглася с вас, и трябва да ви кажа, че преминахме от едната крайност на прекалена толерантност към другата, на прекалена строгост, а истината определено е някъде по средата.
Освен това трябва да се обърнете към председателите на вашите групи, госпожи и господа. Смятам, че в този контекст вашето послание ще бъде разбрано най-добре.
в писмена форма. - (EN) Работих като докладчик в сянка по доклада "Дивата природа в Европа" и бих искал да поздравя моя колега г-н Gyula Hegyi за извършената от него работа.
Първо, ние наистина трябва да продължим с обозначаването на последните зони на дива природа в Европа. Разбира се, това не може да стане без да се даде определение за дива природа, затова призовавам Европейската комисия да предприеме действия в тази посока.
Устойчиво бъдеще на авиацията с общо предназначение и бизнес авиацията (кратко представяне)
Следващата точка от дневния ред е кратко представяне на доклада на гн Queiró, от името на Kомисията по транспорт и туризъм, относно дневен ред за устойчивото бъдеще на авиацията с общо предназначение и бизнес авиацията.
Г-н Председател, Комисар, до този момент на европейско ниво не е обръщано специално внимание на авиацията с общо предназначение и бизнес авиацията. Политическото значение на този доклад произтича от факта, че за първи път Комисията и Парламентът, са проучили тази дейност във време, в което тя отбелязва ускорен растеж както по отношение на своя обем, така и на своето икономическо значение.
Числата са достатъчно красноречиви: само в бизнес авиацията броят на малките и средните предприятия в сектора нараства многократно, очаква се броят на въздухоплавателните средства да се удвои на 3 500 през следващото десетилетие, а годишният оборот възлиза на повече от 25 милиарда EUR. Пряко или косвено секторът създава 154 000 работни места в цяла Европа. Заедно с авиацията с общо предназначение, която по изчисления разполага с 30 000 до 50 000 въздухоплавателни средства, секторът представлява около 9 % от всички регистрирани движения на въздухоплавателни средства и има един от най-бързите темпове на растеж в Европа, два пъти по-бърз от този при останалия трафик.
Секторът на бизнес авиацията носи важни социални и икономически ползи: чрез предоставяне на гъвкави транспортни услуги от точка до точка, той повишава мобилността на гражданите, производителността на стопанството и регионалното сближаване.
Секторът на авиацията с общо предназначение предоставя разнообразни дейности с висока стойност от операциите по търсене и спасяване до противопожарни полети, наблюдение на движението по пътищата, въздушно картографиране и авиацията за развлекателни и спортни цели. Тя е важен източник на навигационни умения за целия авиационен сектор.
Искам да отбележа, че европейският сектор непрекъснато увеличава своя дял на световния пазар на авиацията с общо предназначение и бизнес авиацията, който понастоящем е около 16 % и затова трябва да го подкрепим.
В качеството си на докладчик съм съгласен с необходимостта, изтъкната от Комисията в нейното Съобщение, да се проучат специфичните потребности на сектора и да се определят основните теми. Специфичните потребности се отнасят до събиране на данните и се основават на потребността от осигуряване на ангажираните с вземане на политически решения с достатъчно сведения и статистическа информация, за да получат по-добро разбиране за сектора и да могат да го регулират адекватно. Вторият момент се отнася до прилагането на принципа на пропорционалността при регламентирането на сектора. Основният въпрос е дали правилата, създадени за експлоатацията на въздухоплавателните средства на търговската авиация, ще бъдат приложими при експлоатацията на по-леките за управление и по-малки по размери, често пъти едномоторни, въздухоплавателни средства.
Подкрепяме Комисията и нейното намерение да прилага принципа на пропорционалност както в процеса на създаване на правилата, така и при реалното им прилагане, като никога не забравя да необходимостта да не излага на риск безопасността на обществеността. Такъв е случаят, например, с адаптирането на някои от правилата за летателна годност, вече приети от Европейската агенция за авиационна безопасност (EASA), към експлоатирането на въздухоплавателни средства с нетърговска цел, или евентуалното прилагане на специфични правила с оглед на опростените процедури за безопасност и проверка на пътниците в бизнес авиацията.
Третият момент засяга проблема с достъпа до летищата и въздушното пространство. Диагнозата е поставена: тези въздухоплавателни средства срещат по принцип затруднения в достъпа до големи летища, като започват да изпитват същите проблеми и при регионалните и второстепенни летища. Решенията варират от оптимизиране употребата на съществуващия капацитет до, може би, ревизиране на регламентите относно слотовете. Необходимо е също така да се стимулират инвестициите в малки и средни летища с оглед осигуряване на нарастващите междинни връзки между различните европейски региони и градове.
По отношение на въпроса за капацитета на въздушното пространство, подчертаваме значението на реформите в рамките на "Единно европейско небе" и Съвместното предприятие за разработване на ново поколение европейска система за управление на въздушното движение (SESAR) и още веднъж повтаряме необходимостта да не се налагат непропорционални изисквания спрямо малките въздухоплавателни средства по отношение на навигационното оборудване, като през цялото време се спазват ограниченията за безопасността.
Четвъртият и последен момент се отнася до екологичната устойчивост на сектора. Въпреки че емисиите CO2, отделяни от малките въздухоплавателни средства, са по-ниски, съществува необходимост от насърчаване на научно-изследователската и развойна дейност и новаторството не само в рамките на инициативи като "Чисто небе" и Проекта за рентабилни малки въздухоплавателни средства (CESAR), но и в прилагането на по-малко замърсяващи двигатели и по-чисти горива.
Г-н Председател, Комисар, накрая бих искал да изразя надеждите си, че този доклад представлява истинската рамка за бъдещи законодателни и регулаторни мерки, които могат да бъдат изработени в този сектор. Такова е желанието на комисията по транспорт и туризъм, когато призовава Комисията да докладва до края на 2009 г. постигнатия напредък по повдигнатите в този доклад въпроси. При утрешното гласуване очаквам желанието ми да бъде споделено с голямо мнозинство от членовете на този Парламент.
член на Комисията. - (EN) Г-н Председател, Комисията приветства доклада и благодари на докладчика и комисията за отлично свършената работа.
През януари 2008 г. Комисията за първи път публикува съобщение относно авиацията с общо предназначение и бизнес авиацията. То беше последвано от много положителното решение на Съвета от април 2008 г., а сега и от този важен доклад на Парламента.
Авиацията с общо предназначение и бизнес авиацията е важен сектор от авиационната промишленост на ЕС, чиято стойност се изчислява на около 2,3 милиарда EUR годишно. Секторът прави значителни инвестиции в научноизследователска и развойна дейност и бележи бързи темпове на развитие. Повече от две-трети от всички сертифицирани въздухоплавателни средства в ЕС са в този сектор.
Авиацията с общо предназначение и бизнес авиацията обхващат предимно малки и средни предприятия. Освен това секторът се характеризира с голямо разнообразие. Регламентите, които трябва да бъдат приети, следва да отразяват тази специфична характеристика, без обаче да повлияват отрицателно безопасността или сигурността. Радваме се, че докладът на Парламента подкрепя това разбиране за пропорционалност.
Съществуват три основни области, в които трябва да насочим усилията си в близко бъдеще: развитие на общите стандарти на безопасност на ЕС за авиацията с общо предназначение; интегриране на нетърговската авиация към следващото поколение системи за управление на въздушното движение в Европа и намаляване на отрицателния екологичен отпечатък на сектора.
През следващата година Комисията възнамерява да предложи известен брой правила, които да бъдат прилагани в ЕС и които да гарантират еднакво ниво на безопасност на нетърговската авиация. Както изтъкнахте в доклада си, ние трябва да се убедим, че те не само предоставят адекватно ниво на безопасност, но и са пропорционални и не обременяват ненужно операторите.
Освен това ще продължим да развиваме бъдещата система за управление на въздушното движение в Европа с ясното съзнание, че въздушното пространство е общо благо, което трябва да бъде достъпно за всички потребители по безопасен начин. От гледната точка на авиацията с общо предназначение, инициативите "Единно европейско небе" и SESAR ще бъдат от първостепенно значение за насърчаване, по безопасен начин, на достъпа до въздушното пространство и летищата. Тези технологии ще прокарат пътя на нови услуги, непредлагани до момента в Европа.
И не на последно място, авиацията с общо предназначение и бизнес авиацията, независимо от непрекъснатия технологичен напредък, повлияват околната среда и както цялата авиационна промишленост в по-общ смисъл, се нуждаят от собствен принос към намаляване на това въздействие. Тук отново един от важните принцип ще бъде този на пропорционалността.
Комисията очаква с нетърпение работата си с Парламента съгласно духа на този доклад и ще докладва за отбелязания напредък.
Най-напред искам да благодаря на Luís Queiró за изготвения от него доклад, който засяга много важна тема за бъдещето на транспорта в Европа.
Бих искал да подчертая значението на въпроса за развитието на авиацията с общо предназначение и бизнес авиацията и самолетостроенето в този сектор. Въпреки че предложените от Комисията решения не водят до радикални законодателни изменения и могат да изглеждат незначителни в настоящия момент, влиянието им върху бъдещето на авиацията в светлината на децентрализирането на пазара и развитието на сектора на въздушния превоз в Полша не може да бъде надценявано.
Целта на Комисията е да улесни развитието на авиационния сектор чрез улесняване на съществуващите регулаторни процедури, адаптиране на разпоредбите към нови форми на управление на въздушното движение и преразглеждането им с оглед гарантиране на пропорционалността.
Очевидно е, че тази инициатива заслужава пълна подкрепа. Все пак обаче трябва да се внимава при процесите на формулиране и прилагане на политиката в сектора да бъдат отчетени потребностите на всички категории на ползватели на въздушното пространство и авиационната инфраструктура при планирането и оптимизирането на съществуващия капацитет. С цел улесняване на бъдеща реформа трябва да се създаде европейска система за събиране на база данни за авиацията с общо предназначение и бизнес авиацията. В крайна сметка ще се наложи да се улесни достъпът на сектора до чужди пазари, като се подкрепя разработването на нови, конкурентни технологии и в същото време се зачитат принципите на защита на природната среда.
в писмена форма. - (EN) Приветствам настоящия доклад, защото той се опитва да хармонизира и изясни правилата на авиацията с общо предназначение и бизнес авиацията на равнище на Общността. Това е най-бързо развиващият се сектор на гражданската авиация в Европа, който осигурява многобройни социални и икономически ползи за държавите-членки. Все пак обаче за да се извлече максимална полза от него, трябва да установим подходящото законодателство. Например, в момента липсва надеждна информация за сектора и този дефицит трябва да бъде отстранен по най-бързия начин с оглед управлението, безопасността и сигурността на сектора.
Преодоляване на дискриминация на основата на пола и солидарносттта между поколенията (кратко представяне)
Следващата точка от дневния ред е кратко представяне на доклада на гжа Záborská, от името на Комисията по правата на жените и равенството между половете, относно преодоляването на дискриминацията на основата на пола и солидарността между поколенията.
Позволете ми най-напред искрено да благодаря на всички колеги за помощта при изготвянето на доклада по моя инициатива. Гласуването в Комисията по правата на жените и равенството между половете беше резултат от много широка дискусия и адаптиране на мненията.
Трябва да отдадем заслуженото на мъжете и жените, които се занимават с изграждането на мрежи за солидарност между поколенията. Тяхната решимост е важен принос към националното и европейско богатство и общото благо. За съжаление този принос не намира отражение в националните статистики и изчисления. Поради тази причина мъжете и жените са подложени на скрити форми на дискриминация. Жените и мъжете имат право на свободен избор на подходящи и удобни за тях дейности. Задължение на обществото е да гарантира тази свобода, а не да провежда дискриминация срещу дадена дейност само защото тя не съвпада с обичайните рамки на официалния пазар на труда.
Това е кратко представяне на доклада, подготвен по моя инициатива, относно преодоляването на дискриминацията на основание пол и солидарността между поколенията. Предметът на настоящия доклад е в основата на разискванията върху бъдещето на Европа и заетостта в държавите-членки. Въпреки че по същество е твърде технически, докладът притежава и човешко измерение. В него има по нещо за всекиго, тъй като всички ние живеем в рамките на мрежи от по-широки и по-тесни семейни и социални взаимоотношения, с които сме лично ангажирани. Принизяването на идеята за солидарност между поколенията само до грижа за децата означава неправилно тълкуване на проблема. Солидарността между поколенията включва и отговорност по отношение на родителите ни и грижа за зависимите лица.
Солидарността между поколенията съдържа още обучението на гражданите в уважение към опазването на живота, човешкото достойнство и околната среда. Това е преди всичко въпрос на социална справедливост. Той е в основата на бъдеща Европа и общото благо на нейните жители. Мениджърите човешки ресурси приемат, че човешките способности могат да бъдат приравнени към университетските дипломи. Затова измерването на тази ценност трябва да става по специален и положителен начин.
Европейският съюз трябва да създаде политическа рамка за постигането на тази цел. Жените са първите, които са допринесли за солидарността между поколенията, като по този начин вземат участие в създаването на обществени отношения. Ето защо настоящият доклад е посветен главно на тях. Икономистите използват математически модели, за да подчертаят стойността на домакинската работа. Дългогодишните изследвания от страна на икономисти и демографи показват, че приносът на жените към брутния вътрешен продукт може да бъде и по-голям, ако се вземе предвид и положеният от тях безплатен труд. Пренебрегването на този факт означава придържане към остарели идеи. Трябва да гледаме напред, за да създадем условия за всички жени и мъже да се ангажират със солидарността между поколенията, без оглед на социалния си статус.
Европейският съюз трябва да премине към действия, ако наистина гледа сериозно на въпросите за преодоляване на дискриминацията и равните възможности. Моята политическа група, Групата на Европейската народна партия (Християндемократи) и Европейските демократи се гордее, че подкрепя политиката за преодоляване на дискриминацията, която има за цел общото благо и зачита различните характеристики и допълващия характер на мъжете и жените. Госпожи и господа, позволете ми също да подчертая, че настоящият доклад е плод на подробни консултации с много неправителствени женски организации. В доклада съм взела предвид и мнението на три от междинните групи на Парламента: ATD Четвърти свят (ATD Quart Monde), междинната група по въпросите на семейството и защитата на децата и междинната група по въпросите на предоставящите грижи. Комисията по правата на жените и равенството между половете прие единодушно настоящия доклад. Госпожи и господа, бих искала да ви призова да ни позволите да продължим и занапред това сътрудничество и да гласувате утре в подкрепа на предложението за резолюция на Комисията по правата на жените и равенството между половете.
член на Комисията. - (EN) Гн Председател, смятам, че работата на гжа Záborská е много важна, защото въпросът, с който се занимава, е от изключително значение за нашето общество.
Въпросът за зависимостта ще придобива все поголямо значение в бъдеще поради демографското стареене, но също и поради равнопоставеността между мъжете и жените, тъй като грижата за децата и за зависимите лица, все още се извършва предимно от жени.
Следователно трябва да приложим мерки, които помагат на жените да се появят или останат на пазара на труда, като подобрим условията на живот в семействата, особено тези, които способстват за осъществяването на баланса между професионален и личен живот.
Що се отнася конкретно до ситуацията около грижата за зависими лица, Комисията вече е излязла със следните предложения за действие. Отпускът, даван на децата на зависими членове на семейството, беше включен в консултацията между европейските социални партньори относно баланса между професионален, личен и семеен живот. Комисията проучва качеството на услугите, предоставяни на възрастни зависими лица и защитата срещу лошо отнасяне с тях, както и мерките, които могат да бъдат предприети на европейско ниво в сътрудничество с държавите-членки за ускоряване и модернизиране на инфраструктурата и услугите.
Политиката на сближаване на ЕС чрез Европейския социален фонд ще продължи да съфинансира инициативи на национално и локално ниво. Отвореният метод на координация в сектора на социалната закрила и интеграция отдава значително внимание на осъвременяването на пенсионните системи в посока по-голямо отчитане на новите форми на труд, работни прекъсвания и продължителна грижа за зависими лица.
Ние работим по тези проблеми и аз очаквам с нетърпение много тясната съвместна работа с членовете на Парламента. Искаме да поздравим вас, от Европейския парламент, за изключително важната работа, която сте свършили.
(EL) Г-н Председател, бих искала да отбележа, че в настоящия доклад, приет с абсолютно мнозинство в Kомисията по правата на жените и равенството между половете, съществува и алтернативно предложение, внесено от няколко депутати. Утре ще бъдем призовани да гласуваме, като направим избор между въпросното предложение и това на парламентарната комисия. Едното ще премахне другото. Не можем да разискваме това предложение в пленарна зала, нито да изслушаме членовете на Парламента, които са го внесли и не можем да изразим становище по него. Това е недостатък на новия Правилник, което трябва да имате предвид.
Да, г-жо Panayotopoulos-Cassiotou, това, което казах преди малко на гжа Doyle се отнася и за този случай. Ние прилагаме член 45 от Правилника, който, по същество, предоставя много строга рамка за времето на изказванията, тъй като единствено докладчикът има правото да вземе думата.
Ръководим се от Председателския съвет, който е решил, че този въпрос се отнася до точно този член от Правилника. Правилникът за дейността ни със сигурност се нуждае от развитие с оглед позволяване на по-голяма гъвкавост и по-богати разисквания, но вярвам ще ме разберете, че не е в моите правомощия да направя измененията в Правилника еднолично тази вечер. Приемам това за сведение.
Дискриминацията на основата пола е все още реалност, за съжаление, дори и в държавите-членки на Европейския съюз. Това не се отнася само до частния сектор, където мъжете представляват деветдесети от членовете на управителните съвети на големите компании, но също и за държавния сектор, където жените са слабо представени.
Лисабонската стратегия има за цел да гарантира, че 60 % от жените в трудоспособна възраст са заети. Освен това, не трябва да забравяме, че едно от найголемите предизвикателства в Европа в среден и далечен план е демографската ситуация. Европейският съюз е изправен пред по-бързо нарастване на средната възраст на населението, отколкото други региони в света, като естественият прираст е само 0,4 %, което означава, че едновременно с това Европейският съюз ще трябва да се справя с проблемите на намаляващо трудоспособно и застаряващо население.
Освен това, изборът между правене на кариера и отглеждане на семейство не трябва да бъде категоричен или задължителен и трябва да е налице възможност за уравновесяване на двата житейски аспекта.
Една от главните ценности на Европейския съюз е премахването на всяка форма на дискриминация. Освен елиминиране на дискриминацията, което включва и дискриминацията между мъжете и жените, ние носим отговорността за прилагането на проактивни мерки за насърчаване на професионалните кариери на жените. Една от областите, в които жените са много слабо представени, е научноизследователската дейност. Нещо повече, те не само са малобройни в сектора, но и са зле представени в управленската йерархия: колкото по-високо е йерархичното ниво, толкова по-малък е процентът на жените.
По този начин, обществото се лишава от творческия потенциал на важна част от населението. Силно конкурентният характер на научноизследователската област, присъщата географска мобилност, свързана с научната дейност, заедно с изграждането на кариерата в относително късна възраст, правят тази сфера на дейност, трудна за съчетаване със семейния живот.
Възползвам се от възможността, предоставена от разискването по темата, за да подчертая необходимостта от въвеждане на специфични политики, насочени към постигане на равнопоставеност между мъжете и жените в академичната професия. Тези политики трябва да вземат предвид набор от добри практики на европейско ниво, като улесняването на двойните кариери, насърчаване на университетите и научноизследователските институти да инвестират в детски градини, както и бърз достъп до академични постове за жените.
Държавите-членки на Европейския съюз трябва да подкрепят демографското обновяване, като интегрират действията си в обновената Лисабонска стратегия за растеж и работни места в съответствие с политиката на равнопоставеност на мъжете и жените. Балансът в европейското общество зависи от сумата на всички отношения на солидарност между поколенията, които днес са по-сложни от всякога: младите хора остават да живеят в домовете на родителите си дълго време, докато в същото време все по-голяма част от тези родители се принуждават да се грижат за застаряващите си роднини. Този товар пада предимно върху поколението на младите и средната възраст и в частност върху жените. Поради тази причина равнопоставеността между мъжете и жените, или с други думи, равните възможности в по-широкия смисъл, изглежда е фундаментално условие за създаване на нови форми на солидарност между поколенията.
По отношение на семейните задължения, или съчетаването на семейния и трудовия живот, въпросът за равнопоставеността на мъжете и жените определено придобива голямо значение, ако на семействата в Европа бъде даден тласък за развитие. Освен това е от критична важност да се гарантира възможността за грижа за децата със съответното качество и количество за тези, които биха желали да работят срещу заплащане, успоредно с отглеждането на децата си. Групата на социалистите в Европейския парламент прави всичко по силите си да гарантира, че целите на Процеса от Барселона се изпълняват и отбелязва с разочарование, че тази цел очевидно не е намерила място в дневния ред на чешкото председателство.
Настоящият доклад е важен като илюстрация и начало на промяната на положението с дискриминацията на основата на пола и солидарността между поколенията!
Насърчаване на иновациите с цел обезпечаване устойчивостта и високото качество на обществените услуги в Европа (кратко представяне)
Следващата точка от дневния ред е кратко представяне на доклада от гн Harbour, от името на Kомисията по вътрешния пазар и защита на потребителите, относно доставки на развойни продукти: Насърчаване на иновациите с цел обезпечаване устойчивостта и високото качество на обществените услуги в Европа.
докладчик. - (EN) Гн Председател, намирам за особено подходящо, че именно г-жа Reding отговаря от името на Комисията тази вечер, защото докладът ми е с акцент върху предложение, което се подготвя в продължение на много години с нейна помощ. Това е изключително важно предложение с многопосочно простиращи се възможности за цялата европейска икономика. Първото послание, което ще отправя тази вечер, е към Комисаря, за да й благодаря за помощта при оглавяването на тази дейност, но искам да отбележа, че тази дейност се нуждае от по-голямо популяризиране. Трябва да бъде широко разпространена от главна дирекция "Информационно общество" - което, струва ми се, вече се случва - тъй като е от такова значение, особено предвид състоянието на икономиката в момента.
За какво става дума? Същността на проблема е, че обществените органи в Европейския съюз харчат огромни средства от обществения бюджет за закупуване на продукти и услуги. Изчислено е, че 1 800 милиарда EUR се харчат за обществени поръчки всяка година. Каква част от тези поръчки се занимават действително с проучване, изследване и насърчаване на развитието на нови решения на големите предизвикателства, с които обществените органи и цялото общество се сблъскват всеки ден: по-добра система на здравни услуги, по-добри транспортни решения, борба с изменението на климата или подобряване енергийната ефективност на сградите? Разходите за обществени поръчки в ЕС, свързани с научноизследователска и развойна дейност, са по-малко от 1 % от целия бюджет за обществени поръчки.
Като имаме предвид изрично поставената цел от Лисабонската стратегия за достигане на 3 % ниво на разходите за научноизследователска и развойна дейност, налице е огромен потенциал.
Ето тук именно е мястото на доставките на развойни продукти. По същество това, от което се нуждаем, са интелигентни, фокусирани върху научните изследвания обществени органи, които създават потребност от иновативни решения и след това работят съвместно с малките и големи иновативни дружества - и най-вече малките предприятия, които могат наистина да извлекат полза от това - за да задоволят тези изисквания. Нашето желание е интелигентните клиенти наистина да мислят изпреварващо, да изискват, да мислят за решения, за които не съществува търговски отговор, но където съществува спектър от решения, които могат да бъдат разработени с финансовия принос от обществения орган, чиято единствена задача е да финансира научноизследователската и развойна дейност, може би като се започне с етапа на конкуриране на идеи и се премине към следващ етап на развойни решения, който да доведе до надежден продукт или услуга, които впоследствие могат да бъдат пуснати на пазара.
Предимствата от тази подкрепа, за едно малко предприятие най-вече, и предоставянето на търговска помощ, ще бъдат от истинско значение за този бизнес. Наистина, там където това вече е задвижено, виждаме, че предприятията, дори и когато не произвеждат печелившото решение, получават финансиране за научноизследователска и развойна дейност и могат да продължат и да развият други генериращи приходи продукти.
Това се вписва във втората инициатива на Комисията за водещи пазари, засегната в моя доклад, където се надяваме обществените органи да бъдат водещи в няколко ключови технологични области около здравето и изменението в климата в транспорта. Това са признаци на наченки на интегрална политика, но докладът ми твърди, че се нуждаем от повече обучение, повече добри практики и по-широко разпространение на това предложение. Надявам се Комисията да поеме щафетата и Парламентът да покаже подкрепата си за това решение.
В заключение - ако ми позволите още малко време, тъй като в известен смисъл това е процедурен въпрос - най-напред искам да подчертая пред празната пленарна зала, че получих две становища относно доклада от г-н Sakalas от Комисията по правни въпроси и г-жа Podimata от Комисията по промишленост, изследвания и енергетика. Те, естествено, нямат позволение да представят становищата си тук, което е срамно, тъй като техният принос за направените от мен изменения е безценен. Бих искал да благодаря също и на моя докладчик в сянка, г-н Hasse Ferreira, за съвместната работа и за значителния му принос.
И за да приключа, това е решение, от което всички са печеливши: обществото, гражданите, обществените органи, бизнесът, иноваторите и европейската икономика. Ето защо е толкова важно и когато очакваме от държавните органи да продължат да инвестират във времена на икономическа криза, това предложение е дори по-важно отколкото, когато започнах работа по доклада преди месеци.
член на Комисията. - (EN) Гн Председател, напълно съм съгласна, защото доставките на развойни продукти служат на двойна цел. Подобряват качеството на обществените услуги, но преди всичко разкриват възможности за промишлеността да заеме водещо място на международния пазар. Така че това са добре похарчени пари, преди всичко във времена на криза, когато трябва да подпомогнем нашата промишленост да приложи на практика резултатите от научноизследователската дейност и да употреби по най-добрия начин технологичните решения и иновации.
Много се радвам, че докладчикът, г-н Harbour, заедно с Комисията, подкрепя подготвяното от дълго време предложение. Съществува обаче разлика между подготовка и внедряване. Искрено се надявам, че докладът на Парламента ще послужи за стимул и важен елемент, който да допринесе към политиката ни за научните изследвания и иновациите. Наистина, създаването на голямо търсене в рамките на обществения сектор за разработване на нови иновативни продукти и услуги в Европа може да промени нещо, особено при нашите малки и средни предприятия, и затова приветствам тази инициатива. Поздравявам г-н Harbour за свършената от него работа.
Кои са следващите стъпки? В непосредствен отговор на препоръките в доклада мога да потвърдя, че Комисията ще подкрепя дейности по насърчаване обмена на опит и повишаване на осведомеността и ще проучи начините за предоставяне на стимули за доставчиците в няколко държави-членки, за да осъществяваме съвместни проекти в областта на доставките на развойни продукти.
Комисията вече е започнала процедури за обществени поръчки - в рамките на програмите INTERREG, CIP и FP7 - в подкрепа изграждането на мрежи от обществени органи за доставка на развойни продукти.
В средно- и дългосрочен план смятам, че правителствата в Европа ще интегрират доставките на развойни продукти в стратегическото планиране на инвестициите в публичния сектор. Според мен пакетите от възстановителни мерки са добра отправна точка. От страна на Комисията искам да подчертая, че това е заложено в съобщение, което трябва да се появи в началото на март тази година, в което ще предложа засилена стратегия за научни изследвания в областта на информационните и компютърни технологии, развойната дейност и иновациите в Европа, така че доставките на развойни продукти да намерят място в настоящия доклад.
Както знаете, някои държави-членки започнаха да експериментират с пилотни проекти в областта на доставките на развойни продукти. В идните месеци се надяваме да видим още неща и искам да призова членовете на комисията и всички депутати да се върнат у дома и да разговарят с министрите и общините относно доставките на развойни продукти. Можем да променим нещо, само ако работим заедно. Благодаря ви за подадената ръка.
Насърчаването на иновациите и развиването на икономика, основана на знанието, са ключови фактори за осигуряване на устойчиви и висококачествени обществени услуги. Общественият сектор в САЩ изразходва 50 милиарда щатски долара. годишно за доставки на развойни продукти, което е двадесет пъти повече от отделяните в ЕС средства. Затова държавите-членки трябва да изпълнят ангажимента си да инвестират 3 % от брутния вътрешен продукт в научноизследователска и развойна дейност. Обществените поръчки са стратегически инструмент за достигането на тази цел.
В наши дни съществуват множество научноизследователски програми в Европа, резултатите от които не са използвани все още от обществените органи посредством обществени поръчки. Актуалната практика в ЕС се основава на изключителното развитие, което означава, че всяка компания запазва правото си на собственост по отношение на създадените от нея нови идеи.
Независимо от факта, че доставките на развойни продукти предоставят известно улесняване, целият процес поставя големи изисквания. Обществените органи могат да бъдат значително подпомогнати чрез участието на университетите и научноизследователските институти. Държавите-членки трябва да вземат пример от опита на европейските агенции за иновации, участващи в научноизследователска и развойна дейност.
Убедена съм, че на базата на предложенията на доклада на Malcolm Harbour, Комисията ще изготви обхватен и лесен за разбиране наръчник за малките и средните предприятия и съответните органи в областта на обществените поръчки в помощ на практическото им приложение.
Единствено посредством тясно сътрудничество между държавите-членки в областта на обществените поръчки можем да стимулираме иновациите и да гарантираме устойчивостта и високото качество на обществените услуги.
Борба срещу сексуалната експлоатация на деца и детската порнография (разискване)
Следващата точка e докладът на г-жа Angelilli - от името на Комисията по граждански свободи, правосъдие и вътрешни работи, съдържащ предложение за препоръка на Европейския парламент до Съвета относно борбата срещу сексуалната експлоатация на деца и детската порнография.
Гн Председател, госпожи и господа, бих желала да започна, като благодаря на моите колеги за отличното сътрудничество, което, според мен, ни даде възможност да изготвим един много удовлетворителен текст. Благодарна съм и на всички неправителствени организации и институции, които внимателно следяха работата ни. С техните ценни предложения докладът стана по-добър.
В началото имахме две главни цели, първата от които беше да се провери внимателно в каква степен се прилага рамковото решение от 2003 г. в 27-те държави-членки, а втората - да се предложат необходимите подобрения. Истината е, че рамковото решение следва да се осъвремени, за да се повиши равнището на закрила на малолетните и непълнолетните лица, като се има предвид нарастването на новите и тревожни случаи на експлоатация, свързани с новите технологии.
Първият от определените приоритети е борбата срещу секстуризма, който се увеличава обезпокоително, отчасти поради по-ниските пътни разходи. От тази гледна точка трябва да се подобри екстратериториалното сътрудничество и да се изиска от държавите-членки да се въздържат от прилагането на принципа на двойна наказуемост при престъпления, свързани с експлоатацията и злоупотребата с деца.
На второ място, сприятеляването с цел сексуална злоупотреба, тоест психологическата манипулация в онлайн среда с цел привличане на деца за сексуални цели, би трябвало да се счита за престъпление във всички държави-членки.
На трето място, да се задължат държавите-членки да обменят съдържащата се в досиетата за съдимост информация относно присъди за сексуални злоупотреби. Тук целта е категорично да се елиминира възможността за достъп на извършителите на сексуални престъпления до работни места, при които има контакт с деца.
Сред предложенията, които трябва да бъдат реализирани възможно най-бързо, е въвеждането в действие на система за бързо предупреждение за случаи на изчезнали деца. Тази система е вече изпитана и въведена, макар и само от малък брой държави-членки и то единствено с изпитателна цел, но дава отлични резултати. Следователно, необходимо е да я внедрим във всичките 27 държави-членки. Всъщност, заслужава си да си припомним, че всяка година в Европа изчезват безследно хиляди и хиляди деца.
Бих искала да изтъкна още един аспект: като цяло националните законодателни органи следва да се ангажират с подобряване на закрилата на децата жертви на насилие по време на разследването, както и преди и след съдебни дела с тяхно участие. Така ще се предотврати превръщането на децата в двойни жертви - първо в жертви на насилие, а впоследствие в жертви на медиите или на правонарушения.
Накрая, подчертахме необходимостта от спешно криминализиране на принудителните бракове, повечето от които касаят деца.
В заключение, г-н Председател, считам че е важно всички държави-членки да бъдат приканени да ратифицират във възможно най-кратки срокове последната Конвенция на Съвета на Европа за закрила на децата срещу сексуална експлоатация и сексуално насилие. Това е конвенцията от м. октомври 2007 г. - реперът, представляващ най-новаторският и актуален документ за закрила на децата.
Г-н Председател, госпожи и господа, бих искал първо да благодаря сърдечно на г-жа Angelilli за забележителния й доклад. Бих желал също така да й благодаря за начина, по който работи с Комисията по тази много деликатна и чувствителна тема, по която убежденията ни са непоколебими.
Децата са уязвими и имат право на закрила, за да се осигури хармоничното им развитие. Сексуалното насилие и различните видове експлоатация, особено детската порнография, са будещи презрение престъпления с дълбоки, дълготрайни последици за подрастващите жертви.
Това е ужасно явление, чиито мащаби са неизвестни. Според някои източници между 10 и 20 % от децата в Европа са пострадали от някакъв вид сексуално посегателство по време на детството си.
Европейският съюз се е въоръжил със законодателство по този въпрос. Рамковото решение от 2004 г. въвежда минимално равнище на хармонизация на националните законодателства относно инкриминирането и компетентността. Въпреки непълната информация, Комисията стигна до заключението в доклад от 2007 г., че като цяло рамковото решение е приложено по удовлетворителен начин. Това обаче не е достатъчно.
Развитието на интернет спомага за разпространението на нови заплахи за нашите деца. Детската порнография е една от тях. Съществуват и други, като привличането на деца за сексуални цели, за което спомена г-жа Angelilli. Секстуризмът в трети страни, свързан със злоупотреба с деца, е реалност, като не е неизвестна практиката злоупотребите да се извършват от лица, осъждани в други държави-членки.
Държавите-членки не са удовлетворени. В края на 2007 г. те постигнаха договореност със Съвета на Европа за конвенция, която да въведе много висок стандарт за защита. Двадесет от 27-те държави-членки подписаха тази конвенция през първата й година.
Въпреки казаното, Парламентът все още не е удовлетворен, като за това свидетелства и докладът на г-жа Angelilli. Парламентът настоява за по-добро прилагане и по-специално за съществено усъвършенстване на европейската рамка чрез набор от елементи за засилване на борбата срещу тези престъпления.
Трябва да кажа, че и аз не съм удовлетворен. Съобщих за преразглеждане на съществуващото законодателство по този въпрос и ще внеса предложение, което да се приеме от членовете на Комисията през м. март. Искам да внеса един амбициозен текст, който да урежда не само правоприлагането, но и защитата на жертвите и превенцията.
Съдържащите се в доклада идеи ще ни помогнат да осъществим това предложение. По-голямата част от съдържанието на доклада би трябвало да намери място в новото рамково решение, но ако това се окаже невъзможно поради технически или юридически причини, ще се постараем да открием най-подходящите инструменти за реализирането на предложенията, които не се включени в рамковото решение. Ще проверим дали има възможност за политически инициативи и по-специално за използването на диалог с трети страни, или дори за обезпечаването ни с финансови инструменти, какъвто е случаят със съществуващите програми.
Ето, г-н Председател, госпожи и господа, аз с удоволствие отбелязвам желанието на Парламента да премине към приемането на механизми за предупреждение за случаи на отвлечени деца във всяка държава-членка. Трябва да кажа, че на последната среща на министрите на вътрешните работи и на правосъдието много настоятелно привеждах доводи за това, че е необходимо да се осигури система за предупреждение за случаи на отвлечени деца във всяка от държавите-членки. За да са максимално ефективни, тези системи, разбира се, би трябвало да са свързани помежду си.
Бих желал отново да благодаря на Европейския парламент за непоколебимата му ангажираност. Благодаря и на г-жа Angelilli, която ни предостави един висококачествен доклад.
Г-н Председател, госпожи и господа, съществува спешна необходимост от новото предложение, внесено от Комисията. Членовете на Комисията по правата на жените и равенството между половете имат конкретни въпроси и идеи, свързани с предложението. Крайно необходимо е да напуснем пределите на програмата Daphne и да въведем законодателни инициативи в областта на детската порнография. Разбира се, това е задължение и на потребителите, но държавите трябва да предприемат действия. Считам например, че Европол е важен инструмент, който, в съчетание с една ефективна мрежа от експерти и специално звено, чийто състав е обучен по много конкретни въпроси, може да се използва за борба против детската порнография и проституция. Трябва да решим и въпроса за екстратериториалността, като приложим общ европейски поход.
Необходима ни е повече справочна информация под формата на конкретни проучвания за социалното положение на жертвите, тъй като често членове на семействата на самите деца са отговорни за злоупотребата с тях и за включването им в мрежата. Важно е да постигнем определен напредък в тази област.
Надявам се, че Комисията е готова да работи в тясно сътрудничество с Комисията по правата на жените и равенството между половете, за да можем да решим тези въпроси заедно.
Гн Председател, в доклада на Европол от 2006 г. за организираната престъпност се посочва, че предимствата, които интернет предлага чрез информационните и комуникационните технологии са изключително изгодни за организираната престъпност. Няма съмнение, че в това отношение децата са най-уязвимата група. Според експертите около 90 % от подрастващите на възраст между 12 и 17 години общуват чрез чат-стаи и форуми в интернет. Освен мрежи за съученици и за игри, те използват и такива с "неизвестни потребители" чрез чат-стаи на уебсайтове, които са съвършените точки за контакт за педофили, използващи фалшива самоличност, за да примамват потенциални жертви.
Според Internet Watch Foundation (Фондация за наблюдение на интернет), която е обработила над 30 000 сигнала през 2006 г., 91 % от жертвите са били на възраст под 12 години. Осемдесет процента са били от женски пол, а общият брой на домейните за злоупотреби с деца е бил над 3 000. Нещо повече, хостингът на 55 % от всички домейни за злоупотреби с деца се е извършвал в Съединените американски щати, на 28 % - в Русия и само на 8 % - в Европа. Би било целесъобразно в дневния ред на една среща между Европейския съюз и САЩ да се включи темата за сътрудничество в областта на деактивирането на уебсайтове за злоупотреба с деца.
Свидетели сме на това, че съществува добре организирана международна мрежа от педофили и организирани престъпници, свързани със секс индустрията, както беше посочено от г-жа Angelilli. От друга страна, международното сътрудничество на правоприлагащите органи е ограничено. Почти невероятно е, че осем страни все още не са ратифицирали Факултативния протокол към Конвенцията на ООН за правата на детето относно търговията с деца, детската проституция и детската порнография, а четири - Протокола от Палермо, който е основният документ за международно сътрудничество в борбата срещу трафика на хора. Малко под половината от държавите-членки все още не са ратифицирали Конвенцията на Съвета на Европа за престъпленията в кибернетичното пространство.
В тази област все още предстои много работа. Следователно време е да се изпрати силно и ясно послание към Съвета за изменение на рамковото решение на Съвета относно борбата срещу сексуалната експлоатация на деца и детската порнография.
Г-н Председател, Комисар Barrot, госпожи и господа, първо бих искала да благодаря на гжа Angelilli и на всички други за съзидателното им сътрудничество. Уверена съм, че си спомняте колко малко беше направено в началото на мандата на настоящия Парламент, но преди година със стратегията за децата беше преодоляно затруднението по въпроса за правата на децата. Решението, което трябва да вземем тук сега, е свързано с правото на детето да не бъде обект на сексуална злоупотреба и с борбата с детската порнография.
Санкции срещу работодатели на незаконно пребиваващи граждани на трета държава (разискване)
Следващата точка е докладът на Claudio Fava, относно санкции срещу работодатели на незаконно пребиваващи граждани на трета държава.
Г-жо Председател, госпожи и господа, четири минути ще са достатъчни, за да ви запозная в резюме с двегодишен труд - труд, който беше интензивен, но, надявам се, полезен - в който Парламентът участваше заедно с Комисията, с нейното предложение, и със Съвета. Същността на този труд беше да се подготви директива, в която за пръв път се предвиждат санкции за работодатели, които се облагодетелстват от труда на нелегални имигранти.
Мисля, че успяхме да променим философията, на която се основава тази директива и която преди се ограничаваше единствено до борба с незаконната имиграция. Компромисният текст, по който постигнахме съгласие със Съвета, предвижда и известна защита за имигрантите, принудени да работят незаконно, които често биват държани като заложници от престъпни организации. В противен случай, г-жо Председател, щеше да съществува риск те да бъдат наказвани два пъти - и като експлоатирани работници, често принудени да приемат лоши условия на труд, и като незаконни имигранти, които трябва да бъдат репатрирани със забрана за връщане, която в много страни продължава години наред.
Във връзка с това в членове 7 и 14 сме предвидили, че в случаи, свързани с непълнолетни лица, с тежка експлоатация или с трафик на хора, държавите-членки ще са длъжни да изготвят правила за издаване на временни разрешителни за пребиваване, чийто срок може да бъде продължаван до изплащането на всяко дължимо възнаграждение. Искаше ни се тази възможност да се предостави на всички незаконни имигранти, но това се препятства от Директивата за връщане на незаконните имигранти, приета миналата година. Аз не бях сред онези, които я подкрепиха.
Успяхме обаче да включим разпоредба, която дава възможност на държавите-членки да прилагат по-благоприятни мерки спрямо имигрантите по отношение на издаването на разрешителни за пребиваване. Според мен член 10 е ключовият член. В него за пръв път се предвижда налагането на наказателни санкции в най-лошите случаи, включително тези, в които обичайните работници са непълнолетни.
Мисля, че допълнителните санкции, предвидени в член 8, са важни. Те включват отнемане на разрешителни, закриване на местата, използвани за извършване на нарушението - в особено тежки случаи - и изключване от правото на държавна помощ, финансирана с европейски средства. В противен случай бихме проявили изключително лицемерие, като с едната ръка наказваме работодателите, а с другата продължаваме да им предоставяме щедри субсидии.
Считам за съществено това, че успяхме да включим определение на възнаграждението, с което заплащането, дължимо на незаконния имигрант се изравнява с това на редовен работник, без каквато и да било дискриминация.
В приложното поле на директивата включихме агенциите за временна заетост. В някои страни - като собствената ми - именно това са организациите, които с най-голяма охота наемат незаконни работници при експлоататорски условия от най-лош тип. Помислете си само за случаите на наемане на нелегални селскостопански работници, които отдавна пълнят криминалните рубрики.
Постигнахме успех с искането си профсъюзите да могат да представляват имигрантите в административни и граждански дела. В предишния текст се говореше общо за трети страни, а в сегашния се споменават профсъюзите.
Нужен ни е въвеждащ период, за да видим как действа и затова поискахме от Комисията да докладва пред Парламента и Съвета след изтичането на три години от влизането на директивата в сила, по-специално по отношение на разпоредбите за инспекциите, разрешителните за пребиваване, санкциите и подизпълнението.
По темата за подизпълнението - член 9, което беше тема на обсъждането между Парламента и Съвета и в рамките на самия него - желанието на вашия докладчик беше отговорността да обхваща цялата верига от изпълнители, както Комисията предложи в началото. Съветът и Парламентът, или по-скоро част от Парламента, бяха на мнение, че подизпълнението трябва да се изключи изцяло, но постигнахме компромисно решение, което, според мен, е осъществимо: двойна отговорност, което не бива да ни възпира от повторно законодателно уреждане на този въпрос в бъдеще. Ето защо утре от мое име и от името на другите докладчици в сянка, на които благодаря за съдействието, което ми оказаха през тези две години, ще поискам от Съвета да добави декларация към компромисния текст, който ще гласуваме, в смисъл, че разпоредбите на член 9 няма да засягат каквито и да било бъдещи законодателни действия, свързани с подизпълнението.
В заключение, г-жо Председател, считам, че тази директива ни дава възможност да си представим една Европа, в която имиграцията най-после е станала въпрос на колективна отговорност и признати права, а не само на правила срещу имигрантите.
Г-жо Председател, естествено, бих искал да благодаря на г-н Fava и на Комисията по граждански свободи, правосъдие и вътрешни работи.
Бяха положени големи усилия от различни страни за постигане на съгласие на първо четене и като се има предвид явното мнозинство в негова подкрепа, демонстрирана на заседанието на Комисията по граждански свободи, правосъдие и вътрешни работи преди два дни и на Комитета на постоянните представители непосредствено преди Коледа, мисля, че ще успеем да го постигнем.
Този текст, разбира се, не отговаря на първоначалните амбиции във всички отношения. Комисията може обаче да подкрепи този компромисен вариант без колебание. Тази директива ни дава възможност да въведем един ефективен инструмент, една обща рамка за възпрепятстване на наемането на работници от трети страни, които пребивават незаконно.
Комисията ще проявява бдителност по отношение на инспекциите. В компромисния текст се препоръчват по-целенасочени, качествени инспекции, така че остава да се види през идните години дали тези критерии за качество се използват и дали задължаването на държавите-членки редовно да определят секторите на своята територия с риск за упражняване на незаконен труд е действително ефективно. Ето това искаме, за да се борим против наемането на работа на хора от трети страни, пребиваващи незаконно, и преди всичко, за да налагаме санкции на работодателите, които печелят от тези хора. Следователно прегледът на транспонирането на разпоредбите, свързани с инспекциите ще бъде приоритет за Комисията в бъдещите й доклади по прилагането на тази директива.
В допълнение, има, разбира се, положителни резултати, произтичащи от този компромис - по-специално постигнатият консенсус по трудния въпрос за подизпълнението. Забелязах, че г-н Fava се надява на декларация от Съвета и Парламента. Лично аз не виждам никакви пречки.
Комисията изразява задоволство, че в директивата се препоръчват наказателни санкции за особено тежки случаи, за които тези санкции са както необходими, така и целесъобразни. Те са необходими за увеличаване на възпиращата сила, тъй като при най-тежките случаи административните санкции не са достатъчни за възпиране на безскрупулните работодатели. Те са целесъобразни в един акт, замислен така, че да съответства на амбициозната европейска политика за борба с незаконната имиграция. В тази връзка Комисията оценява високо факта, че инкриминирането на работодателите на жертвите на трафик е възстановено в окончателния компромисен текст.
Г-жо Председател, госпожи и господа, тази директива е първата значителна стъпка в борбата срещу незаконната имиграция. Тя е насочена към практиките на безсъвестни работодатели, като същевременно защитава работниците-мигранти, които много често са жертвите в такива случаи.
Директивата трябва бързо да се приеме и въведе. Комисията ще подкрепя и допълва този процес като свиква редовни срещи на експерти от държавите-членки във фазата на транспонирането за обсъждане на всякакви въпроси, които биха могли да възникнат. Това е важен инструмент и Комисията ще направи всичко необходимо, за да гарантира ефективното му използване.
Отправям благодарност към Парламента, към гн Fava и към Комисията по граждански свободи, правосъдие и вътрешни работи.
Надяваме се, че приемането на законодателен акт срещу работодателите, които наемат на работа незаконни мигранти от трети страни, ще послужи като инструмент за намаляване на "привличащия фактор” на незаконната миграция. От друга страна обаче, може да се види евентуалното му въздействие за подобряване на условията за конкуриране, а считам, че ще подпомогне и борбата срещу трафика на хора.
Съществува мнение, че с този законодателен акт няма да се постигне добавена стойност. Тъй като все още липсва такъв законодателен акт на общностно равнище, за някои държави-членки добавената стойност е висока, докато за други, в които вече съществува такова законодателство, добавената стойност може да не е очевидна.
При обсъждането на евентуалните компромиси с Комисията и Съвета, дискусиите бяха насочени към конкретни проблемни области. Първо, въпросът за отговорността на изпълнителя за задължения по закон за подизпълнители, където проектопредложението ограничава отговорността за действията на преки подизпълнители. Второ, средствата за гарантиране на ефективни процедури, чрез които могат да се изплащат дължимите възнаграждения на незаконните мигранти, където приложихме принципа за забрана на дискриминацията и потърсихме начин за предоставяне на достъпна помощ на незаконните мигранти, както и за снабдяването им с инструменти за получаване на възнаграждения дори след завръщането в родината им. Трето, евентуалните последици от отлагане на изпълнението на връщането на незаконен мигрант, докато това лице получи възнаграждението си. Тук бих казала, че отлагането на изпълнението на такова решение до голяма степен би намалило въздействието, а навярно и би лишило от смисъл предложения законодателен акт. И накрая, проблемът за инспекциите беше оставен на държавите-членки, тъй като знаем, че инспекторите по труда играят съществена роля за осигуряване на ефективността на законодателството.
Няма съмнение, че съществуват различни идеи за това как да разрешим този и други проблеми в настоящия проектодокумент. По някои от тях ще се вземе решение, когато се стигне до прилагането им. Бих искала да завърша с благодарност към г-н Fava, към Комисаря и към френското председателство за успешното включване на компромисните споразумения.
Аз също бих искала да благодаря на докладчика за неговата работа, без да пренебрегвам обаче усилията на докладчика в сянка от групата на Европейската народна партия (Християндемократи) и Европейските демократи гн Busuttil и на докладчика по социалните въпроси Edit Bauer. В края на краищата, благодарение именно на техните усилия, компромисът, който най-сетне беше постигнат, изпълнява своето предназначение, т.е. премахва положението, при което перспективата за работа е стимул за незаконна имиграция, чрез реално санкциониране на работниците, които пребивават незаконно в Европейския съюз.
Противно на онова, което някои партии в настоящия Парламент се опитаха да постигнат в началото, този законодателен акт не се превърна в инструмент за легализиране на незаконни имигранти впоследствие. Всъщност, дебатът за законната миграция се води другаде. Като докладчик на Комисията по правата на жените и равенството между половете обаче считам, че трябва да се мисли повече по въпросите, свързани с равенството между половете, когато се занимаваме с тази група хора, които пребивават незаконно в Европейския съюз и, както вече беше посочено, често са жертва на експлоатация.
Приблизителните оценки за това колко хора от трети страни пребивават нелегално в Европейския съюз не са точни и варират от 4,5 до 8 милиона. Освен това тези приблизителни оценки не дават представа за дела на мъжете и жените от общия брой и не позволяват да се вникне в същината на свързаните с пола проблеми, с които се сблъскват жените незаконни имигранти. Бих насочила вниманието ви към факта, че жените незаконни имигранти са много уязвими и че често са обект на насилствен труд, трафик на хора и насилие. Поради това е нужно специално обучение в структурите, които се занимават с тези въпроси.
И както винаги, става въпрос за ефективно наблюдение и контрол. Доволна съм, че произволният 10-процентен дял за наблюдение, който беше предложен в началото, е премахнат и че в компромисния текст е включен подход, основан на риска. Съобщенията в белгийския вестник "De Standaard" миналото лято за домашните роби в някои посолства в Брюксел - само на един хвърлей от сградата "Berlaymont" - доказват, че тези сценарии не са пресилени. Ето защо бих искала да кажа на Европейската комисия, че за да разбереш какъв е пудингът, трябва да ядеш от него. Изпълнете дълга си, като направите критичен преглед на това как страните боравят с този законодателен акт и дали го прилагат.
(CS) Дивата природа и разнообразието представляват дар и богатство, за което човечеството трябва да се грижи не само в Европейския съюз. Усилията на Европейския съюз ще продължат да бъдат неефективни, докато не спрем унищожението на влажните тропически гори, ограбвайки водите в Азия, Африка и Америка, докато не предложим поефективно образование за общата ни отговорност да защитим природата от човечеството по цялата планета, а този доклад, който аз също подкрепих днес, просто ще се превърне в още едно парче хартия.
(PL) Гн Председател, ако искаме да спрем ускоряващия се процес на загуба на биологично разнообразие, от съществено значение е да защитим дивите гори и водните басейни в Европа. За да бъдат общите ни действия ефективни, от първостепенно значение е, първо, да изготвим недвусмислена дефиниция за дива природа и да определим точното местоположение на последната на картата на Общността.
Особено важно е и да разработим стратегия, основана на експертни анализи на рисковете и процесите, свързани с деградацията на зоните на дива природа. Това се отнася особено до нахлуването на чужди видове, които се съревновават с местните видове, а също и до въздействието на протичащото в момента изменение на климата.
Друг ключов въпрос е туризмът в найобщ смисъл. По-конкретно, имам предвид въздействието на неустойчивия или дори агресивен туризъм. Ако ще повишим информираността сред гражданите на Общността, то тогава е важно да организираме информационни кампании, да осигурим специални фондове в рамката на местните водещи институции и да подкрепим гражданските инициативи.
Гн Председател, бих искал да поздравя Gyula Hegyi за неговото досие и щателно проучване.
В това време на глобални изменения на климата и проблеми с околната среда, ясно е, че е необходимо да насочим вниманието си към въпроса за дивата природа в Европа. Вярвам, че е важно да координираме стратегия за защитата и възстановяването на безценните ни територии с дива природа. Ние имаме отговорност към природата да използваме земята подобаващо.
В моята страна Словакия увеличение в популацията на беловиноядите принуди службите в националния парк в областта Високи Татри да използват пестициди, за да се справят с разрушителната природа на насекомото. Тези пестициди обаче съдържат химикала циперметрин, който често унищожава непострадалата растителност и представлява сериозен риск за здравето на хората и животните в областта.
Точно както ние трябва да намерим подобро решение на сериозното увеличение на популацията на насекомите в Словакия, така е необходимо и Европа да намери начин ефективно да защити зоните ни с дива природа. Приканвам Европейския парламент да действа отговорно и бързо, за да защити останалата дива природа.
(CS) Гн Председател, аз се радвам да подкрепя доклада относно доставките на развойни продукти, защото той сериозно намалява риска от инвестиции в иновации. Този аспект е особено важен в момент на рецесия. Успехът на доставките на развойни продукти ще позволи на обществените институции да си сътрудничат в разработването на нови продукти, имащи за цел да подобрят качеството на обществените услуги. Вярваме, че това ще повиши интереса на малките и средни предприятия при предлагането на иновативни решения за подобряване на качеството на обществения транспорт, здравеопазването, намаляването на потреблението на енергия в обществените сгради и защитата на гражданите от заплахи за сигурността без нуждата от вмешателство в личния им живот. Този нов подход ще помогне на публичния сектор в Европа да се справи с основните си публични задачи без държавна помощ, като в същото време увеличава иновативния потенциал на европейските фирми. С този доклад ние даваме на Европейската комисия сериозен сигнал да не се бави и да направи някои определени законодателни промени.
(CS) Гн Действащ председател, в този момент бих искал да изкажа мнението си по въпроса за отделянето на производствените и преносни системи на газ във връзка с приетото законодателство. Предложената процедура за удостоверяване за трети страни изглежда разумно решение. За първи път Европейският съюз насочва вниманието си към енергийната сигурност в контекста на пазара на газ. В отговор на газовата криза, на която станахме свидетели, необходимо е също да ускорим строежа на алтернативните газопроводи за Европа, които не са зависими от Русия. Главните инфраструктурни проекти, като газопроводът "Набуко", който ще свързва Каспийския регион с Европа, не могат да съществуват без големи вертикално интегрирани предприятия и техните инвестиции. Те обаче едва ли ще започнат да се стичат, ако налице е риск от отделяне, а оттам и отслабена икономическа позиция. Решението, което Парламентът може да използва, е да въведе освобождаване от отделяне за новата инфраструктура до момента, в който налице е възвращаемост на инвестициите. Не знам дали сме изчерпали всички открити за нас възможности от това законодателство.
(PL) Гн Председател, общата енергийна политика понастоящем представлява едно от найголемите предизвикателства, пред които е изправен Европейският съюз. Нашият отговор трябва да се основава на солидарност.
Всички сме наясно, че Русия си остава един от найважните ни и найтрудни търговски партньори. Фактът, че Русия е основният ни източник на доставки на газ не може обаче да означава, че трябва да се ползва със специално отношение. Докладчикът предлага смекчаване на политиката на Съюза към Руската федерация. Считам, че трябва да поддържаме справедлива, но стриктна политика към един търговски партньор, който използва енергийните суровини като оръжие, с което да оказва политически натиск.
Изтъква се, че диверсификацията на енергийни източници е един от основните въпроси в сферата на енергийната сигурност. Един начин да се справим с проблема би бил да се освободим от зависимостта от руските суровини. Строежът на газопровода "Набуко" и разработването на други източници на енергия са стъпки в тази насока.
Гн Председател, в този Парламент отново се перчим с екологичните си препоръки, а ораторите се надпреварват да предлагат все понереалистични цели за енергия, получена единствено от възобновяеми източници, и за намаляване на емисиите на CO2 - и всичко това с убедеността, че чрез нашите жалки, но скъпо струващи усилия ще спасим планетата.
Да, трябва да ползваме и поощряваме устойчиви източници на енергия, но преследването на нещо, което за мнозина се е превърнало в догма, без оглед на цената или приложимостта, трябва да бъде ограничено от реалността, включително факта, че изменението на климата не е нещо ново, а има цикличен характер, както и факта, че докато си поставяме тези цели, производствата все повече се прехвърлят към места, където не биват възпрепятствани от такива ограничения. Един ден ще трябва да си понесем последствията от успешното постигане на целите на Европейския съюз.
(DA) Гн Председател, аз гласувах за доклада на гжа Laperrouze, но гласувах също и за редица изменения, които поставят под съмнение използването на ядрената енергия като енергиен източник на бъдещето. Те бяха отхвърлени. Гласувайки за доклада като цяло, аз подкрепям големия брой добри елементи, които съдържа, но и отчитам факта, че мнозинството вижда ядрената енергия като част от енергийния избор на Европейския съюз без CO2.
Все още смятам обаче, че това не е решението за бъдещето. Последното е свързано с огромни инвестиции и разработване на възобновяема енергия.
(LT) Съгласна съм с разпоредбите от Втория стратегически преглед на енергийната политика, но бих искала да спомена и някои аспекти на газовата криза. Настоящата газова криза между Украйна и Русия, която, за съжаление, не е първата, засегна 15 страни от Централна Европа и Балканите. Не съм видяла данните за степента на икономическите загуби, понесени от засегнатите държави, но бих искала да подчертая поуката и сериозните загуби. Как трябва да се чувстват гражданите на Европейския съюз, когато конфликтът между Украйна и Русия, който очевидно беше политически, съсипва икономиката, енергийната сигурност и политическата стабилност на Европейския съюз, а държавите-членки са неспособни да предприемат каквито и да било мерки? Имам предвид намеренията на Словакия и България да възобновят дейността на безопасни ядрени електроцентрали, които са били затворени - нещо, което много от нас, парламентаристите подкрепят. Когато разискваме законови актове на Европейския съюз, включително тези в сферата на енергетиката, ние изтъкваме, че потребителят е найважен, с други думи - лаикът. Кога ще започнем да обръщаме внимание на лаика - гражданина на Европейския съюз?
(EN) Гн Председател, за мнозина колеги, целта от 95-процентово намаление на емисиите от CO2 до 2050 г. може да изглежда прекалена, но, ако приемем - както правя аз - данните от последния доклад на Междуправителствената експертна група по изменението на климата (IPCC), то това ниво на понижение ще бъде необходимо, ако искаме да запазим настоящото повишение от 2° C в глобалното затопляне.
Второ, макар че гласувах против поредица от изменения, свързани с ядрената енергия, заради растящите ми притеснения относно ядрения разпад, то аз нямам проблеми с отпратки към изследвания по въпроси за безопасността или новите поколения ядрена енергетика. Подобно на мнозина, аз следя и се чудя дали ядреният разпад някога ще стане реалност.
Третата точка, която искам да отбележа, е нарастващото ми притеснение по отношение на положението в Ирландия и липсата на прозрачно и действително разделяне на собствеността при електропреносната ни мрежа, което си остава възпиращ фактор за инвестиции от страна на други производители, особено използващите алтернативни горива, както и че ирландците плащат едни от найвисоките цени за електроенергия в Европа.
(EN) Гн Председател, въпросът за високите цени на електроенергията в Ирландия вече беше повдигнат от наш колега, бивш член на този Парламент, Simon Coveney, като се надяваме да е постигнал успех.
Аз гласувах за този доклад, защото той се занимава с деликатни проблеми като енергийната ефективност и енергийната сигурност във връзка с програмата за борба с изменението на климата. Имам притеснения относно ядрената енергия, както и много хора в Ирландия, но мисля, че трябва да приемем факта, че когато междусистемните връзки бъдат пуснати в експлоатация, ние найвероятно ще използваме енергия, произведена от ядрения сектор. Затова да, необходими са изследвания за безопасното унищожаване на ядрени отпадъци и нови разработки на тази технология за подобряване на нейната безопасност и сигурност.
Заради отсъствието на гореспоменатото моите притеснения не се разсеяха и аз гласувах съобразно тях по отношение на този доклад. Съжалявам най-вече, че изменение 37 беше отхвърлено, защото според мен то отразяваше напълно справедливо много от притесненията на Парламента.
(EN) Гн Председател, радвам се, че успях да подкрепя доклада на Luís Queiró относно пропорционалността и субсидиарността на малките летища. Винаги сме се опитвали да предлагаме универсални политики в Европейския съюз, но той трябва да приеме, че всяка държава-членка и всички местни обстоятелства изискват различни решения. Докладът на гн Queiró е взел това предвид в найпълна степен.
Съществуват малки летища, летища със среден размер и големи международни центрове. Не искаме Европейският съюз да бъде масивна летищна структура. В този доклад разполагаме с подходящия баланс и това е начинът, по който трябва да разглеждаме нашата инфраструктура в бъдеще. Това е една от главните причини в моя избирателен район в югоизточна Англия да не бъда склонен да подкрепя трета писта на "Хийтроу", когато можем да имаме подобра структура за Кент в едно ново летище при устието на р. Темза.
(SK) На практика, видно е, че процедурата съобразно член 45, параграф 2 има сериозни недостатъци. Освен факта, че в разискването никой освен докладчика не може да обсъжда темата в пленарната зала, това дори лишава докладчика от възможността да обсъжда отделни предложения за изменения, които са проблематични в доклада.
Не гласувах за предложението за изменение на групата на Зелените, защото по две точки новият вариант изразява резерви по отношение на предложението на чешкото председателство. Тъй като това обаче не е официалната позиция на Съвета, такива препоръки са ненавременни и често дават обратен резултат.
Реинтегриране на задържаните от Гуантанамо - Предполагаемо използване на европейски държави от ЦРУ с цел транспортиране и незаконно задържане на затворници (разискване)
Следващата точка включва изявления на Съвета и на Комисията относно репатрирането и реинтегрирането на задържаните от Гуантанамо и предполагаемото използване на европейски държави от ЦРУ с цел транспортиране и незаконно задържане на затворници.
Г-н Председател, напълно съм наясно, че въпросът с Гуантанамо е предмет на голяма загриженост за този Парламент. Наясно съм също така, че Парламентът чрез различите резолюции, приети от 2002 г. насам, последователно е изразявал мнението си по този конкретен проблем. Затова считам, че приветствате, както направи това Съветът, решението на президента Обама да закрие лагера в Гуантанамо до една година. Председателството изрази това становище чрез изявление, което беше направено скоро след като президентът Обама подписа заповедта. Както вероятно знаете, министрите недвусмислено приветстваха това решение на последното заседание на Съвета по общи въпроси и външни отношения.
Президентът Обама обяви също така решението си да преустанови делата на военния трибунал, да потвърди Женевската конвенция, да прекрати програмата за тайно задържане и да сложи край на суровите разпити. Тези навременни събития ще ни позволят да укрепим още повече трансатлантическото сътрудничество в областта на борбата срещу тероризма.
Разбира се, решението лагерът в Гуантанамо да бъде закрит е преди всичко отговорност на Съединените американски щати. Независимо от това, предвид нашия общ интерес в борбата срещу тероризма и за зачитане на правата на човека и принципите на правовата държава, на срещата на Съвета миналата седмица министрите обсъдиха начините, по които държавите-членки могат да предложат практическа помощ на САЩ и по-конкретно дали могат да приемат бивши задържани.
В своята заповед за закриване на лагера в Гуантанамо президентът Обама нарежда преразглеждане на статута на всички задържани. В момента това е в процес на изпълнение. Реинтегрирането на задържаните ще засяга онези, които подлежат на освобождаване във връзка с това преразглеждане. Въпросът дали държавите-членки могат да приемат бивши задържани е въпрос на национално решение. Въпреки това, миналата седмица беше постигнато съгласие, че е желателен общ политически отговор и че допълнително би могла да бъде разгледана възможността за координирани действия на европейско равнище.
Тази тема повдига голям брой политически, правни въпроси и въпроси, свързани със сигурността, които се нуждаят от допълнително проучване и консултации, и които - това също е много важно - ще изискват ангажираността на министрите на правосъдието и вътрешните работи на държавите-членки. Този процес току-що започна и Съветът ще се върне към проблема, веднага щом някои от тези въпроси се изяснят допълнително. Това е предмет на текуща работа и Комитетът по политика и сигурност я обсъжда днес.
Разбирам напълно продължаващия интерес в този Парламент, който намира отражение в проекторезолюцията, внесена на тази сесия, която аз прочетох. Бих искал да ви уверя, че Председателството ще обърне сериозно внимание на този въпрос и ще ви държи напълно информирани за резултата от следващи обсъждания в Съвета, както и относно всички други промени.
Г-н Председател, поздравявам гн Vondra и се радвам, че съм в състояние на откликна на това, което той току-що каза, тъй като е очевидно, че Комисията трябва да работи в тясно сътрудничество с Председателството по този труден въпрос.
Бих искал също така специално да изразя подкрепата си за г-жа Ferrero-Waldner, която в последния момент беше възпрепятствана да се присъедини към нас тази вечер. Затова ще говоря от нейно и от мое име.
Комисията приема много добре инициативите, предприети от президента Обама от момента на встъпването му в длъжност. Налице са всички елементи за възобновяване на отношенията между САЩ и Европа и Комисията ще положи големи усилия, за да възроди това партньорство.
Най-забележителният пример за смяната на посоката от Съединените американски щати е намерението им да преразгледат въпросите, свързани с правата на човека във връзка с третирането на лицата, заподозрени в терористична дейност. Ние, разбира се, приветстваме желанието на президента Обама по-бързо да закрие лагера за задържане "Гуантанамо", да се обърне към ислямския свят и да потвърди ангажимента на Съединените американски щати към мирния процес в Близкия изток.
Със задоволство забелязваме и други, също толкова важни детайли в заповедите, подписани на 22 януари, а именно - закриването на секретните затвори на ЦРУ, тоталната забрана на употреба на изтезания и жестокост, на нечовешко или унизително отношение и прекратяването на съдебните процеси на военните трибунали.
Европейският съюз поддържа активен политически диалог със Съединените американски щати, в който разбира се, даваме приоритет на спазването на правата на човека по света. Също така ние сме активни партньори на САЩ в борбата срещу терористичните заплахи, но винаги съобразно нашите ангажименти във връзка с правата на човека.
Задържането без процес на затворниците в Гуантанамо в течение на повече от няколко години даде предимство на терористичните групи, които се опитват да радикализират и да привлекат нови членове. Европейският съюз вече изрази несъгласието си с Гуантанамо. Вашият Парламент, Европейският парламент, непрестанно призоваваше за неговото закриване, защото борбата срещу тероризма трябва да се провежда в съответствие с международното право. В борбата срещу тероризма е важно да се спазват правата на човека не само защото е въпрос на принципи, но и за да се противодейства на радикализирането по целия свят. Считаме, че правата на всички задържани, предвидени в международното право, трябва да бъдат спазвани. С изключение на случаите на въоръжен конфликт, лицата не следва да бъдат задържани произволно и следва да имат право на справедлив, законен процес. Повдигнахме тези въпроси в рамките на политическия диалог със Съединените американски щати. Европейският парламент изигра важна роля в повишаването на осведомеността по този въпрос.
Бих добавил все пак в отговор на г-н Vondra, че случаят на всеки от задържаните в лагера в Гуантанамо трябва да бъде преразгледан от американските органи. Току-що започна работа работна група под председателството на министъра на правосъдието на САЩ, в която участват и държавните секретари по отбраната и вътрешната сигурност, и високопоставени длъжностни лица.
Президентът Обама обяви, че ще бъдат положени нови дипломатически усилия за откриване на решение за проблема с Гуантанамо.
На последния Съвет на министрите на външните работи от 26 януари, както трябва да е докладвала гжа Ferrero-Waldner, се проведе кратко обсъждане във връзка с Гуантанамо. Няколко държави-членки изразиха желанието си за установяване на обща рамка за съгласуван подход на Европейския съюз, въпреки че, на първо място, г-н Vondra, самите държави-членки решават за всеки конкретен случай как ще отговорят на искания от страна на Съединените американски щати.
Ние предложихме в тясно сътрудничество със секретариата на Съвета да разгледаме тези въпроси по-обстойно. Проучваме въпроса как трети страни могат да приемат бивши задържани. Дори ако по принцип освободените задържани са длъжни да се завърнат в родните си страни, някои от онези, които е вероятно да бъдат освободени след преразглеждането, не биха могли да се върнат в родината си поради страх от преследване, изтезания или малтретиране.
Заедно със Съединените американски щати бихме искали да проучим подробно какво може да направи Европейският съюз, за да подпомогне установяването на тези хора на сигурно място. Въпреки това, тези конкретни случаи ще повдигнат деликатни и сложни въпроси, на които предварително трябва да се обърне внимание. Принципът никога не се променя: ние следва да направим каквото е необходимо, за да гарантираме абсолютното зачитане на правата на човека. При всички случаи искаме да заемем положителна и градивна позиция, що се отнася до новата американска администрация. В същото време трябва и да вземем всички необходими мерки, за да сме сигурни, че подходът на Европейския съюз съответства на задълженията относно правата на човека и нашето собствено законодателство.
Този подход няма да бъде нито лесен, нито бърз. Ще се изправим пред сложни въпроси, които изискват координиране на действията на държавите-членки, за да се достигне до съгласуван отговор от страна на Европейския съюз. Ще направим всичко, което е по силите ни, за да съдействаме в разискването относно практическите мерки, които следва да бъдат взети на равнището на Общността.
Към момента САЩ не са отправили официално искане. Както г-жа Ferrero-Waldner неведнъж е казвала, необходимо е положително сътрудничество. Ние трябва да работим заедно с държавите-членки за това.
На следващия Съвет по правосъдие и вътрешни работи на 26 февруари ще призовем държавите-членки да предприемат съвместен подход и също така можем да използваме прецедента на решението, използвано, когато палестинците бяха приети в Европа веднага след събитията в църквата "Рождество Христово" през 2002 г.
Разбира се, Комисията иска да подпомогне онези държави-членки, които решат да приемат бившите задържани в Гуантанамо на територията си. Очевидно все пак зависи от тези държави-членки да определят статута на бившите задържани, които също са и граждани на трети страни, и които евентуално биха били прехвърлени на тяхна територия.
Всеки случай ще се разглежда индивидуално, като се вземе предвид ситуацията на всеки човек, хуманитарните съображения и потенциалната заплаха за сигурността. Решението за приемане и определяне на статут, в края на краищата, попада в компетенциите на всяка държава-членка. Този подход обаче трябва да е част от съвместна рамка, доколкото това е възможно.
Г-н Председател, това е, което имам да кажа от мое име и от името на г-жа Ferrero-Waldner. Питам се дали сега е моментът да направя изявление относно транспортирането и незаконното задържане на затворници в района на Европа. Тогава ще продължа и ще направя изявление, което, макар и кратко, ще отговори на много от въпросите на Парламента.
То засяга използването на европейски държави от ЦРУ с цел транспортиране и незаконно задържане на затворници. Линията, която възприе Комисията от самото начало, се опира на три идеи: първо, войната срещу тероризма трябва да се води при пълно зачитане на основните права; второ, истината, каквато и да се окаже тя, трябва да бъде установена; трето и най-важно за мен, подобни действия трябва да бъдат избягвани в бъдеще.
Комисията неведнъж е изразявала позицията си, че практиките, считани за извънредно предаване на престъпници, и тайното задържане са нарушение на основните права, гарантирани от Европейската конвенция за правата на човека и Хартата на основните права.
Комисията заяви също така, че е от особена важност за всички заинтересовани държави-членки да проведат изчерпателни, независими, безпристрастни разследвания, за да установят истината, каквато и да е тя. Това е положителен ангажимент, произтичащ от Европейската конвенция за правата на човека. Трябва да се каже, че в няколко държави-членки вече са започнали разследвания.
Що се отнася до твърденията за тайно задържане в Полша, Комисията писа неколкократно до полските органи. Тъй като на мен ми бе поверена отговорността за въпросите на "правосъдието, свободата и сигурността”, самият аз писах до полските органи на 28 май 2008 г., за да подчертая важността на провеждането на подходящите разследвания.
Тревожна ситуация в центровете за задържане на имигранти и по-специално в тези на островите Майот и Лампедуза (разискване)
Следващата точка са Изявленията на Съвета и на Комисията за тревожната ситуация в центровете за задържане на имигранти и по-специално в тези на островите Майот и Лампедуза.
Г-н Председател, благодарен съм за възможността да се обърна към вас по въпроса за ситуацията в центровете за задържане и имиграция, разположени в Европейския съюз, два от които сте отбелязали специално, т.е. Майот и Лампедуза. Добре си давам сметка за задълбочения интерес, който проявявате към тези два центъра, за различните посещения, които някои от вас направиха, и за опасенията, които изразихте във връзка с условията в някои от тях.
Бих искал да започна с подчертаване на два основни принципа, които са в сърцевината на днешното разискване. Първият е необходимостта, в случаите на граждани на трети страни, нуждаещи се от международна закрила, от пълно спазване на ангажиментите, които сме поели, както са заложени в различните международни документи. Вторият е да зачитаме изцяло правата на човека и достойнството на мигрантите и членовете на техните семейства.
Всички напълно осъзнаваме натиска, пораждан от влизането на мигранти в Европейския съюз, както и на тези, които търсят убежище тук. Този натиск е особено силен по източните и южните граници на Съюза.
Отговорихме, като през последните 10 години разработихме ефективна политика на Европейския съюз за предоставяне на убежище и миграция. Значимото нарастване на броя на пристигащите обаче подчертава необходимостта тази политика да бъде укрепена и доразвита.
Трябва да работим в рамките на нашите граници, за да въведем наши собствени общи стандарти и правила в областта на предоставянето на убежище и миграцията, но също така трябва да действаме и външно, в партньорство със страните на произход и транзитните страни, за да се управляват по-ефикасно потоците на миграцията.
От такъв подход ще спечелят всички страни. Развитието и оформянето на политика на Европейския съюз за предоставяне на убежище и миграцията зависи и от вашия принос. Благодарен съм на Парламента за положителния му принос и съм сигурен, че можем да работим конструктивно за доразвиване на тази важна сфера на политиката.
Вие конкретно повдигнахте въпроса за ситуацията на островите Майот и Лампедуза. Трябва да се погрижим да направим разграничение между двата вида миграционни потоци в тези два случая. Миграционните потоци, засягащи Лампедуза и Майот, могат да бъдат характеризирани като смесени: някои от въпросните граждани на трети страни поискаха международна закрила, други със сигурност спадат към категорията на икономическите имигранти.
Колкото до първата категория - тези, които искат международна закрила - искам да привлека вниманието ви към съществуването на минимални стандарти за закрила на лица, търсещи убежище, изложени в Директива 2003/9/EО, приета през 2003 г. Тази Директива вече е транспонирана в местното право на държавите-членки и задача на Комисията е да осигури разпоредбите, заложени в тази директива, да бъдат прилагани правилно и пълно.
През м. декември 2008 г., Комисията представи на Европейския парламент и на Съвета предложение за промяна и актуализация на директивата. Тъй като тук се прилага процедурата на съвместно вземане на решение, Европейския парламент ще участва пълноценно в преговорите по това ново предложение. В близко бъдеще Съветът ще пристъпи към разглеждане на това ново предложение и очаква тясно взаимодействие с вас.
Уважаемите колеги са наясно, че в конкретния случай на френската отвъдморска територия Майот правото на Общността не се прилага.
Колкото до втората категория - други граждани на трети страни, които са влезли незаконно на територията на държава-членка - компетентните органи на държавите-членки имат право да задържат тези, които попадат в тази категория до вземането на решение за връщане и/или с цел улесняване на изпълнението му. Задържането може да се окаже единствена възможност в случаите, когато е необходимо установяване на самоличността на граждани на трети страни без документи за пътуване.
До момента законодателството и практиката относно задържането в държавите-членки се различават значително. Наскоро приетата Директива на Европейския парламент и на Съвета относно общите стандарти и процедури, приложими в държавите-членки за връщане на незаконно пребиваващи граждани на трети страни въведе конкретни принципи и правила относно задържането и така отбелязва напредък към въвеждането на обща правна рамка в тази област.
В директивата ясно се посочва, че задържането с цел извеждане може да се прилага само когато полеки принудителни мерки не могат да се приложат в конкретния случай и само на конкретни, много ограничени основания. Освен това директивата предвижда, че задържането е за възможно най-кратък срок, за него се изисква решение в писмена форма, съдържащо фактически и правни мотиви и е обект на съдебно преразглеждане на редовни интервали. Следва също да се подчертае, че директивата предвижда ясни крайни срокове за задържането и основанията, на които - в ограничени конкретни случаи - срокът на задържане може да бъде продължен, но не повече от максималния срок.
Относно условията на задържане директивата изяснява, че задържането по правило се извършва в специализирани места за задържане - или, във всеки случай, отделно от обикновените затворници - и че правата на задържаните - особено тези в уязвимо положение, включително децата и семействата - се зачитат.
Колкото до връщането на незаконните имигранти, наскоро приетата Директива на Европейския парламент и на Съвета относно общите стандарти и процедури, приложими в държавите-членки за връщане на незаконно пребиваващи граждани на трети страни е вече в сила. Разпоредбите й сега трябва да бъдат транспонирани от държавите-членки в местното им право в срок от две години.
Тази обща правна рамка подчертава силния ни ангажимент да гарантираме, че гражданите на трети страни, задържани с цел извеждане, ще бъдат третирани по хуманен и достоен начин и техните основни права ще бъдат изцяло спазвани. Тя също, чрез най-новото законодателство, определя общи съгласувани стандарти на политиката за връщане.
Тази рамка не само е в съответствие с принципите, които изложих в началото на изказването си, а и на практика им дава правна сила. По този начин политиката ни за предоставяне на убежище и миграция се основава на принципа на правовата държава. Тя осигурява зачитането на правата на човека и достойнството на отделния индивид.
Г-н Председател, както току-що отбеляза г-н Vondra, сега вече наистина разполагаме с правна рамка, която започва да се утвърждава. Тя се почувства най-напред чрез Директивата за връщане, която е първият хоризонтален инструмент, който уеднаквява стандартите в държавите-членки за връщане. Тя въвежда в правото на Общността приложимите разпоредби на Европейската конвенция по правата на човека и изпълнението й ще позволи прилагане на контролните механизми на Общността за проверка на съответствието с достиженията на правото на Общността.
Наясно съм, че някои от вас намират тази директива за недостатъчна. За мен обаче тя се явява средство за контрол от Общността, който може да се използва за проверка на съответствието с достиженията на правото на Общността. Разбира се, чрез наблюдение на изпълнението и нека ви напомня, че крайният срок за транспониране е 24 декември 2010 г. Комисията ще осигури строгото придържане към основните принципи по отношение на спазването на правата на мигрантите и ще оцени по-конкретно отражението на разпоредбите върху задържането.
И аз съм казвал, че отблизо ще следя транспонирането за да съм сигурен, че никоя от държавите-членки няма да го използва като предлог за продължаване на сроковете на задържане, към които в момента се придържат. От други, при които задържането не е ограничено, ще се очаква да спазват ограниченията във времето, заложени в директивата.
Вторият текст, на който ще основаваме действията си, ще е този, приет от членовете на Комисията на 3 декември 2008 г. относно условията на настаняване на лицата, търсещи убежище. Надявам се, гн Deprez, че Комисията по граждански свободи, правосъдие и вътрешни работи би могла да разгледа този текст в близко бъдеще, така че да отбележим напредък по тази нова политика за предоставяне на убежище.
Бих посочил, че този текст съдържа ясни правила за задържането, в пълно съответствие с основните права и ограничава задържането до изключителни случаи. Тук, разбира се, говорим за лицата, търсещи убежище. Второ, той в по-голяма степен отчита потребностите на лицата, търсещи убежище, които са в уязвимо положение и прави по-лесно за тях получаването на достъп до пазара на труда. Следователно вече имаме правна рамка и тя, разбира се, трябва да заработи.
Сега се връщам към въпросите, които Парламентът искаше да повдигне в това разискване. Комисията си дава сметка за трудното положение, пред което са изправени италианските органи, предвид масовото пристигане на незаконни имигранти, търсещи убежище на южните брегове на тази страна, по-конкретно на Лампедуза. До момента Италия бе в състояние да дава достъп до своята територия, спасявайки живота на много мигранти, въвеждайки в същото време процедура, която може да се използва за проучване на молбите за предоставяне на убежище в подходящи условия. Комисията също така отбелязва, че Италия е приела необходимостта от международна закрила в половината от всички отделни случаи, доказвайки по този начин, че в тези потоци има лица, търсещи убежище, наред с незаконните имигранти.
От няколко години Комисията намира финансовите ресурси за подпомагане на някои държави-членки, включително Италия. Такъв е случаят с проекта Presidium и спешните мерки на Европейския фонд за бежанците. Освен това преди няколко седмици Комисията одобри извънредна помощ в размер на 7 милиона EUR.
Ако Италия сметне за необходимо, Комисията е готова да разгледа ново искане за спешна помощ от бюджета за 2009 г. за подобряване на съоръженията за приемане в Лампедуза, в Сицилия и на сушата, повишавайки по този начин способността на италианските органи да проучват отделните случаи на мигрантите в подходящи условия. Скоро ще посетя Лампедуза, както и Малта, за да проуча положението на място.
Напълно си давам сметка също така, че един от ключовете към решението е създаването на солидна рамка за сътрудничество с Либия, основната транзитна страна по трасетата на миграция от Източна Африка. Разчитам на усилията на гжа Ferrero-Waldner за постигане на бързи резултати в настоящите преговори. Това наистина е един от ключовете и ако тези преговори не завършат, ще е много трудно да се справим с всички проблеми, пред които сме изправени.
Сега преминавам към Майот. Макар Директивата за връщане да съдържа конкретни правила за условията на задържане, с акцент особено върху непълнолетните и семействата, тези правила на Общността понастоящем не важат за територията на Майот. Европейският съюз признава територията на Майот като френска, но тя има статут на отвъдморска страна или територия, а не на най-отдалечен регион. Поради това частното право не е приложимо, макар да е вярно, че Франция взема предвид бележките и исканията на Съвета на Европа и мисля, че френските органи в момента проучват други условия за приемане на Майот. Като казвам това, вярно е, че европейското право не е напълно приложимо, тъй като правото на Съюза не е с пряко приложение в територия, която не е се явява найотдалечен регион.
Това са бележките, които желая да ви представя. Още веднъж, нека заявя пред Парламента, че условията за приемането на незаконни имигранти, по-конкретно на лица, търсещи убежище, получават пълното ми внимание и наистина са приоритет за мен. Затова и ще направя тези посещения, за да видя как стоят нещата на място.
Въпрос: Процедури за възлагане на обществени поръчки за строителни дейности, на обществени поръчки за доставки и на обществени поръчки за услуги в областта на отбраната и сигурността
От 90-те години на ХХ век европейските оръжейни пазари са раздробени и вследствие на това страдат от неблагоприятни икономически последици. През последните 20 години разходите за отбрана в Европа бяха намалени наполовина и инвестициите в продажби, работни места и изследвания и технологии намаляват. Все пак дори и големите държави-членки изпитват затруднение да носят финансовата тежест, наложена от стойността на разработката на нови оръжейни системи. Реорганизацията на въоръжените сили след края на студената война доведе до числено намаляване на запасите от конвенционално отбранително оборудване, но също така постави нови изисквания от гледна точка на качеството.
Не смята ли Комисията, че страните, които са по същество купувачи, каквато е Португалия, са поставени в неизгодно положение, тъй като последното предложение не успя да наложи компенсационна система, съгласно която държавите-членки биха могли да си осигурят промишлени компенсации с гражданско или военно предназначение при покупка на военно оборудване? Желае ли тя да позволи компенсационна система?
Преди един месец Парламентът прие резолюция относно предложението за директива относно доставката на военно и охранително оборудване. Това означава, че предложението успешно е преминало на първо четене и скоро ще бъде прието от Съвета.
Новата директива е голяма стъпка напред към създаването на общ европейски пазар на военна продукция. Тя ще въведе честни и прозрачни правила за доставките, приложими в целия Съюз. Това ще засили отворения характер на пазарите за военна продукция между държавите-членки за изгода на всички. Европейската промишленост ще получи много по-голям вътрешен пазар и ще стане по-конкурентна; въоръжените ни сили ще получат повече срещу бюджетите си, което ще спомогне за подобряване на отбранителната способност на Европа; и накрая, но не по значимост, данъкоплатците ще видят по-голяма ефективност на публичните разходи.
Един от спорните въпроси при разискванията по директивата бяха "офсетите" - това са икономическите компенсации за военните доставки от чуждестранни доставчици. Някои държавичленки предложиха в директивата да бъде включена компенсационна система, която да им позволи да си осигурят такива промишлени компенсации за инвестициите в отбраната.
Офсетите имат за цел насърчаване на промишлеността в държавата-членка, която закупува отбранително оборудване от чужбина. Като такива, те могат да доведат до изкривявания на вътрешния пазар и да предполагат дискриминация срещу фирми от други държави-членки на базата на националността на доставчика. Договорът за ЕО забранява дискриминация по признак националност, а една директива, като вторичен акт, трябва да спазва Договора.
Правната служба на Съвета потвърди в становището си от 28 октомври 2008 г. че, цитирам, "ограничителните мерки за възлагане на обществени поръчки, целящи насърчаване на местната промишленост, не съответстват на общите принципи на Договора за ЕО". Следователно офсетите при военните доставки могат да бъдат допуснати само ако са необходими за защита на съществени интереси на сигурността или могат да бъдат обосновани с наложителни причини от по-важен обществен интерес. За разлика от това, икономическите интереси не са достатъчни. Огромното мнозинство от държавите-членки и Парламентът се съгласиха с тази оценка.
Така бе налице не само правно задължение, а и политически консенсус да не се приемат в директивата компенсации, целящи насърчаване на местната промишленост. Съответно, нито Комисията в предложението си, нито съавторите на проекта, а именно Съветът и Европейският парламент, заложиха конкретни правила за офсетите в текста на Директивата за отбраната.
Директивата за отбраната обаче предлага алтернативи на офсетите. Държавите-членки, които са основно купувачи на военно оборудване, обикновено се стремят да обосноват желанието си за офсети или с потребността от сигурност на доставките, или с необходимостта да отворят пазарите си на военна продукция за техните малки и средни предприятия. Директивата за доставките в областта на отбраната ще успокои тези опасения. От една страна, тя позволява на възлагащите органи да изискват от кандидатите конкретни ангажименти да отговорят на изискванията за сигурност на доставките. От друга страна, тя съдържа разпоредби за възлагане на подизпълнители, които дават възможност да се изисква от кандидатите да отворят веригите си за доставка за конкуренция в рамките на ЕС, за да се улесни достъпът на малките и средни предприятия, тъй като с това ще се постигне защита на законните интереси в сигурността и икономическите интереси на държавите-членки, които са купувачи, и ще се избегне необходимостта от прибягване до компенсации или офсети.
(PT) Благодаря на члена на Комисията за много пълния отговор, който току-що получих. Искам обаче да подчертая загрижеността си, която е свързана и с кризисната ситуация, която днес преживяваме, както всички знаем, и с факта, че сме в година на избори, което може до голяма степен да допринесе за охладняване на интереса и спадане на ентусиазма в тази област.
При все това, г-н McCreevy, длъжен съм да ви кажа, че не трябва да изпускаме от очи основния от наша гледна точка въпрос, а основният от наша гледна точка въпрос е да не се допусне страните-купувачи, като Португалия и други евентуално да бъдат поставени в неизгодно положение.
Със сигурност мога да разпозная политически последици и забелязах фразата, че сме в година на избори. Както знае уважаемият колега, точно в тази директива, която премина през системата, тези въпроси бяха разгледани и беше постигнат консенсус между държавитечленки и Европейския парламент да не се тръгва по този конкретен път.
Тя бе усилено разисквана в различните работни групи, но консенсусът, който очертах в официалния си отговор, бе да не се тръгва по този път, който уважаемият колега предложи. Поради съображенията, които описах по-горе, аз оценявам много положително постигнатото от нас с тези компромиси и те са в най-добрите интереси на всички икономики в Европа.
(EN) Възползвам се от възможността да се върна към първата част от този въпрос и да повдигна темата за обществените поръчки като цяло и темата за ограничените процедури, за които много хора твърдят, че са или водят до преразход на средства. Може би Комисията би могла в някакъв момент - дори и да не е сега - да се заеме с този въпроси, особено в момент на тежко икономическо положение, в което се намират много от държавитечленки и да разгледаме отново въпроса за поръчките и процедурите, по-специално този за ограничените процедури.
Както г-жа McGuinness знае, на заседанието на Европейския съвет миналия декември европейските държавни глави взеха решение, че за набирането на оферти през 2009 и 2010 г. биха могли да се прилагат и по-кратки срокове. Това всъщност е в съответствие с гъвкавостта, предложена в съществуващите директиви, тъй като предвид трудното икономическо положение, в което се намират всички европейски икономики, държавните глави прецениха, че това е правилният път и той е допустим според съществуващите директиви.
Информиран съм за темите, които колегата повдигна относно ограничените процедури, но ние преразглеждаме директивите за обществените поръчки периодично и лично ще се уверя, че забележките на г-жа McGuinness ще бъдат внесени в системата.
Като се имат предвид продължаващите военни действия в Газа, прекомерното и непропорционално използване на сила от Израел и също така хилядите пострадали сред мирното население, и убийството на невинни палестински граждани, по какъв начин Комисията планира да преразгледа търговските си отношения с Израел?
Комисията категорично осъди насилието в Газа. Тази криза доказва още веднъж, че няма военно разрешение на израелско-палестинския конфликт. Само преговори между страните с пълна ангажираност могат да доведат до трайно разрешение.
Комисията приветства неотдавнашното примирие в Газа. Жизненоважно е страните да направят временното прекратяване на огъня постоянно чрез пълно прилагане на Резолюция 1860 на Съвета за сигурност на ООН. Редица въпроси трябва да бъдат разгледани без отлагане, по-специално отварянето отново на всички контролни пунктове от и към Газа, трайното спиране на ракетните атаки срещу Израел и ефективни средства за недопускане на контрабанда на оръжия за Газа.
Сега, когато военните действия изглежда са спрени, е важно да се подновят преговорите за всеобхватен мир, колкото е възможно по-скоро. Европейският съюз призова своите партньори да помогнат за придвижване напред на този процес. Непосредствен приоритет на Комисията е да облекчи хуманитарните трудности на населението в Газа. Търговските отношения между ЕС и Израел ще продължат. Изолацията, санкциите или другите форми на бойкот биха били вредни за разговорите и преговорите, насочени към постигане на постоянно решение на конфликта. Нещо повече, макар мишената им да са интересите на Израел, ще се докаже също, че те са вредни и за Окупираните палестински територии, които са икономически зависими от Израел като основна дестинация за техните износ и работна сила.
- (EN) Бих искал да благодаря на члена на Комисията за неговия отговор. Приветствам факта, че той повтори осъдителното становище на Комисията относно действията на Израел. Но, г-н Kallas, във всички наши търговски договори има клауза за правата на човека. И аз като много от моите избиратели не успявам да разбера как, когато една държава признава, че използва непропорционални военни действия срещу цивилно население - тя преднамерено се прицелва в училища, преднамерено се прицелва в сгради на мирни и неутрални международни организации - ние все още не сме на мнение, че тя нарушава клаузите за правата на човека. Кога би се стигнало до нарушаване на правата на човека, ако не при тези обстоятелства?
Трябва да отбележа, че цялата ни политика, насочена към този конкретен период на конфликт в Израел/Палестина е, че сега Комисията се ориентира към хуманитарни мерки и помощ за хората в Газа и всички други въпроси ще се разглеждат по-късно. Няма да има промяна в търговската ни политика, а бъдещото развитие на нещата ще зависи от обстоятелствата.
Знам, разбира се, че можете да получите подробна информация за разследванията, започнати във връзка с възможно нарушаване на правата на човека, и престъпления, извършени по време на този конфликт. Комисията следи отблизо тези разследвания и след като те приключат, ще си състави мнение и ще проследи събитията, преди да вземе следващи решения.
Закрила на традиционните, национални, етнически и емигрантски малцинства в Европа (разискване)
Следващата точка е разискване по въпрос с искане за устен отговор от Csaba Sándor Tabajdi, Hannes Swoboda, Jan Marinus Wiersma, Véronique De Keyser, Katrin Saks и Claude Moraes - от името на Групата на социалистите в Европейския парламент, към Комисията, относно закрилата на традиционните национални, етнически и имигрантски малцинства в Европа - B6-0005/2009).
Гн Председател, госпожи и господа, съществуват повече от 300 различни национални и етнически малцинства и езикови общности, които живеят на европейския континент. От гражданите на всичките 27 държави в Европейския съюз, около 15 % са членове на традиционни малцинства или имигрантски общности. Въпреки че целта на Европейския съюз е запазването на културното многообразие, езиците на малцинствата, както и самите малцинствени групи са застрашени от изчезване или асимилиране. Непрекъснато нарастващите имигрантски общности са изправени пред криза на интеграцията, помислете си за бунтовете във френските предградия, в покрайнините на Париж, терористичните атаки в Лондон или етническото напрежение в Нидерландия.
Може ли да се вярва на Европейския съюз, когато заклеймява нарушаването на правата на човека и малцинствата в трети страни? Дали хората, отговорни за вземане на решения, адекватно разглеждат проблемите на националните и етнически малцинства в потенциалните страни кандидатки от Западните балкани, когато някои държави-членки не са в състояние да направят това в своя собствен дом и, всъщност, тяхната практика е диаметрално противоположна на тази политика? Онези, които не могат и не искат да се изправят с лице към тези въпроси, които крият главите си в пясъка, си играят с бъдещето на Европа.
Днешното разискване беше предшествано от загрижени гласове, като някои хора твърдяха, че този въпрос е много чувствителен. Какво би станало с Европейския съюз, ако разисквахме само онези въпроси, които не засягат ничии интереси? Не можем да се правим, че тези проблеми не съществуват. Гражданите на Европа очакват от нас да даваме истински отговори. Европейският съюз трябва на местно, регионално, национално равнище и на европейско равнище да гарантира правата на коренните жители и традиционните малцинства - ромите, няколкото милиона души, които имат статут на малцинства и нямат независима държава, като например, каталунците, баските, шотландците, бретонците, елзасците, корсиканците, уелсците, унгарските малцинства в Румъния, Словакия и Сърбия, както и други национални общности.
Субсидиарност, самоуправление, участие във властта и съвместно вземане на решения са основните ценности на Европейския съюз. От критична важност е да бъдат установени форми на съвместно вземане на решения, самоуправление и автономия на основата на споразумения между мнозинствата и малцинствата при пълното зачитане на суверенитета и териториалната цялост на държавите-членки. Що се отнася до лица, които са част от имигрантски малцинства в рамките на една държава, ние трябва да им помагаме да се интегрират възможно най-пълноценно, а имигрантските малцинства, от своя страна, трябва да демонстрират пълно зачитане на езика и обичаите на съответната държава. Ако Европейският парламент наистина иска да стане властови център, той трябва да се занимава с тези чувствителни въпроси.
Г-н Председател, госпожи и господа, г-н Tabajdi, зачитането на малцинствата е важен принцип сред условията, които трябва да се изпълнят, преди една страна да се присъедини към Съюза. Критериите от Копенхаген са насочени специално към кандидати за присъединяване към Съюза.
Зачитането на правата на лица, членове на малцинства, в това число, зачитане на принципа на недискриминация, е един от основополагащите принципи на Съюза. Съюзът обаче няма общи правомощия в областта на защитата на правата на малцинствата. Компетентните национални органи са тези, от които зависи гарантирането на тази защита в съответствие с конституционните споразумения и международните задължения.
В допълнение, проблемите на институционалната организация или автономията на малцинствата е правомощие на държавите-членки. Също така от всяка държава-членка зависи да вземе решение дали да ратифицира Рамковата конвенция за защита на националните малцинства и Европейската харта за регионалните или малцинствени езици, които са два основни инструмента, въведени от Съвета на Европа.
Ето защо Съюзът няма правомощия да приеме общо законодателство, както се предполага от въпроса, и да установи стандарти за закрила на малцинствата и механизми за проверка. Съюзът обаче в рамките на своите правомощия би могъл да приеме мерки във връзка с някои въпроси, които могат да имат положителен ефект върху положението на отделни лица, членове на малцинства.
Например Комисията следва политика на борба с дискриминацията, основана на расова принадлежност, етнически произход или религия. Това ще гарантира приложението на законодателството на Общността в тази област и приложението на директивата, която допълва това законодателство.
Приемането на Рамковото решение срещу расизма и ксенофобията на 28 ноември е още един пример в това отношение. С това рамково решение Съюзът допринася за подобряването на положението на лицата от малцинствата, когато те са подложени на определено отношение. Съюзът също така предприе действия във връзка с положението на ромското малцинство.
Интегрирането на имигрантите е важен и увеличаващ се проблем за държавите-членки на Европейския съюз. Пред 2005 г. Комисията представи Обща програма за интеграция, която формира рамковата директива за общ подход към интеграцията в Европейския съюз. В допълнение на това, Съюзът разпредели бюджет от EUR 825 милиона за 2007-2013 г. за приложението на Европейския фонд за интегриране на граждани на трети страни.
Три нови инициативи на Комисията ще се появят през 2009 г.: третото издание на Наръчник по интеграция, Европейският форум по интеграция, който допълнително ще ангажира гражданското общество за целите на нашата работа, и уебсайт по въпросите на интеграцията, който ще действа като единен портал за информация за интеграцията и ще разпространява и обменя най-добрите практики сред заинтересованите лица в областта на интеграцията.
Ролята на Европейския съюз в областта на многоезичието не е в това да подменя действията на държавите-членки, а, по-скоро, да подкрепя и допълва тези действия. Политиката на Европейската комисия по отношение на многоезичието включва регионални езици, както и езици, които се говорят от малцинства.
Зачитането на езиковото и културно многообразие е един от крайъгълните камъни на Европейския съюз. Това зачитане на езиковото и културно многообразие сега е част от Европейската харта за основните права, където в член 22 се казва: "Съюзът зачита културното, религиозното и езиковото многообразие".
В последното съобщение на Комисията, прието през м. септември 2008 г., също се заявява, че всеки от многото езици, независимо дали е национален, регионален, или говорен от малцинства или имигранти, допринася за нашата обща култура. Основните инструменти, с които Съюзът разполага в тази област са програмите за финансиране, по-специално Програмата за обучение през целия живот 2007-2013 г.
И накрая, Агенцията на Европейския съюз за основните права е много ценен инструмент, който ние използваме, за да събираме данни, полезни за развитието и приложението на всички инструменти и на тези политики на Общността. В резултат на искане на Европейския парламент към Агенцията за основните права, която, напомням ви, се намира във Виена, работната програма на Агенцията за 2009 г. включва подготовката на сравнителен доклад за ситуацията във връзка с етническата и расовата дискриминация в Европейския съюз. Това ще ни позволи да актуализираме доклада относно расизма, с който се занимавахме през 2007 г.
Това е, което мога да ви кажа. С други думи, ние нямаме правно основание да организираме закрила на малцинствата. Този въпрос наистина е от правомощията на държавите-членки, въпреки че Съюзът очевидно трябва да избягва дискриминация по отношение на гражданин, член на малцинство.
от името на групата PPE-DE. - (LV) Благодаря ви, г-н Председател, г-н Tabajdi е поел една огромна задача - да се опита да формулира и класифицира общности от народи, които са се формирали по различни начини исторически и които, независимо дали са по-многочислени или по-малочислени, живеят в държави, където хората основно имат друг етнически или езиков произход. Както знаем, през вековете границите и имената на страните често са се сменяли както в резултат на войни, така и когато държавите са се обединявали или разделяли, когато империи са се създавали или разпадали, а хората много често, без да променят местожителството си, са ставали поданици на различен крал или жители на различна страна. По същия начин миграцията е протичала както на индивидуално равнище, така и с преместването на цели етнически общности. Ние сме наследили резултатите от всичко това. Без съмнение, днес всеки гражданин на Европейския съюз заслужава живот, достоен за едно човешко същество, както и равни възможности. Какво точно обаче можем наистина да наречем малцинство в съвременния смисъл на думата и могат ли държавите да се съгласят и да определят единни критерии? Това е важно, тъй като се оформя днешна нова миграция: миграция в рамките на Европейския съюз и миграция от страни извън ЕС. Струва ми се, че първо специалисти, изследователи, историци, етнографи и лингвисти трябва да работят над това и след това вероятно политиците могат да имат последната дума. Ако политиците инициират нещата, тогава ние веднага ще станем свидетели на значителна политическа субективност и егоизъм, особено с приближаването на изборите. Благодаря.
от името на групата PSE. - (HU) Г-н Председател, г-н Barrot, госпожи и господа, повече от 45 милиона души, принадлежащи към 57 различни малцинства живеят в Европейския съюз и в другите европейски страни. Днес, когато призракът на расизма броди из Европа, когато шовинизмът на мнозинствата в националните държави видимо се увеличава до застрашителни размери в Централна и Източна Европа, ние нямаме право да загърбваме политиките по отношение на малцинствата. Както чухме, включително и от члена на Комисията, ЕС все още няма регламенти по отношение на защитата на идентичността на малцинствата, които да се отнасят за всички държави-членки. Въпросът за малцинствата е в компетенцията на държавите-членки и затова тези общности през повечето време трябва да се задоволят с това, което могат да договорят със собствените си правителства. Общият брой жители на държавите-членки от Централна и Източна Европа, които принадлежат към различни национални, малцинствени общности, е значително по-голям от този в Западна Европа и техните проблеми са също така по-сложни. За да могат не само националните малцинства, но и всеки, който е част от малцинствени нации в ЕС, да се чувства наистина у дома в Европа, европейското законодателство трябва да създаде правна рамка с всеобхватни правни норми за закрила на малцинствата.
Ние трябва да създадем такива политически структури, които не се стремят към изключителност, а споделят компетенции. Щом този модел стане реалност в Европейския съюз, националните малцинства ще повишат статуса си и ще получат нови възможности за защита на своя език и култура. В това отношение ратифицирането на Договора от Лисабон е от съществена важност, тъй като два от неговите членове, благодарение на унгарското правителство, включват права на лица, принадлежащи към малцинства. Приемането на Договора ще бъде голяма крачка напред в историята на Европейския съюз. Настоящата икономическа криза не е благоприятна за малцинствата, защото тя предизвиква конфликти и създава благоприятна почва за крайно дясна демагогия. Европа не може да си позволи, особено в този момент, да не чуе гласа на малцинствата. Тя не може да изостави малцинствата в момент на криза.
от името на групата ALDE. - (SV) Разискване на европейско равнище по въпроса за положението на различните малцинствени групи може да бъде приветствано. Изработването на обща гледна точка за правата и задълженията, които трябва да се прилагат към национални, етнически или езикови малцинства, имигранти и лица без гражданство, ще бъде благоприятно за тези групи и за целия Съюз в много отношения. Около една десета от гражданите на ЕС в момента принадлежат към национално, езиково или етническо малцинство. Някои като мен, финландец, който говори на шведски, са третирани добре. Други са дискриминирани или пренебрегнати. Важно е за историческите национални малцинства да могат да се видят като пълноправни членове на Съюза. Европейският съюз има нужда от подкрепата на своите малцинства и не трябва да забравя да им даде възможност активно да участват във вземането на решения и в работата за гарантирането на сигурно и хармонично общо бъдеще.
Очевидно е, че не можем да прилагаме същите правила към националните малцинства, каквито се прилагат към имигрантските малцинства например. Имигрантите се нуждаят от специална помощ, за да могат да се интегрират в новата си родина. Лицата без гражданство са отделен въпрос и те трябва да бъдат поощрявани, като се използват всички средства, да кандидатстват за гражданство в приемащата ги страна.
Европейският съюз също така се нуждае от обща гледна точка по въпросите на малцинствата, за да може да защити себе си и своите държави-членки от натиск и провокации отвън там, където правата на малцинствата се използват като оръжие, за да се сее разделение и да се създават безредици. Ангажирането и пропагандата на Русия в Естония и Латвия например е поучителен пример. Ние не трябва да слагаме оръжие в ръцете на онези, които искат да ни навредят.
Европа се нуждае от представителен форум на малцинствата, който да действа като съвещателна структура по въпроси, с които се занимават Европейският парламент и Съветът на Европа. Би било важно за тази парламентарна комисия да й се възложи ясна отговорност по въпроси, свързани с малцинствата. Този Парламент трябва да приеме становище за правата на малцинствата.
И последно, бих искал да задам конкретен въпрос: готова ли е Комисията да поеме отговорност за иницииране на разискване по отношение на малцинствата в Европа и готова ли е тя активно да подпомага справедливото третиране на малцинствата в Съюза, а не просто езиковото многообразие, което често се използва като начин за пренебрегване на малцинствените групи. (Ръкопляскания)
Г-н Председател, г-н Barrot, някои малцинствени групи присъстват в държавите-членки от векове, докато други са дошли неотдавна.
Ромите са една от традиционните малцинствени групи, които присъстват в страните от Съюза отдавна, откакто съществуват някакви данни. Съжалявам да кажа това, но в моята страна Полша, въпреки че ромите не са дискриминирани, може още много да се желае по отношение на тяхното интегриране. Те споделят тази гледна точка. Аз мисля, че ромите имат нужда от подкрепата на държавата. По-специално, те имат нужда от помощ за професионалното им обучение и за образованието като цяло.
Държавите-членки трябва да играят водеща роля по отношение на интегрирането на тази и на други малцинствени групи. Общо законодателство за Съюза все пак би ни помогнало много в нашите усилия. Това, което имам предвид по-конкретно, е дефинирането на правата и отговорностите на новопристигналите от ислямски държави, за които е трудно да се интегрират в Европа.
Право на гласуване на местни избори за лица, които не са граждани на Латвия (разискване)
Следващата точка е разискването по въпроса с искане за устен отговор от David Hammerstein - от името на групата на Зелените/Европейски свободен алианс, Alexandra Dobolyi - от името на Групата на социалистите в Европейския парламент, Willy Meyer Pleite - от името на Конфедеративна група на Европейската обединена левица - Северна зелена левица и Marian Harkin - от името на групата на Алианса на либералите и демократите за Европа, към Комисията, относно правото на гласуване на местни избори за лица, които не са граждани на Латвия - B6-0007/2009).
Г-н Председател, в Европейския съюз съществува държава-членка, която използва понятието "негражданин" за означаване на хиляди хора, живеещи в тази страна. Голямото мнозинство от тях са родени в тази страна, работят в тази страна, но въпреки това носят определението "неграждани". Това е аномалия в Европейския съюз.
Това е аномалия, защото Европейският съюз се основава на понятието за недискриминация, на принципа на равенството, което днес се отрича в тази страна, която не признава правата на тези хора и подлага една група на историческа дискриминация единствено на основание етнически произход. Това е неприемливо.
В Комисията по петиции разгледахме конкретни случаи. Първият случай беше на човек, който дойде и каза: "За първи път имах възможност да гласувам, когато бях на обучение в Германия. Имах възможност да гласувам на германски местни избори, а в собствената си страна не можех да гласувам, защото не ме признават. Аз нямам друг паспорт. Нямам друга страна. Имам единствено тази страна, а не мога да гласувам." Това е аномалия.
Разгледахме друг случай в Комисията по петиции във връзка с човек, който е издържал езиковите изпити в Латвия, познава всички закони и който обаче не получава гражданство, тъй като държавата счита, че - и повтарям думите на посланика, казани пред нас - "този човек не е лоялен към държавата". Как е възможно това? Как е възможно това положение да засяга 20-25 % от населението на държава-членка на Европейския съюз?
Настояваме основните права на хората да бъдат зачитани и това положение да стане ясно на всички, като се има предвид, че някои страни се присъединиха към Европейския съюз, без да изпълняват критериите от Копенхаген. Настояваме да бъде упражнен натиск върху Комисията, тъй като до този момент Европейската комисия е показала единствено слабост и пълна липса на интерес или загриженост.
Гн Председател, с тъга отбелязвам, че днес, близо пет години след разширяването, не са налице много доказателства, че Латвия е показала зачитане по отношение на най-многобройното й малцинство. Препоръките на Европейския парламент и на множество други международни организации бяха напълно пренебрегнати.
Голяма част от населението на Латвия беше отделено от държавата и институциите. Не е за учудване, че процентът на натурализация е слаб. Превръщането на хората в чужденци и издаването на чужди паспорти за тях им вдъхва чувството, че не са свързани с държавата. Те не участват. Не вземат решения. Не гласуват дори в населените места, в които представляват до 40 % от населението и където политическите решения пряко засягат техния живот.
Дали това положение е добро за Европейския съюз? Това е въпрос към Комисията и Съвета. Демокрацията не може да процъфтява без гражданско общество, а не може да има гражданско общество без участие. Участието започва на местно общностно равнище.
Тези хора са родени в страната или са прекарали там по-голямата част от живота си, като говорим за над 15 % от населението на Латвия или около 372 000 души. ЕС трябва да предприеме действия от тяхно име. Защо Комисията не предприема действия по този въпрос? Гражданите на други държави-членки, пребиваващи в Латвия, могат да гласуват и да участват в местни избори и избори за Европейски парламент, а стотици хиляди хора, родени в страната или прекарали по-голямата част от живота си там, не се ползват с това право.
Бих искал да запитам Комисията и Съвета какво са направили за разрешаването на този въпрос с латвийските органи и за предприемане на по-нататъшни действия без отлагане.
Гн Председател, моята група, Конфедеративната група на Европейската обединена левица - Северна зелена левица, не се поколеба да внесе този въпрос с искане за устен отговор към Комисията, когато по време на няколко заседания в комисията по петиции, бяхме осведомени за положението, в което се намират много от гражданите на Латвия.
Членове на Комисията, г-н Barrot, неприемливо е да наблюдаваме случаи на сегрегирани граждани в Европейския съюз в 21-ви век. Това не е в съответствие с принципите или ценностите на Европейския съюз. В държава, която от 2004 г. е част от Европейския съюз, с население от едва 2,5 милиона жители, понастоящем действа закон, който не допуска половин милион души да упражняват правата си на граждани.
Тези хора са наричани неграждани. Те имат черен паспорт и по тази причина ги наричат "черни" или "патладжанени". По този начин се обръща към тях дори самата администрация, държавата, правителството, а това са граждани, които не се ползват със законното си право да гласуват или да бъдат избирани.
Следователно считаме, че Европейската комисия следва да упражни значителен натиск върху правителството с цел да предотврати неизпълнението на множество препоръки, направени от различни институции, като Организацията на обединените нации, Комисията по правата на човека, Комисията на ООН за премахване на расовата дискриминация, Парламентарната асамблея на Съвета на Европа, Конгреса на местните и регионални власти на Съвета на Европа, Комисията по правата на човека към Съвета на Европа и препоръката на Европейския парламент, в разискването относно присъединяването на Латвия, резолюцията от 11 март, в която категорично се посочва, че следва да се намери реално решение на проблема със сегрегацията и въпроса с гражданите, от които се изисква да докажат дали са родени преди 1940 г. Това е просто неприемливо.
Считам, че това не следва да се толерира. Не можем да съществуваме съвместно в Европейския съюз, докато това положение продължава и следователно считаме, че е много важно Комисията, органите в Европейския съюз и всички ние да представим предложения в същия дух с цел прекратяване на това положение.
В този смисъл нашата група очаква от Комисията да направи конкретни предложения по въпросите, които поставихме в настоящото разискване. По отношение на езика, загрижени сме и от обстоятелството, че вследствие на новите нормативни актове - като миналата година имаше студентски демонстрации - 60 % от учебните програми трябва да бъдат преподавани на латвийски, като по този начин се създава явна дискриминация по отношение на руския език.
Спомням си времето на диктатурата на Франко в моята родна страна Испания, когато беше забранено да се говори на езика на баските, каталонски или галисийски. Тези езици бяха просто забранени. Днес действителността е, че те са официални езици наред с останалите. Смятам, че това е положение, което също би трябвало да се установи, така че в крайна сметка да няма граждани на Европейския съюз, на които е отнета възможността да се изразяват на майчиния си език, на техния роден език, които би следвало да се ползват със същия официален статут, както всеки друг език, който би се използвал в съответната държава.
Следователно призовавам Комисията да действа динамично веднъж завинаги с цел да се спре сегрегацията, наблюдавана в тази държава-членка на Европейския съюз.
(EN) Г-н Председател, по процедурен въпрос, членовете на този Парламент вероятно имат различни становища по разисквания въпрос, но вие като председател имате правото, а всъщност и задължението, да съветвате колегите относно начина, по който могат да изразяват становищата, които имат право да изказват.
Смятам, че последното изявление съдържаше елементи, които бяха много близо до клеветнически твърдения по адрес на правителство на държава от Европейския съюз. Аз възразявам срещу това. Мисля, че ако погледнем Правилника за дейността на ЕП, за правилното протичане на разискванията в този Парламент, не се допуска членовете на ЕП да използват този език, който току-що беше използван.
Тъй като не тълкувам изказването на члена на Европейския парламент по начина, който вие току-що заявихте, не съм използвал правомощията, които са ми възложени по силата на правилника за дейността.
(ES) Гн Председател, тъй като беше споменато моето име, поддържам всяка казана от мен дума.
Г-н Председател, преди малко беше цитиран примерът на Испания, но всъщност испанската държава в действителност разреши този проблем.
Комисията си дава сметка за специфичните обстоятелства, в които се намира рускоезичното малцинство в Латвия. Бяха положени големи усилия в рамките на предприсъединителната стратегия за насърчаване на натурализацията и интеграцията на това население в съответствие с препоръките на Организацията на сигурност и сътрудничество в Европа и Съвета на Европа.
Комисията многократно е подчертавала, че всички участващи страни, включително самите малцинства, трябва да имат принос в този сложен процес и да намерят решения.
По отношение на конкретния въпрос за участието на нелатвийски граждани в местните избори, гаранциите, които предоставя Договорът за създаване на Европейската общност по отношение на избирателните права, са свързани с участието на граждани на ЕС в избори за Европейски парламент и местни избори в държавите-членки по местопребиваване дори когато не са граждани на съответната държава.
Участието в избори на лица, които не са граждани на държава-членка на ЕС и следователно не са граждани на ЕС, не е предмет на правото на Общността.
Следователно Комисията не може да постави пред Латвия въпроса за участието на тези лица в местните избори. Разрешаването на този въпрос зависи от държавата-членка.
- 2050: Бъдещето започва днес - препоръки за бъдеща интегрирана политика на ЕС за опазване на климата (разискване)
- Следващата точка е докладът на г-н Florenz - от името на временната комисия по изменението на климата, относно "2050: Бъдещето започва днес - препоръки за бъдеща интегрирана политика на ЕС за опазване на климата".
докладчик. - (DE) Г-н Председател, дами и господа, бих искал специално да кажа добро утро на колегите ми, които в продължение на месеци работиха заедно с мен върху настоящия доклад относно опазването на климата. Много съм ви благодарен за безпристрастния и екипен подход в съвместната ни работа, за да съставим заедно настоящия доклад.
Процедурата в хоризонталната комисия беше нова. Не сме провеждали разисквания с експерти в групата, а с хора от транспортния сектор и, съвсем уместно, с хора от икономическия сектор; разбира се, също с хора от енергийния сектор. По време на този процес стана достатъчно ясно, че първите часове и дни от разискванията бяха в известна степен по-трудни, тъй като темата беше нова. Поради това бих искал още веднъж да благодаря на нашия председател и мой добър приятел, г-н Sacconi, който винаги ръководи разискванията по блестящ и безпристрастен начин.
Днешното постижение, както отбелязахме е, че в същността си посоченото хоризонтално сътрудничество представлява прекрасна възможност и при следващия състав на Парламента трябва да се уверим, че хората говорят повече помежду си, както и че нямаме само отделни групи, които се противопоставят една на друга.
Това беше голямото предимство на тази комисия. Поканихме много високопоставени експерти, като Rajendra Pachauri, лауреат на Нобелова награда, и експерти в областта на науката, изследванията, както и политици, разбира се. Най-накрая днес държим в ръцете си резултат, от който е видно, че докладът категорично е много положителен.
Много добре знаем, че със забрани, санкции и лишения се постига твърде малко. Вместо това трябва да насърчаваме промени в мисленето, както и иновация и мотивация. Целта ни трябва да бъде да накараме инженерите в Европа да се събуждат всяка сутрин удовлетворени в опитите си да конструират машини, които работят по-ефикасно в този свят, така че да използваме суровините на нашите деца по-добре и значително по-ефикасно.
Докладът е и честен. Заявихме, че не разполагаме със супер оръжия. Няма лесен начин, по който да действаме в Брюксел, Бали или в Полша през декември, вместо това разполагаме с цял набор от мерки. Именно тук ни се предоставя възможност - възможността да покажем ясно на хората, че самите те са отговорни за една трета от настъпилите изменения на климата, в резултат, например, на отоплението на домовете им. Все пак като граждани всички ние сме отговорни за една трета от изменението на климата, включително в резултат на мобилността и всички свързани с нея последици, за една трета от изменението на климата е отговорна и промишлеността. Следователно докладът е адресиран към всички нас. Това е чудесно. Не е необходимо да търсим злосторника, всички ние сме призовани да участваме в иновационните разисквания. Поради това съм особено доволен.
Ясно е също така, че настоящият доклад е еднакво балансиран и бих искал още веднъж да го подчертая, тъй като той не представлява ничия партийна програма. Като същевременно не омаловажава нито една област. Вместо това, посочихме, че в някои области съществуват повече възможности, докато в други области възможностите ни са по-ограничени. По тази причина в доклада се отбелязва също, че текстът в крайна сметка очертава възможност и посочва пътя занапред, най-вече за Европа, тъй като в Европа имаме голям брой екологични технологии, чиито обем е сравним с европейската автомобилна промишленост. Общата сума ще се увеличава и ние трябва да работим по посока на въвеждане на иновации.
Току-що посочих, че трябва да приобщим нашите граждани, така че те да могат да направят нещо в собствените си домове. В това отношение местните политици, търговските и промишлени палати, и търговските сдружения могат да постигнат значителни резултати по отношение на мотивирането и предоставянето на информация.
Позволете ми да кажа в заключение, че много от ползите, които посочихме в настоящия доклад, следва да ни насочат към осъзнаване на възможностите, предоставяни от иновацията, а не от депресията. В случай че разберем това, нашата задача си е струвала усилията.
- Благодаря ви много, г-н Florenz, за свършената от вас работа и за вашия доклад.
Действащ председател на Съвета. - (EN) Г-н Председател, за мен е удоволствие да бъда тук и да споделя с вас някои мисли относно важната година, която ни предстои. На първо място, позволете ми да поздравя временната комисия по изменението на климата за цялата свършена от нея работа от създаването й през април 2007 г.: изслушвания, конференции, доклади, резолюции, размяна на мнения с трети страни. Неуморните й усилия допринесоха в значителна степен за оформянето на позицията на ЕС относно изменението на климата.
Най-новата резолюция "2050: Бъдещето започва днес - препоръки за бъдеща интегрирана политика на ЕС за опазване на климата", която беше приета от временната комисия по изменението на климата на 2 декември 2008 г. и която ще приемете в рамките на настоящата сесия, отново ще предостави много полезна основа за разисквания на възможностите за сключване на споразумение за климата след 2012 г. и за допълнително задълбочаване на политиките на ЕС в областта на изменението на климата.
Както знаете, по време на нашето председателство работата ще бъде съсредоточена върху процеса на водене на международни преговори. Впрочем, аз днес заминавам от Страсбург и летя за Делхи за разговори с индийското правителство и индийски представители. Две седмици по-късно ще се състои среща ЕС-Африка в Найроби, Кения, като вече се свързахме с администрацията на САЩ, за което ще стане дума по-късно.
Чрез приемането на законодателния пакет в областта на изменението на климата и опазването на околната среда в края на 2008 г. ЕС изпрати много силен политически сигнал на всичките ни партньори по света. С приемането на този пакет в рамките на няколко месеца ЕС ще покаже, че ангажиментът, както и ръководната му роля в глобалната борба срещу изменението на климата са по-силни от всякога. Така ЕС ще бъде първият регион в света, който едностранно изпълнява ангажимента за намаляване на парниковите газове с 20 % до 2020 г.
Както знаете, законодателният пакет в областта на енергетиката и климата ще даде възможност от 2013 г. да се осъществи реформа на европейската схема за търговия с квоти за емисии, да се определят пределни стойности за емисиите, попадащи извън европейската схема за търговия с квоти за емисии, да се стимулира улавянето и съхранението на въглероден диоксид, както и да се укрепи използването на възобновяеми енергийни източници.
По отношение на европейската схема за търговия с квоти на емисии, ще бъдат определени единни европейски лимити, за които ще се прилага линейна низходяща траектория, постепенно ще бъде въведена тръжна процедура като метод за разпределяне на квоти, както и мониторинг и докладване, и контролът ще бъде засилен. Но, разбира се, ЕС неколкократно посочи, че няма да определи 20 %, искаме да достигнем 30 % и, следователно, се надяваме на постигане на амбициозно и всеобхватно споразумение в Копенхаген.
Само десет месеца изминаха от конференцията в Копенхаген. На конференцията за климата, която се състоя в Познан през декември 2008 г., беше одобрена работна програма за 2009 г., в която ясно се посочват стъпките към постигане на целите от Копенхаген. Решението, взето в Познан относно привеждането в действие на Фонда за адаптация, представлява важна стъпка напред в преговорите за основните елементи на финансиране - един от ключовите елементи на всяко всеобхватно глобално споразумение.
Министерската кръгла маса в Познан също потвърди споделеното желание на развитите и на развиващите се държави за намиране на ефективен, одобрен с общо съгласие отговор на опасните изменения на климата за периода след 2012 г. Той включва допълнителни усилия за ограничаване, действия по адаптиране и финансиране, както и технологични средства за привеждането в действие на посочения отговор.
Познан изпрати също сигнал, че настоящата финансова криза не следва да се възприема като пречка за по-нататъшни действия в областта на изменението на климата, а като още една възможност за задълбочена промяна на нашата икономическа система и за категоричен напредък към постигане на нисковъглеродна икономика.
Чешкото председателство възнамерява да наблегне на тези важни постижения и да положи усилия на международно равнище за постигне на успешно споразумение в Копенхаген през декември 2009 г.
На 2 март 2009 г. Съветът по околна среда, и по-късно Съветът по икономически и финансови въпроси, както и пролетният Европейския съвет ще предоставят първата възможност за по-нататъшно разработване на позицията на ЕС по този въпрос, въз основа на съобщението на Комисията "Към широкообхватно споразумение в Копенхаген", което получихме преди седмица, и въз основа на вашия принос.
В допълнение към споделената визия за дългосрочни действия за технология за ограничаване и адаптиране, определянето на подходящи средства за финансиране на ефективни и дългосрочни политики в областта на климата ще бъде в центъра на бъдещите разисквания на ЕС. В този контекст мога единствено да потвърдя призива на комисията по изменението на климата към Комисията и държавите-членки "да играят ролята на посредници на двустранно равнище в процеса на водене на преговори за постигане на споразумение за периода след 2012 г." между позициите на индустриалните страни, за да може чрез баланс на интересите да се гарантира "успешното провеждане на преговорите във връзка с климата" при включване на всички големи емитенти на парникови газове.
ЕС ще продължи да бъде ангажиран в активни контакти с ключовите партньори в преговорите и главните нововъзникващи икономики, но също и с новата администрация на САЩ. Разговарях по телефона с гжа Carol Browner, съветник на президента по въпросите на енергетиката и изменението на климата. Направих й предварително предложение за организиране на среща на високо равнище с участието на представители на САЩ, на члена на Европейската комисия г-н Dimas, на чешкото председателство и на бъдещото шведско председателство (т.нар. Тройка) в началото на март, вероятно 2 или 6 март.
Казах, че ЕС би искал да работи във възможно най-тясно сътрудничество със Съединените щати в областта на развитието и свързването на въглеродните пазари. Разбрахме, че членът на Конгреса Waxman е посочил, че ще положи усилия законодателството, предложено от неговата комисия в областта на системата за лимити и търговия с квоти на емисии, да бъде приложено в края на май. Това представлява доста окуражителен сигнал от Съединените щати в отговор на действията на Европейския съюз.
Разчитаме също на Европейския парламент да гарантира, че гласът на ЕС ще се чува от повече хора и оценяваме високо положените от вас в миналото системни усилия. Мога единствено да ви насърча да продължавате по същия начин и да ви пожелая успех през предстоящата година.
член на Комисията. - (EL) Гн Председател, уважаеми членове на Европейския парламент, окончателният доклад, представен от временната комисия по изменението на климата, чийто докладчик беше г-н Florenz, си поставя амбициозни цели и обхваща широк кръг от въпроси, с което потвърждава голямото значение, което Европейският парламент придава на проблема за изменението на климата. Бих искал да поздравя временната комисия по изменение на климата, и по-специално докладчика, г-н Florenz, за тяхната изключителна работа.
Миналата година нашият приоритет беше законодателният пакет от мерки в областта на енергетиката и изменението на климата. Усилията ни дадоха плодове и сега можем да се гордеем с този много важен пакет от законодателни актове. Тази година ще се съсредоточим по-конкретно в рамките на Европейския съюз върху подготовката на мерки по прилагане на посочения законодателен пакет. На международно равнище приоритетите ни ще бъдат преговорите по въпроса за изменението на климата, които ще се ускорят с оглед провеждането на конференцията на Организацията на обединените нации в Копенхаген и, както току-що чухме, чешкото председателство придава голяма важност на тези преговори и е планирало серия от двустранни и многостранни срещи и преговори. Следователно вашият доклад се появява в точния момент. С оглед приближаването на Копенхаген трябва да обединим всичките си усилия и да работим заедно, така че, имайки предвид особената роля на Европа, да постигнем възможно най-добрия резултат.
Щастлив съм, че вашият доклад, като се придържа към анализите на Комисията, подчертава, че икономическата и финансова криза не трябва да бъде използвана като извинение за отлагане на действията, отнасящи се до изменението на климата. Съгласни сме също, че предприемането на действия за справяне с проблема на изменението на климата е част от решението на икономическата криза, пред която сме изправени днес.
Приоритетите в борбата срещу болестта на Алцхаймер (писмена декларация): вж. протокола
- (SV) Надявам се, че сега ще се вслуша целият Парламент. По време на месечната сесия през януари ние приехме единодушно резолюция за Африканския рог. В нея имаше конкретен параграф, в който се заявяваше, че Dawit Isaak трябва да бъде освободен. Dawit Isaak сега е много болен и бих искала Председателя да пише до органите в Еритрея.
Новината за заболяването му беше потвърдена от няколко източника и днес беше проследена в шведските медии. Положението е изключително сериозно и отчаяно; бих желала само да ви напомня, че Dawit Isaak е шведско-еритрейски журналист, който е в затвора без съд от 2001 г. Здравословните му проблеми са толкова сериозни, че сега е във военна болница и аз се страхувам за живота му.
Бих искала да призова за подкрепа за освобождаването на Dawit Isaak.
- Гжо Svensson, мога да потвърдя, че Председателят ще пише на съответните органи.
Госпожи и господа, аз съм много радостен и развълнуван да приветствам днес тук с добре дошъл Mahmud Abbas, президент на националната Палестинска автономия. Приветстваме ви топло с добре дошли в Европейския парламент, гн Президент.
Поканихме и израелския президент Shimon Peres. За съжаление, поради празненствата в Израел за отбелязване на 60-та годишнина на нацията, договорената среща не се състоя. Надяваме се, че посещението на президента Peres ще може да се осъществи скоро.
Гн Президент, това не е първото ви посещение в Европейския парламент. Като ви приветствам с добре дошли тук, в Страсбург, в изключително трудни времена за Близкия изток, и по-специално за вашия народ, аз си спомням последната ни среща в Близкия изток, която се състоя преди почти две години - в края на май 2007 г. - в Газа. Вие ме приехте в официалното управление на Палестинската национална автономия. Никога няма да забравя нашата среща, тъй като положението беше изключително напрегнато. По това време вие водехте деликатни разговори с цел да спасите правителството на националното единство, което бяхте формирали с енергия и прозорливост. Десет дни по-късно един позорен преврат сложи край на тези усилия.
Днес вие идвате направо от Кайро, с едно прекъсване в Париж, за да се срещнете с френския президент. През последните няколко дни в Кайро се проведоха многообещаващи разговори за формирането на палестинско правителство на националното съгласие.
Що се отнася до трагедията в ивицата Газа, Европейският парламент следи със загриженост страданията на палестинския народ. Европейският парламент не остана безмълвен. Ние поискахме незабавно прекратяване на огъня. Ние осъдихме предприетата несъразмерна реакция, понесена не само от страна на въоръжените сили на Хамас, но и от цивилни лица и от международни хуманитарни организации. Ние също така решихме да осъдим провокациите и ракетния огън на Хамас, които, за съжаление - и ние осъждаме това - продължиха да бъдат насочени срещу Израел въпреки прекратяването на огъня. Това трябва да спре.
Госпожи и господа, бих искал да отдам дължимото на служителите на Агенцията на ООН за подпомагане и строителство за палестинските бежанци в Близкия изток (UNRWA), за изключителната смелост и саможертва, с които изпълняваха и продължават да изпълняват задачата си. От името на Европейския парламент ние благодарим на тези мъже и жени от Организацията на обединените нации с цяло сърце.
Ние призоваваме мирните преговори да бъдат подновени колкото е възможно по-скоро и сме убедени, че не може да има само военно решение на израелско-палестинския конфликт. Като действащо лице на политическата сцена, ние имаме задължение и отговорност да направим всичко, което можем, за да могат народите в Близкия изток да живеят заедно в мир. Предпоставка за мир между Израел и Палестина е вътрешно палестинско помиряване. Европейският парламент подкрепя безрезервно продължаващите разговори, водени по-специално от Египет, за изглаждане на пътя към формиране на палестинско правителство на националното съгласие. Само такова правителство ще бъде в положение да осигури необходимото единство на палестинския народ.
Ние призоваваме и очакваме едно такова правителство да спазва фундаменталните принципи на мирния процес, да се въздържа от насилие и да проведе преговори за мир с Израел с ангажираност. Европейският съюз е готов да работи заедно с такова правителство.
Ангажираността на новия президент на САЩ, Barack Obama, и назначаването на George Mitchell за специален пратеник в Близкия изток са положителни знаци. Решимостта на Европейския съюз - и аз се радвам, че съответният компетентен член на ЕК, гжа Ferrero-Waldner, е тук с нас, заедно със своите колеги - да заложи цялата своя политическа и икономическа тежест, както и политическата воля на множество арабски партньори показват, че подновяването и успешното приключване на мирния процес на базата на резолюциите на Организацията на обединените нации и арабската мирна инициатива трябва да са възможни.
Президент Abbas, ние сме ви благодарни, че сте тук днес, и казвам това от името на Европейския парламент, но и по-специално от мое име. Ние уважаваме много и признаваме това, което вие правите в най-трудни обстоятелства. Вярваме ви, защото вие сте човек на посредничеството, помирението, а по този начин и на мира. Желаем ви успех.
Сега ви каня да вземете думата и да предадете вашето послание към Европейския парламент. Приветстваме ви топло с добре дошли в Европейския парламент, уважаеми гн Президент.
Президент на палестинската автономия (транскрипция на устния превод на английски език от оригинала на арабски). - В името на Бог, всеблаг, всемилостив. Почитаеми гн Председател Pöttering, госпожи и господа, членове на Европейския парламент, преди всичко искам да изкажа моята благодарност на почитаемия Председател на Европейския парламент, гн Pöttering, и на всички вас за това, че ми давате тази възможност да се изкажа пред това достойно събрание.
Идвам при вас от Палестина, чийто народ страда от една от най-продължителните военни окупации в съвременната история. Палестина е дълбоко наранена от най-насилствената, потресаваща и ужасяваща военна агресия - агресия, насочена към живота на деца, жени и възрастни хора, към техните домове, средства за препитание, стопанства, фабрики и училища. Тя е насочена към питейната вода, канализационните системи и електроснабдяването, както и към болници, съоръжения, пътища и мостове.
Да, израелската война е насочена преди всичко към средствата за препитание на моя народ, инфраструктурата и бъдещето му, както и бъдещето на Палестинската държава, за която дълго време работихме заедно и за установяването на която ние продължаваме да работим.
Вие видяхте, заедно с останалия свят, изгорените и разпръснати останки на деца. Вие чухте виковете на мъже, жалбите на деца и жени, които са загубили повечето от членовете на семействата си. Да, вие видяхте майката, която беше убита, докато държеше своите бебета в ръцете си. Вие видяхте бащата, който загуби петте си деца в ракетните нападения, и момичето Balousha, която спеше до сестрите си и се събуди от звуците на експлозиите, които ги убиха всичките, и стотиците деца, чиито домове се срутиха върху главите им.
Видяхте и училището Al-Fahura, смятано за безопасно от хората на Jabalia, които потърсиха убежище в него, и как бомбите отнеха живота на тези невинни бежанци, в резултат на което загинаха повече от 40 души. Тези хора имаха семейства, имена, имаха свои истории, амбиции и надежди. Освен тях бяха ранени повече от 100 души.
Наред с тези невинни жертви паднаха и ценностите на човешката съвест, принципите на Организацията на обединените нации и нейното задължение да защитава международния мир и сигурност. Можете да си припомните също, че централата на ООН, нейните училища, клиники, складове за храни и медикаменти не бяха пощадени в тази безумна война срещу нашия мирен и издръжлив народ в Газа.
Дойдох при вас от Палестина, госпожи и господа, с въпрос от едно момче на име Luay, което загуби зрението си от бомбите. То ме попита кой ще върне в очите му светлината на надеждата, светлината на живота, и на неговия народ светлината на свободата и мира.
Да, госпожи и господа, това са ужасни сцени и картини. Това е последствието от войната, която доведе до смъртта на повече от 1 400 мъченици и остави повече от 5 000 ранени, повечето от тях невинни цивилни, като голям процент от тях бяха деца, жени и възрастни хора. Около 500 души от ранените са все още в критично състояние и умират всеки ден, в добавка към пълното унищожение на повече от 4 000 домове, сгради и около 20 000 други жилища.
Това означава, че около 90 000 души останаха без дом и бяха принудени да отидат другаде. Освен широкомащабното разрушение на системи за електроснабдяване, водоснабдяване и канализация, освен пътищата и жизненоважните съоръжения, обществени и частни сгради, тази израелска война отне плодовете на положения с кръв и пот труд на нашия палестински народ, на стотици хиляди палестинци, които работиха цял живот и загубиха плодовете на своя труд. Тя унищожи и създаденото от националната Палестинска автономия в продължение повече от 15 години.
Голяма част от тази инфраструктура и много от тези съоръжения бяха създадени благодарение на приноса на вашите и други приятелски държави.
Това е картината на последствията от тази война. Тя се води паралелно с друг вид агресия спрямо нашите земи, нашите фермери и нашата национална икономика, която се води ежедневно на Западния бряг.
Изграждането на израелски селища не е прекратявано изобщо. Политиката на заселване доведе до продължаване на строителството на разделителната стена, както и до увеличаване на барикадите, контролните пунктове и бариерите, обсадили градовете, селата, малките поселища и лагерите за бежанци на Западния бряг, включително Ерусалим.
Напротив, търговете за изграждане на селища се увеличиха 17 пъти през последната година в сравнение с годината преди Анаполис. Броят на контролните пунктове нарасна от 580 на 660.
1. Санкции срещу работодатели на незаконно пребиваващи граждани на трета държава (
Гжо Председател, с ваше позволение бих искал да помоля Съвета, с подкрепа от другите групи, да приложи следната официална декларация към директивата и затова да отложи гласуването на Законодателната резолюция. Ще прочета декларацията, която се надявам да бъде приложена:
"Европейският парламент и Съветът заявяват, че правилата за подизпълнителите, договорени в член 9 от настоящата директива, не накърняват други разпоредби по този въпрос, които е възможно да бъдат приети в бъдещи законодателни инструменти."
Действащ председател на Съвета. - (EN) Гжо Председател, председателството си взема бележка за предложената декларация. То обаче трябва да информира членовете на Европейския парламент, че не може да поема ангажименти от името на Съвета, без да се консултира с него.
Гжо Председател, разбирам, че Съветът трябва да се срещне официално с Комитета на постоянните представители. Моля председателството да предложи официално тази декларация да бъде добавена и по тази причина искам гласуването на резолюцията да бъде отложено до следващото пленарно заседание, за да има време Съветът да проведе своите официални консултации.
(DE) Гжо Председател, по време на последното официално заседание попитах дали използването на камерата не може да бъде улеснено, като се остави едно място празно. Днес отново не беше така. Камерата не беше върху мен, а върху генерал Morillon и след това върху г-н Grosch. Може би ще е възможно да се направи така, щото и работата на оператора, и нашата работа да бъдат улеснени.
- (EN) Гжо Председател, накрая гласувах за този доклад, защото като цяло всички ние сме "за" опазването на нашата околна среда. Това е благородна традиция на моята партия - Консервативната партия във Великобритания - но мисля, че трябва да направя две допълнения към това.
Първото допълнение е, че можем да имаме правилна политика спрямо измененията на климата само ако всички се присъединят към нас. Просто е загуба на време за Европейския съюз, или за отделна държава, да има политика. Затова трябва да включим държавите от Азия.
Второто допълнение е, че в несигурните времена, в които живеем, една политика спрямо измененията на климата трябва да бъде подсилена с необходимостта от енергийна сигурност. Изправени сме пред ситуация в света, в която всички наши държави се нуждаят от леснодостъпни доставки на енергия. Това трябва да е определящ фактор, защото без него икономиките, благосъстоянието и благополучието на нашите народи не могат да бъдат поддържани.
- (PL) Г-жо Председател, аз също искам да се изкажа по предмета на тази директива. Гласувах против директивата, защото съм категорично убеден, че тя е изключително опасна и представлява заплаха за развитието на Европа. Тя съчетава очевидния въпрос от необходимост от разумно опазване на околната среда с крайно лицемерна идея, а именно, че хората могат да повлияят на цикличните промени в нашия климат.
Именно тази част, т.е. въпросът за намаляване на емисиите на въглероден двуокис, съставлява най-важния раздел на този документ. Огромните суми пари, изчислени на стотици милиарди, които ще бъдат изхарчени за тази цел, ще бъдат напълно пропилени, а вместо това биха могли да бъдат използвани за създаване на реална екологична и енергийна сигурност в Европейския съюз. Това е много лошо и трагично неудачно решение.
- (EN) Г-жо Председател, няколко параграфа и раздели на доклада Florenz, по-специално параграф 190, се отнасят до приноса на земеделието за измененията на климата. И докато неинтензивното обработване на земята или такова, целящо опазване на почвите, е опция за повечето държави в ЕС и има икономически ползи и ползи, съобразени с измененията на климата - и по мое мнение заслужава много по-голяма подкрепа - дебатът за земеделието и проучванията са съсредоточени повече върху отделяния метан и азотен окис от преживните животни.
И макар че има напредък, не подкрепям държавите-членки, които трябва да постигнат целите си за намаляване на емисии в нетърговските сектори чрез принудително намаляване на стадата добитък в Европа. Нека не забравяме, че това, което не произвеждаме тук, в Европа, ще го внасяме. Един килограм говеждо, произведено в Бразилия, води до шест пъти повече емисии на въглероден двуокис за един килограм говеждо, произведено в Ирландия.
(PL) Гжо Председател, европейската икономика е най-големият вносител на изкопаеми горива. Едно увеличение на цената на тези горива, поради по-голямото търсене и по-високите разходи за добиването им, може да окаже значително, отрицателно въздействие върху качеството на живота на нашите граждани и да направи икономиката на Европейския съюз по-малко конкурентоспособна.
Усилията за пестене на енергия и въвеждане на чисти енергийни ресурси, които произвеждат енергия при стабилни и относително ниски цени, могат да противодействат на тази тенденция. Използването на научни изследвания и прилагането им за разработване на технологични решения ще намали автоматично емисиите на въглероден двуокис. Разпространяването на противоречиви теории и плашенето ни с информация за въглеродния двуокис обаче няма добавена стойност и прави по-труден техническия и материален процес на намаляване на емисиите на въглероден двуокис и ограничаване на използването на изкопаеми горива за производство на енергия.
Подкрепям всички технически и научни дейности, насочени към намаляване на използването на изкопаеми горива. За съжаление обаче, не мога да се съглася с теориите, изложени в доклада на гн Florenz. Не подкрепям доклада.
- (CS) Гжо Председател, бих искала да благодаря на Karl Florenz за усилията му и за демократичния начин, по който ръководеше временната комисия по изменение на климата. Макар че първоначалният доклад беше много по-добър от този компромисен текст, независимо от всичко аз гласувах за него. В днешната делова дискусия по същество бяха изразени много широка гама от възгледи, някои от тях критични, но всички споделящи мнението, че измененията на климата са в ход и че няма съмнение, че при днешното равнище на цивилизацията ние можем да им повлияем и наша отговорност пред бъдещите поколения е да постигнем съгласие за ефективни мерки. Никоя от тях не е панацея и всички те трябва да се прилагат на всички континенти. Вярвам, че чешкото председателство, въпреки крайните възгледи на чешкия президент, ще успее да привлече нови начинания от САЩ.
- (CS) Гжо Председател, госпожи и господа, аз гласувах против доклада Florenz. Приемането на този доклад е лоша новина за гражданите на ЕС. Климатът на земята се е променял, променя се и ще се променя независимо от това дали ние го желаем. Това няма да бъде повлияно по никакъв начин от абсурдните начинания, които ЕС си налага в това отношение. Докладът Florenz твърди, че начинанията, приети от ЕС през 2007 г., са недостатъчни и че трябва да бъдат увеличени. Не съм съгласен с това. Докато ЕС е единствената част от света, която намалява своите емисии, целта за намаляване на глобалните емисии няма никога да бъде постигната. Ще постигнем само това, че голяма част от европейските предприятия ще се преместят и ще бъдат загубени работни места. Авторите на доклада искат да променят всичко в Европа, от менютата за хранене до туризма, като социалният туризъм трябва да се превърне в официална цел. Дори Мао Дзедун би се гордял с такава културна революция, при която всичко старо се изхвърля и се заменя с ново. Никой разумен човек не би се съгласил с такъв подход, и затова аз гласувах против него.
- (PL) Гжо Председател, около 70 % от повърхността на земята се състои от вода; нашите водни запаси, особено от питейна вода, намаляват със заплашително темпо. Все по-големи области от нашата планета се изправят пред заплахата от недостиг на вода. Колкото по-бързи са темповете на развитие, толкова по-голямо е търсенето на вода. Проучванията показват, че колкото по-богати стават обществата, толкова повече се увеличава търсенето на вода. Няма прогрес без вода.
Много региони балансират на ръба на катастрофата. Поддържането на статуквото по отношение на управлението на водите може да доведе до ситуация, в която достъпът до вода не само ще предизвика спорове, но ще доведе до войни. По-скоро материалното положение на страните, а не военните способности, които притежават, ще определи успеха им. Недостигът на вода ще доведе в много кратък срок до хранителна криза.
Необходима ни е подходяща интегрирана политика, която ще помогне за запазване и възстановяване на нашите водни запаси. Необходимо е да рационализираме използването на водите.
- (EN) Г-жо Председател, позволете ми да обясня защо гласувах против доклада Florenz за измененията на климата.
Политиките, свързани с измененията на климата, до голяма степен се основават на паникьорски идеологии. Доказателствата за измененията на климата са противоречиви. Хипотезите, които хвърлят вината за тези изменения върху човека, са най-малкото спорни. Човекът се разглежда като същество, което е вредно за околната среда, без да дава никакъв полезен принос. Не споделям това виждане.
Съдържанието на доклада е пряка последица от съществуващата от известно време модерна "зелена" идеология, според която трябва да поставяме природата и планетата на първо място, и че не можем да се грижим за хората, техните потребности и интереси.
Малкото изменения и допълнения към доклада, призоваващи към по-нататъшен напредък по въпроса за атомната енергия и в подкрепа на напредването в сферата на ядрения синтез, едва ли могат да смекчат негативното му въздействие върху цялата европейска икономика и селско стопанство.
Гласувах против доклада, защото той е предпоставка за съществени политически проблеми. Вместо да извеждаме на преден план идеи, от които никой не се интересува, трябва да се погрижим за хората и техните потребности.
- (EN) Г-жо Председател, подкрепих този доклад главно защото параграфите, във връзка с които изпитвах известна загриженост, бяха или заличени, или променени по начин, който намирам за целесъобразен. Те бяха свързани конкретно със земеделието и животновъдството. Искам да подчертая, че Европейският съюз е намалил значително животновъдната продукция поради реформите във връзка с общата селскостопанска политика в миналото, че сега сме вносители на говеждо и говеждо се произвежда другаде, а с това е свързана и загрижеността за измененията на климата.
Това всъщност ни показва колко е важно да има глобален консенсус в това отношение, и че Европа би могла да има водеща роля. Ние трябва да се опитаме да настояваме другите да ни следват, защото само ще си навредим, ако се окажем единствените, които сме на висота.
И накрая, подкрепям идеята в този доклад за конкретна година, посветена на предоставяне на информация и подход към въпроса по начин, който ще привлече хората към нас. В тази област вече се върши добра работа.
- (EN) Г-жо Председател, гласувах за този доклад, защото мисля, че за пръв път Европейският съюз е в синхрон със Съединените щати. Президентът Обама бе избран, като каза, че ще постави околната среда на първо място в своите програми.
Не зная обаче дали моите избиратели ще приемат, че ние ще играем важна роля. Дори ако Съединените щати и Европейският съюз действат заедно, за да ограничат емисиите на въглерод, ние трябва да вземем предвид какво ще стане, ако не направим достатъчно, за да насърчим развиващите се Индия и Китай да направят същото - чрез трансфер на технологии и като помогнем на китайците и индийците да намерят най-съвременните нисковъглеродни технологии, които ние можем да изнесем, и да им помогнем да партнират. Факт е в настоящия момент, че на всеки две седмици Китай пуска в действие въглищни електроцентрали с интензивни емисии на въглерод. Така че, как си помагаме да ограничим тези неща, без да помогнем за трансфера на технологии?
(EN) Гжо Председател, процедурен въпрос относно член 142, параграф 2, букви а) и б) относно разпределянето на времето за изказвания. Вчера, когато обсъждахме затвора в Гуантанамо, тук в залата аз и няколко други оратори бяхме прекъсвани безцеремонно, когато превишим времето си с по няколко секунди. Това грубо отношение бе демонстрирано от гн Pöttering и от заместилия го по-късно заместник-председател, гн Siwiec.
От друга страна, на гн Schulz, лидера на Групата на социалистите, бе разрешено от гн Pöttering да надвиши своето време с много повече от минута. Аз, естествено, не бих си и помислил да се усъмня, че това се дължи на факта, че гн Pöttering и гн Шулц са приятели - alte Kameraden, както се казва на немски - но наистина откривам един повтарящ се модел тук. Колегите от големите групи, които развиват политическото послание, което Председателят иска да чуе, биват щедро толерирани. Колегите от помалките групи, представящи политическото послание, което Председателят не иска да чуе, биват обект на изключително лошо отношение. А това вече е в нарушение на Правилника за дейността, където ясно е посочено как трябва да се разпределя времето за изказвания.
Искам да припомня на гн Pöttering и на всички негови заместник-председатели -
Бях изпратен тук, за да защитя субсидиарността и суверенитета на държавитечленки и председателят и заместникпредседателите на Парламента нямат каквото и да било право да се опитват да заглушат гласа на 15 % от шведския електорат.
Гн Lundgren, трябва да ви прекъсна. Превишихте почти двойно своето време за изказване. Отбелязах си това, което казахте. Вярвам, че е ясно на всички.
- (EN) Гжо Председател, нека ви напомня, че това нямаше да се случи на гн Schulz. Него нямаше да го прекъснете. Това е голямата разлика. Но вие доказвате моята теза - благодаря ви много.
- Гн Lundgren, сигурна съм, че грешите. Ще запиша това, което казахте, и то ще остане в протокола. Със сигурност също би било подходящо да обсъдите в Бюрото въпроса за различното отношение, което отчасти зависи и от наличното време.
- Следващата точка са изявленията на Съвета и на Комисията за Косово.
(DE) Гжо Председател, днес ние обсъждаме Косово на базата на един много подробен доклад на гн Lagendijk, който, разбира се, е свързан с изявленията на Комисията и Съвета.
В този случай докладчикът няма официално време за изказване, което намирам за безобразно. Ако докладчикът трябваше само да представи доклада по инициативата в понеделник вечер, той щеше да има четири минути. Мисля, че това е несправедливо. Затова бих искал да помоля Бюрото да прецени дали на някой, който е работил в продължение на месеци като докладчик на Комисията по външни работи, не трябва да се даде официално време за изказване.
Сега гжа Kallenbach му даде своята минута време поради чувство на солидарност с колега от Групата на Зелените/Европейския свободен алианс. Може би ще бъде възможно, гжо Председател, ако това е във вашите правомощия, да дадете на гжа Kallenbach една минута съгласно процедурата с вдигане на ръка ("catch-the-eye "). Все пак бих искал да ви помоля да помислите за това внимателно. Трябва да намерим друго решение в такива случаи.
- Определено е вярно, че този основен проблем трябва да бъде решен. Що се отнася до конкретната ситуация, аз препоръчвам гжа Kallenbach да поиска минутата съгласно процедурата с вдигане на ръка, тъй като това ще значително ще опрости нещата.
Гжо Председател, благодарен съм за тази възможност да се направи равносметка на последните събития в Косово. След две седмици - на 17 февруари 2009 г. - Косово ще отпразнува първата годишнина от обявяването на своята независимост и това разискване е определено своевременно. Оттогава Косово прие конституция и изцяло нова правна и институционална рамка. Декларирането на независимост създаде нова ситуация и нови предизвикателства за международната общност, и поконкретно за Европейския съюз.
Различните мнения на държавитечленки в отговор на обявяването на независимост по никакъв начин не пречат на общите цели на политиката на Европейския съюз. Оставаме ангажирани с подпомагането на икономическото и политическото развитие на Косово в рамките на общата цел за осигуряване на дългосрочна стабилност на Балканите като цяло.
В случая с Косово това означава подпомагане, поконкретно на укрепването на принципа на правовата държава, спазване на основните права и защита на малцинствата, както и насърчаване на икономическото развитие и работа за опазване на богатото културно и религиозно наследство на Косово.
Означава също да продължи разглеждането на Косово в пошироката рамка, създадена за Западните Балкани на срещата на високо равнище, проведена в Солун през 2003 г. Политиката за подкрепа на европейската перспектива за всички страни от Западните Балкани, договорена по този повод, оттогава се затвърди, като последният пример е заседанието на Съвета от 8 декември 2008 г.
Доказателство за нашия траен ангажимент представлява бързото назначаване в началото на миналата година на Pieter Feith като специален представител на ЕС, който е със седалище в Прищина, и вие ще имате възможност да се срещнете с него в Комисията по външни работи в найскоро време. Неговата задача, както и тази на екипа му, е да осигури ценна подкрепа на местно равнище, за да ни помогне колективно да постигнем всичките си политически цели.
Съвсем наскоро, в началото на декември 2008 г., започна мандата си EULEX - мисията на Европейския съюз за спазване на принципа на правовата държава в Косово, която понастоящем е найамбициозната гражданска мисия на Европейската политика за сигурност и отбрана (ЕПСО). Нейната основна цел е да подпомага и подкрепя органите на Косово в областта на прилагането на принципа на правовата държава, особено при развиването на полицейската, съдебната и митническата администрация.
Основното предизвикателство за нас през следващите месеци ще бъде да се засили нашето присъствие в Косово найвече чрез действия за пълното разгръщане на EULEX. Достатъчно големи реалисти сме, за да знаем, че 2009 г. ще донесе със себе си съответните затруднения и пречки.
Косовските институции също ще са изправени пред много предизвикателства при изпълнението на ангажиментите си за развиване на стабилно многоетническо и демократично Косово. Помощта на международната общност е от решаващо значение за това дали Косово ще успее да се интегрира напълно с останалата част от региона.
Комисията обяви, че покъсно тази година ще представи проучване, разглеждащо начините за насърчаване на политическото и социално-икономическото развитие на Косово. Това бе приветствано от Съвета. То трябва да предложи нови възможности и да гради върху това, което вече е било постигнато, като отчита опита, който ще придобием през следващите няколко месеца.
Ситуацията в северната част на Косово със сигурност ще продължи да бъде трудна през идните месеци и ще изисква специално внимание. Найновите случаи на етническо насилие в Митровица в началото на януари тази година бяха сериозни, но бяха овладени. Особено насърчително е, че органите в Прищина реагираха сдържано. Въпреки това тези инциденти са непрекъснато напомняне за постоянната опасност от дестабилизация там. Ще продължим да следим отблизо ситуацията, особено в северната част на страната.
Председателството изразява своята признателност за продължаващия интерес на членовете на Парламента и за вашата подкрепа за ролята на Европейския съюз в региона. Специално приветствам предложената резолюция, която бе внесена през настоящата месечна сесия. Окуражаващо е, че Парламентът дава своята широка подкрепа на усилията ни в региона, както и на ангажираността на Съюза за стабилността на Косово в рамките на поширокия регион.
Това председателство се ангажира да ви държи информирани както с редовни обсъждания тук, в залата, така и с поподробни брифинги чрез комисиите. Планираме различни прояви тази пролет, сред които е и посвещаването на срещата в Gymnich в края на март на страните от Западните Балкани. Зная също така, че Pieter Feith ще се срещне с Комисията по външни работи AFET следващата седмица и той ще бъде в състояние да предостави изцяло актуални данни за настоящата обстановка в района.
Гжо Председател, само една година след обявяването на независимост ситуацията в Косово и в целия регион на Западните Балкани е, общо взето, стабилна и под контрол въпреки някои инциденти.
Присъствието на Европейския съюз в Косово постепенно се материализира и замества това на Организацията на обединените нации. Специалният представител на Европейския съюз пребивава в Прищина, а мисията на Европейския съюз за спазване на правовия ред в Косово (EULEX) е разположена в цяло Косово и ще развие пълния си оперативен капацитет в края на март.
Стабилно и многоетническо Косово е ключов приоритет за Европейския съюз. Найдобрият начин за Косово да се движи по пътя към европейската интеграция е създаването на демократично и многоетническо общество при пълно спазване на принципа на правовата държава, в мирно сътрудничество със своите съседи и с принос за регионалната и европейска стабилност. Това включва и обширни мерки за обезпечаване на бъдещето на всички общности в Косово, като по този начин се създава основа за устойчиво икономическо и политическо развитие.
Докладът за напредъка на Комисията от ноември 2008 г. беше приет от органите като обективна и безпристрастна оценка на постигнатото и на бъдещите предизвикателства. Органите в Косово поеха ангажимент да работят и да си сътрудничат с Комисията за справянето с тези предизвикателства. Ние отделяме значителни средства за Косово по Инструмента за предприсъединителна помощ (ИПП) като част от общата сума в размер на 1,2 милиарда EUR, договорена на конференцията на донорите през юли 2008 г.
През 2008 г. предприсъединителният инструмент подкрепи проекти на стойност 185 милиона EUR в Косово, което е трикратно увеличение в сравнение с предходната година. Ще отделим още 106 милиона EUR през 2009 г. Управлението на тези средства е от изключителната компетентност на бюрото за свръзка на Комисията в Прищина, което вече работи с пълен капацитет и разполага с всички съответни системи за контрол, и поема работата на Европейската агенция за възстановяване.
Комисията приветства проекторезолюцията, която се обсъжда днес в Европейския парламент. Тя засяга много проблеми, за които сме съгласни, че са от решаващо значение, като: опазване на културното наследство на Косово, подобряване на капацитета на публичната му администрация, подобра интеграция сред общностите там, значението на многоетническото образование, както и тежкото положение на ромските семейства в замърсените с олово бежански лагери на север.
Комисията приема всички тези въпроси много сериозно. Бих искала да кажа по няколко думи за всеки един от тях.
От 2004 г. Комисията финансира възстановяването на обекти на религиозното и културно наследство със своята програма с бюджет от 10 милиона EUR и в тясно сътрудничество със Съвета на Европа. През 2008 г. и 2009 г. финансирането продължава с още 2,5 милиона EUR за нови проекти. Ние считаме това за много важен аспект от процеса на помирението и подкрепихме създаването на база от данни за културното наследство на Косово. Гробищата също биха могли да се включат в това разискване, за да се гарантира правилното им възстановяване и опазване.
Искам да изразя нашата благодарност към Европейския парламент за допълнителната сума от 3 милиона EUR в бюджета на Европейския съюз за 2008 г. за възстановяването на културното наследство в засегнатите от войната райони на Западните Балкани. Комисията е разпределила половината от тази сума - 1,5 милиона EUR- за Косово в съвместен проект с Министерството на културата в многоетническия град Призрен.
Благодарни сме за допълнителната сума по тази глава, която също е отпусната в тазгодишния бюджет. По предприсъединителния инструмент за 2007 г. Комисията изпълнява проекти за улесняване на завръщането и реинтеграцията на вътрешно разселените лица и бежанците в Косово на обща сума в размер на 3,3 милиона EUR. Предвидили сме допълнително финансиране от 4 милиона EUR по предприсъединителния инструмент за 2008 г. и 2 милиона EUR по предприсъединителния инструмент за 2009 г. Тези пари също ще допринесат за подобряване на местния капацитет за реинтегриране на завръщащите се в местната социална и икономическа среда.
Равенството между половете също има висок приоритет в нашия дневен ред. Комисията предостави техническа помощ на Службата на Косово за равенство между половете. Също така подкрепи дейността на няколко местни неправителствени организации, работещи в областта на равенството между половете и правата на жените чрез Европейския инструмент за демокрация и човешки права.
Що се отнася до административния капацитет, Комисията следи за прилагането на стратегията и на плана за действие за реформа в публичната администрация на Косово. Подчертали сме пред органите спешността за приемане на Закона за публичната служба. Чрез нашето участие в създаването на регионална школа за публична администрация също си сътрудничим с Института по публична администрация в Косово. Специално внимание се отделя на Министерството на местното управление и администрацията чрез проект за подкрепа на стойност близо 1 милион EUR.
Следващата точка са изявленията на Съвета и на Комисията относно влиянието на финансовата криза върху автомобилната промишленост.
Действащ председател на Съвета. - (EN) Гн Председател, смятам, че вече преминаваме към наистина важен въпрос. При сегашните обстоятелства този въпрос трябва да бъде дискутиран. Още веднъж благодарим за навременната възможност да обсъдим въздействието на сегашната икономическа и финансова криза върху автомобилната промишленост.
Както много от вас виждат отблизо в своите избирателни райони, автомобилната промишленост е ключов фактор за цялата европейска икономика. През годините ние насърчавахме конкурентоспособността на този сектор, като установихме единен европейски автомобилен пазар и призовавахме за по-лоялна конкуренция при търговията с трети държави. В по-близък план се насочихме към намаляване на автомобилните емисии с оглед борбата със замърсяването на въздуха и климатичните промени. Във всички тези области Парламентът непрекъснато ни оказваше своята подкрепа.
Благодарение на положените усилия, и по-специално благодарение на гъвкавостта и приспособимостта на европейската автомобилна промишленост, днес европейските автомобили са сред най-добрите, най-иновативните и най-конкурентните, както и най-безопасните, най-ефективните по отношение на горивото и екологично устойчиви в света. Трябва да се гордеем с рекорда на Европа.
Независимо от това, въпреки гъвкавостта си и в резултат на независещи от него фактори, европейският автомобилен сектор беше изключително тежко засегнат от световната икономическа криза. Тези трудности се проявиха още през ноември миналата година, когато Съветът прие подход, основан на насърчаването на още по-устойчиви и ефективни по отношение на горивото автомобили, реалистични цели за производителите и ефективни стимули за насърчаване на търсенето.
В малкото изминало след това време положението стана още по-сериозно. През 2008 г. промишлеността отбеляза 8 % спад в продажбите в Съюза спрямо предходната 2007 г. Положението изглежда ще продължи да бъде все така тежко - ако не и да се влоши още повече през 2009 г. - като ще засегне не само автомобилните конструктори, но също и цялата верига за доставки в автомобилната промишленост.
На 16 януари министрите се срещнаха с уважаемия член на ЕК и заместник-председател на Комисията, гн Günter Verheugen, за да обсъдят конкретните проблеми пред автомобилната промишленост. Те изразиха особената си тревога от сегашните затруднения, които застрашават значителен брой работни места, и подчертаха значението, което отдават на бъдещето на промишлеността.
Разбира се, първостепенната отговорност за решаването на тези предизвикателства носи самата промишленост. Тя трябва да се насърчава да предприема всички необходими стъпки, за да реши структурните проблеми като свръхпроизводство и липса на инвестиции в нови технологии.
Все пак, значението на тази промишленост за европейската икономика и фактът, че секторът понесе сериозен удар особено заради сегашната криза, означава, че е нужна и някакъв вид публична подкрепа. Това е отразено в Европейския план за икономическо възстановяване, приет от Съвета през декември миналата година, както и в националните програми на държавите-членки. Разбира се, не можем да позволим краткосрочна подкрепа за промишлеността да подрие дългосрочната й конкурентоспособност. Това означава да се насочим пряко към иновациите.
Държавите-членки са съгласни, че публичната подкрепа за автомобилната промишленост трябва да бъде както целева, така и координирана. Тя също така трябва да отговаря на някои ключови принципи като лоялна конкуренция и отворени пазари. Не трябва да се превръща в състезание кой ще получи субсидиите и не трябва да води до нарушаване на пазара. За тази цел държавите-членки са потвърдили готовността си да сътрудничат тясно с Комисията както с мерки за търсенето, така и с мерки за предлагането, взети на национално равнище. Комисията на свой ред предприе бързи действия там, където трябваше.
В по-общ план председателството на Съвета изцяло подкрепя Комисията, че е необходимо Европейският план за икономическо възстановяване да започне да се прилага в най-кратки срокове. Комисията също така беше приканена да разгледа, заедно с Европейската инвестиционна банка, по какъв начин още може да се подобри усвояването на предвидените заеми за този сектор във връзка с бързото им отпускане, финансирането на проекти и първоначалното осигуряване на средства за заемите, без дискриминиране на производителите и държавите-членки.
По отношение на околната среда в глобален мащаб трябва отрано да започнем диалог с новата администрация на САЩ, както и с партньорите ни по света.
Чешкото председателство е решено да проведе изцяло политиката за подкрепа на промишлеността, като същевременно се спазват принципите и параметрите, които споменах. Налице са вече редица инструменти на Общността, които могат да се използват за предоставянето на подкрепа, на първо място в областта на новите технологии, за разработването на чисти автомобили. Целият потенциал на иновативните и екологични задвижващи технологии - горивни клетки, хибридна, електрическа, слънчева енергия - трябва да бъде изцяло изследван и използван.
От друга страна, достатъчно подходящи и готови за използване инструменти са налице, например схемата за бракуване на старите автомобили. Тези инструменти могат да комбинират увеличаването на търсенето на нови автомобили с положителни външни фактори като безопасност на пътя, намаляването на емисиите и други. Вече няколко държави-членки са готови да използват този инструмент. Следователно председателството иска от Комисията незабавно да представи предложение по какъв начин да се стимулира и координира подмяната на европейския автомобилен парк по отношение на оползотворяването и рециклирането на превозните средства, въз основа на анализа на въздействието на тези схеми в отделните държави-членки. Искаме да имаме предложение от Комисията малко преди пролетния Европейски съвет, в контекста на оценката на Плана за възстановяване, така че този проблем да се дискутира през март на Съвета по конкурентоспособност. Съветът ще бъде оглавен от моя колега, гн Martin Říman, и заместник-председателя на Комисията, гн Günter Verheugen. Подобни схеми могат да се окажат сериозен стимул за търсенето в автомобилната промишленост на равнището на Общността и би трябвало да гарантират равни условия на вътрешния пазар. Бих искал да подчертая втората част от изречението и в настоящия контекст.
Да обобщим: Не става въпрос само за това да се подкрепи един ключов сектор от икономиката ни, но и за подход, от който всички ще можем да се възползваме в дългосрочен план.
Заместник-председател на Комисията. - (DE) Гн Председател, гн Действащ председател на Съвета, госпожи и господа, гн Vondra току-що ви информира за резултата от обсъжданията, които проведох с министрите, които отговарят за автомобилната промишленост, на 16 януари. Единствено мога да потвърдя всичко, което той каза, въпреки че бих препоръчал и същевременно да бъдем предпазливи. Сега трябва да внимаваме да не събуждаме надежди и очаквания, които не знаем дали ще оправдаем. Позволете ми да навляза малко повече в детайли за положението на европейската автомобилна промишленост.
Опитът показва, че автомобилите са ранен показател за икономическите тенденции. Ето защо не беше изненадващо, че драстичният спад в търсенето на превозни средства, което се случи миналото лято, беше последван от икономическо забавяне във всички останали сектори на икономиката. Защо става така?
Спадът в търсенето е симптом за липса на доверие в хода на икономиката. В това отношение потребителите не реагират по различен от предприятията начин. В една несигурна икономическа конюнктура, когато не знаят какво ще им се случи, хората не харчат парите си. В едно домакинство купуването на нов автомобил е най-голямата инвестиция за няколко години напред. Тази покупка естествено винаги може да се отложи, тъй като един европейски автомобил винаги може да се ползва още една година.
Всички знаят, че положението ще се подобри из основи, само когато се върне принципната увереност и доверие в общите тенденции на икономиката. Така че мерките, които въвеждаме заедно в Европа, за да се преборим с кризата като цяло, са абсолютно най-важното.
Бих искал да представя още някои цифри, за да докажа от какво значение е това. В европейската автомобилна промишленост са заети 12 милиона души - пряко и непряко. Това е 6 % от всички работни места в Европейския съюз. Това е най-важният сектор от икономиката по отношение на европейския износ. Най-големият ни излишък в износа са моторните превозни средства.
През 2007 г. сме произвели 19,6 милиона моторни превозни средства в Европа. Миналата година, тази цифра беше почти един милион по-малко и през 2009 г. ще падне още повече и то значително. В момента застояват 2 милиона непродадени превозни средства. Автомобилната промишленост е промишлеността в Европа, която инвестира най-голям дял от своя оборот в научноизследователска и развойна дейност. Средно автомобилните производители инвестират 4 % в такава дейност, докато европейските компании като цяло средно инвестират 2 %. Накратко, това е ключова промишленост за Европа.
Икономическата криза нанесе удар едновременно на всеки един сектор в тази промишленост. Подобно нещо преди не се е случвало - сега е за първи път - и трябва да ви кажа, че хората се сещат само за положението с леките автомобили. А ситуацията с тежкотоварните превозни средства е много по-трагична. При тях новите поръчки в целия Европейски съюз на практика са паднали на нула, и то при производствен капацитет от близо 40 000 тежкотоварни превозни средства на месец.
Отрицателното влияние върху заетостта е неизбежно поради две основни причини. Имаме явно свръхпроизводство при моторните превозни средства в Европейския съюз. Самата промишленост признава свръхпроизводство от 20 %. Някои казват, че процентът е много по-висок. Двадесет процента, обаче, също е много голямо число, и ако сравните това с броя на хората, заети в тази промишленост, ще видите, че говорим за 400 000 работни места. Няма абсолютно никакво съмнение, че европейските автомобилни производители ще започнат, през тази година на икономическа криза, ускорено да въвеждат планираните преди известно време мерки за преструктуриране. Ще го кажа съвсем ясно: няма никаква гаранция, че всички производствени обекти, които съществуват в Европа сега, ще ги има и в края на годината. Има голяма вероятност до края на годината да бъдат затворени редица производствени обекти. Дори няма гаранция, че до края на годината всички европейски производители все още ще бъдат на пазара.
Натискът на международната конкуренция в автомобилната промишленост е много силен. Като европейски законодатели, ние още повече засилихме тази конкуренция, като увеличихме търсенето на европейската автомобилна промишленост през следващите години. Промишлеността трябва да направи голяма крачка по отношение на иновациите. Така че за да не ме критикува отново директно гжа Harms, бих искал ясно да й кажа, че аз не критикувам този факт - мисля, че това е правилно и уместно. Не ме упреквайте, че представям фактите такива, каквито са. Това не е критика от моя страна, а просто наблюдение. Нашето законодателство направи европейските автомобили значително по-скъпи и през идните години ще стават още по-скъпи. Първоначално това води до увеличаване на натиска от конкуренцията, до увеличаване на ценовия натиск и до увеличаване на необходимостта за въпросните предприятия да постигнат по-висока производителност. Това е единственият начин да оцелеем в тази конкурентна среда.
Всички знаем какво означава по-висока производителност в автомобилната промишленост. Във всеки случай това не оказва положително въздействие върху цифрите за работните места. Така стоят нещата в сегашната ситуация.
Политиката ни сега има две цели. Първо, оцеляването на европейската промишленост през кризата - и подчертавам всяка една дума - за да не загубим нито един европейски производител, доколкото е възможно. Нито един. Втората цел е да се засили конкурентоспособността на европейската автомобилна промишленост в дългосрочен план и занапред Европа да стане световен лидер в производството на автомобили.
Що се отнася до мерките, свързани с първата от тези цели, направихме всичко, което можеше да се направи. Осигурихме достъп до финансиране за европейската автомобилна промишленост, която беше силно засегната от свиването на кредитирането. Европейската инвестиционна банка (ЕИБ) отпусна 9 милиарда EUR само за тази промишленост през тази година, и трябва да ви кажа, че няма какво повече да се иска в Парламента днес. Предвид капиталовата база на ЕИБ, повече пари не могат да се отпускат. Девет милиарда евро вече са дадени.
Благодарение на усилената работа на колегата, гжа Kroes, контролът върху държавните помощи е изключително гъвкав и ние променихме правилата до такава степен, че държавите-членки имат значително по-големи възможности да реагират бързо и по целеви начин да отпускат помощи за конкретни случаи. Ето защо Комисията изпълнява ролята, която получи чрез законодателството, а именно, да гарантира тези мерки да не водят до нарушаване на конкуренцията и да не застрашават политическите цели. Бих искал да спомена само един пример. Повече от очевидно е, че помощ за европейски дъщерни дружества на американски дружества може да бъде разрешена, само когато се вижда, че въпросната помощ служи изключително за запазване на европейски работни места.
Изпълнихме редица мерки, за да дадем тласък на модернизацията на автомобилите, които се движат по европейските пътища, чрез което същевременно се стремяхме да постигнем целта за положително въздействие върху околната среда. Не всички държави-членки ще използват системата за плащане на премии при бракуване, но при тези, които ще го направят, ще бъде съгласно приетите принципи, което означава, че тези мерки не трябва да бъдат дискриминационни спрямо други производители. И още един пример - държавите-членки не могат да кажат: "Ще ви дам премия, ако бракувате стария си автомобил, но само ако новият е германски", ако това се случва в Германия, или съответно френски, или чешки. Това не е възможно.
Консулска защита на гражданите на Европейския съюз в трети страни (разискване)
Следващата точка са изявленията на Съвета и на Комисията относно консулската защита на гражданите на Европейския съюз в трети страни.
Гн Председател, това разискване за консулската защита идва точно навреме. Редица събития през последните няколко години изведоха на преден план значението на консулското сътрудничество между държавите-членки на ЕС. Събитията в Ливан през 2006 г., в Чад и тези в Мумбай неотдавна показаха нарастващите рискове за гражданите на Съюза, които пътуват в чужбина. Степента на тези рискове нараства още повече, като се увеличава броят на хората, които ползват нискотарифните възможности за пътуване, за да посетят по-отдалечени региони на света.
Ето защо сътрудничеството между държавите-членки в тази област е важно. Чрез него се постига по-добро обслужване и по-високо ниво на консулска помощ. Това е пряката полза за гражданите на ЕС.
Договорите ни дават базата за това сътрудничество. Член 20 ясно го постановява. Цитирам: "Всеки гражданин на Съюза на територията на трета страна, където държавата-членка, чийто гражданин е той, няма представителство, има право на закрила от дипломатическите и консулските представителства на всяка държава-членка при същите условия, както и гражданите на тази държава. Държавите-членки установяват помежду им необходимите правила и започват преговори за осигуряване на тази защита."
Посочените в този член правила са определени в решение, прието през 1995 г. Решението конкретизира, че тази помощ в трета страна може да бъде поискана от различна от собствената държава-членка, при условие че там няма постоянно представителство или компетентен консул по тези въпроси.
На практика това означава, че консул, от когото се поиска помощ от гражданин от друга държава-членка, следва да откаже такава помощ, ако органи от страната на гражданина (консулство или посолство) имат свое представителство.
Решението от 1995 г. е решение между държавите-членки, което отразява факта, че консулската помощ и защита е изключителна национална отговорност и че консулските отношения се уреждат главно от Виенската конвенция за консулските отношения.
Правилата за сътрудничеството в тази област също отразяват факта, че консулската помощ и защита се разглеждат по различен начин в отделните държави-членки. Някои например я считат за основно право на всички граждани. Други я считат за предоставяна от държавата услуга. Ето защо Договорът се позовава на консулската защита като на "право", а не като на "задължение".
След кризата на остров Джоло през 2000 г. консулското сътрудничество беше доразвито и в него бяха включени аспекти от управлението на кризи. Терористичните атаки в САЩ показаха, че дори трети страни с високотехнологична инфраструктура трудно могат да се справят при извънредни обстоятелства.
По-късно държавите-членки изготвиха насоки за реагиране при такива кризи. Макар и законово необвързващи, те бяха ефективно използвани в няколко случая и бяха доусъвършенствани от придобития опит.
Съветът наскоро прие концепция за "водеща държава". Това означава, че при сериозен инцидент, особено в страна, където малко държави-членки имат свои представителства, една или две държави-членки могат да поемат инициативата да координират действията в областта на защитата и евакуацията.
По-засилено сътрудничество беше постигнато и с някои страни извън Съюза, като САЩ например, с който провеждаме годишни консултации по консулски въпроси. Норвегия, Швейцария и Канада също си сътрудничиха с ЕС в конкретни инциденти, например по време на кризите в Ливан, Чад и Мумбай.
Секретариатът на Комисията и на Съвета също са част от европейското консулско сътрудничество. Преди няколко години секретариатът на Съвета създаде интернет форум, чрез който консулските органи да обменят информация по въпроси, като актуализиране на съвети при пътуване. Освен това Съветът предостави на разположение на държавите-членки високотехнологична система за телеконференция, която беше широко използвана по време на консулските кризи.
Преди около три години беше установена платформа за обмен на информация и политическо сътрудничество на действията на ниво ЕС. Тази платформа се нарича Договорености за координиране при криза (ДКК). При ДКК има два основни фактора: първо, председателството, подпомагано от секретариата на Съвета и Комисията, решава дали да задейства ДКК; второ, COREPER II е "платформата за действие", отговорна за координирането на действията на държавите-членки, или подготвянето на всякакви решения, които може да се наложи да се вземат на ниво ЕС.
Главният оперативен център е Съвместният ситуационен център на ЕС (SITCEN) към секретариата на Съвета. SITCEN осигурява логистична и информационна подкрепа.
В допълнение, следващите председателства организираха периодични консулски проекти по управление на кризи, които се оказаха много ценни. В края на 2008 г. беше поставено началото на Европейска програма за консулско обучение с цел подобряване на сътрудничеството между консулските длъжностни лица от столиците и от провинцията. Съвместното ползване на консулски обекти също е в процес на разглеждане.
Със сигурност има още какво да се направи. Много други проблеми, като условията в затворите, отвличане на деца от родители и консулска политика за информиране, периодично се дискутират. Но ние също така трябва да приемем реалността, че докато очакванията и исканията от гражданите непрекъснато нарастват, ресурсите на консулските органи винаги ще са ограничени. За да се подкрепи едно по-добро сътрудничество в областта на консулските услуги, невинаги има адекватни бюджети на национално равнище. Намирането на изход от този проблем ще бъде все така трудно.
Опитът показва, че сътрудничеството в областта на консулските услуги се цени и има много случаи, в които може да сме доволни от резултатите. Успешната евакуация на над 20 000 граждани на ЕС от Ливан през 2006 г. е един от примерите. Председателството е ангажирано да продължи тази дейност и бих искал да благодаря на Парламента за подкрепата му.
Заместник-председател на Комисията. - (DE) Гн Председател, госпожи и господа, днес съм тук от името на моя колега Jacques Barrot, член на ЕК, който искаше да бъде тук лично, но има институционален ангажимент, на който трябваше да присъства.
Съгласно член 20 от Договора за създаване на Европейската общност всеки гражданин на Съюза, когато е на територията на трета страна, където държавата-членка, чийто гражданин е той, няма представителство, има право на закрила от консулските представителства на всяка държава-членка при същите условия, както и гражданите на тази държава. Член 20 също така гласи, че държавите-членки са тези, които трябва да установят необходимите правила помежду им, за да осигурят тази защита Гн Vondra вече посочи този член. Въз основа на него държавите-членки въведоха механизми за координиране за консулска защита, по-специално чрез насоките, приети през 2006 г. и 2008 г., които не са правно обвързващи, но които помагат на представителствата да изградят координация на място.
В допълнение, член 20 от Договора за Европейския съюз задължава дипломатическите и консулските представителства на държавите-членки да засилят сътрудничеството помежду си.
През декември 2008 г. Съветът съгласува насоки за прилагането на концепцията за водеща държава във връзка с консулското сътрудничество. Съгласно тези насоки, при възникване на сериозна криза в бъдеще с последствия за консулската защита във въпросната трета държава се посочва една държава-членка за "водеща държава", която поема отговорността за закрилата на гражданите на ЕС от името на другите държави-членки. Водещата държава трябва да координира всички изпълнени от държавите-членки мерки на място и трябва да осигури подкрепа на всички граждани на ЕС. Всеки, който има право на консулска защита от своята държава-членка, има право да поиска помощ от водещата държава.
Това цели да се улесни сътрудничеството между държавите-членки на място, като идеята е, че се осигуряват допълнителни ресурси под формата на персонал, финансиране, оборудване и медицински екипи. Водещата държава също така поема отговорност за мерките за координиране и насочване, за да се окаже помощ, да се съберат хората, ако трябва, да се евакуират гражданите до безопасно място, с помощта на останалите засегнати държави-членки. Въпреки това държавите-членки трябва да съгласуват точното значение на фразата "където държавата-членка [...] няма представителство" съгласно член 20 от Договора за ЕО. Това би трябвало да обхване ситуациите, в които гражданин на ЕС, независимо поради каква причина, не може да стигне до представителство на своята държава-членка. В момента държавите-членки работят по съставянето на общи критерии по този въпрос.
После остава само да се приемат нещата и в писмен вид. Фактът, че реалността може да бъде съвсем различна, е нещо, което само няколко държави-членки от Парламента могат да потвърдят като свидетели. Видях в списъка с ораторите, че гн Guardans Cambó, гн Karim и гжа Mann възнамеряват да говорят по този проблем. Те със сигурност ще ни кажат нещо от опита си в Мумбай през декември миналата година. Останах с впечатлението обаче, че макар само три държави-членки да нямат посолство в Ню Делхи и че само седем нямат консулство в Мумбай, все пак било много трудно - и ще кажа това много внимателно - засегнатите европейски граждани да получат адекватна защита.
Подчертавам това, защото е нормално да се учим от подобни случаи. Предвид този опит Комисията е на мнение, че все още има много неща, които да се направят, за да се гарантира, че гражданите на Европейския съюз могат да търсят - изцяло и в реалността - гарантираното им от член 20 от Договора за ЕО право. Гражданите очакват Европейският съюз да подобри защитата им в трета държава. Закрилата, осигурявана от дипломатическите и консулски представителства, в крайна сметка, не е ограничена до кризисните ситуации, но обхваща и оказването на помощ в ежедневни ситуации.
Комисията предлага, освен всичко останало, гражданите на ЕС да бъдат по-добре информирани - вече предложихме член 20 да бъде отпечатан във всеки паспорт и показан на плакат на летищата и в пътническите агенции. Освен това работим и по уебсайт за консулска защита с Генералния секретариат на Съвета, който ще съдържа актуализиран списък с посолствата и консулствата на държавите-членки в трети държави.
Като част от своята мисия да осигурява на гражданите на ЕС това, което произтича от гражданството на Съюза, Комисията е готова да се занимае с всеки проблем от тази област, за който сигнализират гражданите, и да направи всичко по силите си, за да се изпълнят правата за защита, които имат гражданите на ЕС съгласно член 20.
Влизането в сила на Договора от Лисабон ще осигури ясна правна основа за всички правни разпоредби на ЕС в тази област. Новата разпоредба на член 20 от Договора за ЕО (член 23 от Договора за функционирането на Европейския съюз) дава възможност за приемане на директиви "за установяване на мерките за координиране и сътрудничество, необходими за улесняването на тази закрила". Това означава, че Комисията би могла да внася законодателни предложения в тази област в близко бъдеще.
от името на групата PPE-DE. - (EL) Гн Председател, приветствам това разискване и благодаря на Съвета и на Комисията за информацията, която ни представиха. Аз бях докладчик за комисията по граждански свободи, правосъдие и вътрешни работи за Зелената книга за дипломатическата и консулска закрила на гражданите на Съюза в трети страни, и ето защо продължавам живо да се интересувам от развитието в тази област.
Като се има предвид, че икономиката е едно от "трите E-та" [от английското съкращение за икономика, енергетика и външни отношения, които на английски започват с буквата Е] на приоритетите на чешкото председателство, какви конкретни стъпки ще предприеме Съветът, за да засили доверието на малките и средни предприятия в пазарната икономика на фона на сегашната икономическа криза?
Действащ председател на Съвета. - (EN) Нека да започна с това, че оценявам въпроса за МСП, тъй като през сегашната икономическа криза големите предприятия и големите компании все ще бъдат достатъчно силни, за да се опитват да получат различни облекчения, но за МСП е много по-трудно и със сигурност е нужен системен подход.
На 1 декември 2008 г., както знаете, Съветът подкрепи Европейския план за икономическо възстановяване, който беше представен от Комисията на 26 ноември 2008 г. В отговор на финансовата криза Съветът подкрепи стимул, който се равнява на близо 1,5 % от брутния вътрешен продукт на ЕС, за връщането на доверието на предприятията и потребителите. Освен това планът съдържа конкретни мерки за подкрепа на МСП, най-важните от които са тези, предназначени за подобряване на достъпа до финансиране за МСП и за намаляване на административната тежест.
Съветът също така постигна съгласие, че подобренията в рамковите условия за европейските предприятия, особено за малките и средни предприятия, са от съществено значение за избягването на ефекта от кризата върху конкурентоспособността и за подкрепа и засилване на създаването на заетост.
Съветът също така прие две серии от заключения, свързани с предоставянето на подкрепа за МСП в контекста на цялостната конкурентоспособност. Първо, заключенията, които подкрепят предложенията за подкрепа на МСП, представени в съобщението на Комисията, озаглавено, както вероятно знаете: "Мисли първо за малките: Small Business Act за Европа", т.нар. SBA, който включва план за действие с очертани приоритетни мерки, изискващи особено внимание.
Второ, заключенията от съобщението на Комисията, озаглавено "За клъстери на световно равнище в Европейския съюз - прилагане на широкообхватна иновационна стратегия". Въпреки че клъстерите не са изключително предназначени за МСП, те имат важно място в много клъстери, които са били създадени в целия ЕС.
На заседанието си в средата на декември 2008 г. Европейският съвет одобри този Европейски план за икономическо възстановяване и подкрепи цялостното прилагане на Плана за действие за "Small Business Act" (Законодателен акт за малкия бизнес). Той конкретно подкрепи увеличението на намесата на Европейската инвестиционна банка до размер от 30 милиарда EUR за периода 2009-2010 г., по-специално под формата на заеми за МСП, за които увеличението възлиза на над 10 милиона EUR от обичайното отпускане на заеми от ЕИБ в този сектор.
Съветът също така подкрепи временно освобождаване за две години отвъд de minimis прага за държавна помощ в размер на 50 000 EUR и адаптацията на рамката за държавната помощ, както се изисква за увеличаването на подкрепата за предприятията, по-специално за МСП.
Съветът също така прикани да се използват ускорените процедури за възлагане на обществени поръчки съгласно законодателството на ЕО, както и за намаляването на административната тежест върху предприятията.
Чешкото председателство ще продължи да полага усилия в тази посока, тъй като икономиката ни като цяло е базирана на МСП, така че имаме опит в тази област. Следователно и двата предстоящи Съвета по конкурентоспособност по време на чешкото председателство - единият от които ще се проведе много скоро в началото на март, и неформалният, който ще се проведе в Прага - ще засегнат въпроса за намаляване на административната тежест, тъй като ние считаме, че по-доброто регулиране е важен фактор за подобряването на конкурентоспособността, по-специално за МСП, и то играе още по-важна роля във време на икономическа криза.
Освен това председателството ще се опита да постигне напредък при прилагането на плана за действие и да покаже публично тази политика за МСП, както и да свърже прилагането на плана за действие с програмите за национална реформа на всички държави-членки.
Председателството също ще продължи да полага усилия в дискусиите за законодателни предложения, свързани с МСП, като регулирането на Статута на Европейското частно дружество, който ще предложи на МСП форма на предприятие, която ще им даде възможност да се възползват от потенциала си и да развият презгранични дейности.
Друго законодателно предложение, което следва да спомена, е предложената директива за намалена ставка на ДДС за услуги, които интензивно използват работна ръка, което ще бъде дискутирано на предстоящите Съвети ECOFIN.
В допълнение Съветът ще се занимава с прегледа на Директивата относно борбата със забавяне на плащане, който сега се подготвя и който ще трябва да гарантира, че малките и средни предприятия получават плащанията си навреме за всички сключени сделки. Ще повторя още веднъж, че това е много важно при сегашната ситуация.
Тъй като вече сме доста назад с времето, предлагам Съветът да отговори на всички уточняващи въпроси заедно. Както знаете, мога да приема само два уточняващи въпроса към основния. И тъй като случаят е такъв, избрах два от петте внесени въпроса въз основа на критерия за избиране на различни политически групи и националности. Членовете, които избрах, са Philip Bushill-Matthews и Silvia-Adriana Ţicău.
Обичайно говоря на собствения си език, но тъй като замествам гжа Marian Harkin, ще опитам на моя развален английски. Това е общоприет език тук, в Парламента.
Споменахте, гн Министър, административната тежест и целта за намаляването й с 25 % до 2012 г. Наистина ли мислите, че това е амбициозна цел? Не бихме ли могли да направим повече, вероятно бихте могли да внесете повече конкретност по отношение на това, което е било направено досега? Какви са вашите цели? Например, не бихте ли могли да кажете 25 % до 2010 г.? Това би било амбициозна цел.
- (EN) Споменахте прегледа на Директивата относно борбата със забавяне на плащане, която смятам за изключително важна. Бях притеснен обаче, че периодът на консултиране по този въпрос приключи в края на август, точно преди да започне финансовата криза. Ако периодът на консултиране беше удължен, мисля, че щяхме да имаме много по-ясни отговори като база за по-добър преглед на директивата. Не си ли струва да помислим дали да не поставим началото на още един кратък период на консултиране, така че да получим възможно най-актуализирана информация, въз основа на която да може да се направи прегледът?
(RO) Бих искала да задам въпрос към Съвета за Европейския план за икономическо възстановяване. Този план предвижда сума от 30 милиарда EUR за малките и средни предприятия. Комисията ни посъветва отпускането да става на принципа "първи дошъл - първи обслужен".
Бих искала да попитам Съвета какви мерки предприема, така че всички държави-членки да разработят национални програми за подкрепа на малките и средни предприятия, за да могат същите да получат достъп до тези средства.
Ще опитам да отговоря. На първия въпрос, за целите на намаляването на административната тежест, моята страна, с някои други на същото мнение страни, започна с този процес донякъде предварително. Заедно с Нидерландия и някои други страни сме поставили национална цел от 20 % намаляване до 2010 г. Ще видим дали можем да постигнем повече до 2012 г.
Комисията оповести пътна карта за края на януари 2009 г., в която се указва как ще гарантира, че всички предложения, които трябва да постигнат 25 % намаляване на административната тежест на равнището на Общността, ще бъдат внесени преди края на 2009 г. Внесените предложения през първата половина от годината в тази област ще получат отговор от Съвета по време на сегашното председателство, така че със сигурност ще се занимаваме с това. Ще оценяваме процеса на пролетния Европейски съвет. Надявам се да можем да работим възможно най-всеобхватно. Поне това е, което председателството иска.
По отношение на Директивата относно борбата със забавяне на плащане, Комисията възнамерява да публикува предложението в края на февруари 2009 г. Председателството ще започне да обсъжда въпроса от подготвителните органи на Съвета.
Последният въпрос, който пропуснах, беше свързан с Европейския план за възстановяване. Отнасяше се до размера на възможното кредитиране от ЕИБ. Надявам се, че МСП ще могат да се конкурират с другите големи промишлености. Имахме значимо разискване за автомобилната промишленост само преди час, затова естествено, че смятам, че всички искат МСП да могат да се възползват от това.
Драматичните последствия от преминаването на урагана "Клаус" в Южна Европа (разискване)
Следващата точка е изявлението на Комисията за драматичните последствия от преминаването на урагана "Клаус" в Южна Европа.
Гн Председател, Европейската комисия иска да изрази скръбта си за жертвите на урагана "Клаус" и да изкаже съболезнованията си на френските, италианските и испанските семейства, които изгубиха свои близки. Това е истинска човешка трагедия, която оказа разрушително въздействие върху живота на хората, техните домове и бизнеса им. Това е и екологична катастрофа.
Макар и да бе изключително силен, ураганът засегна само тясна ивица територия и националните ресурси успяха да се справят със задачата да реагират незабавно на бедствието.
По тази причина не бе задействан Механизмът за гражданска защита на Общността. Въпреки това Центърът за наблюдение и информация на Комисията поддържаше постоянен контакт със засегнатите държави-членки още от момента, в който бе прогнозирано преминаването на урагана.
Другите държави-членки бяха запознати със ситуацията и се подготвиха да окажат помощ на засегнатите региони. Чешката република, например, спонтанно предложи помощта си.
Сега Комисията си сътрудничи с органите на засегнатите държави-членки, за да намери варианти за подкрепа от страна на ЕС. Възможностите могат да включват подпомагане по линия на фонд "Солидарност" на ЕС или препрограмиране на структурните фондове и фондовете за развитие на селските райони.
Ураганът "Клаус" е неприятно припомняне, че природните бедствия са нарастваща заплаха за всички държави-членки на ЕС. Опустошителни наводнения засегнаха Централна Европа през 2000 г. и 2002 г., Обединеното кралство през 2007 г., и Румъния и съседни на ЕС държави миналата година. Големите горещини през 2003 г. отнеха живота на десетки хиляди хора. През 2003 г. и 2007 г. горски пожари опустошиха Португалия и Гърция. Тези събития ни дават представа как изменението на климата вероятно ще се отрази на бъдещето на ЕС, тъй като, предвид факта, че климатът се изменя, можем да очакваме още поекстремни климатични явления.
Държавите-членки и Общността трябва да обединят силите си да предотвратят бедствията, да ограничат тяхното въздействие и да подобрят капацитета на Съюза за реагиране при бедствия.
Комисията в найскоро време ще приеме съобщение относно "подход на Общността към предотвратяването на природни и причинени от човека бедствия". Очакваме да получим от Парламента обратна връзка за идеите, които излагаме.
Комисията иска също да подчертае важността на постигането на напредък по прегледа на регламента за фонд "Солидарност". Предложението способства за побързо реагиране, като позволява авансови плащания, и съдържа попрости критерии за задействане на фонда за пократко време. Въпреки че Парламентът като цяло подкрепи предложението на Комисията, в Съвета не бе постигнат напредък.
Тези инициативи допринасят за формирането на истинска европейска политика за управление на бедствията и Комисията се надява, че Европейският парламент ще продължи да подкрепя нейните усилия да повиши капацитета за справяне с природни и причинени от човека бедствия.
Гжо Председател, говоря и от името на моя колега Alain Lamassoure. През ноември 1999 г. взех думата в същата тази зала след урагана, който връхлетя Югозападна Франция, за да призова към европейска солидарност тогава, когато мащабни природни бедствия опустошават нашите държави. Преди десет години ми казаха, че няма европейски фонд, който да подпомага нашите съграждани в такива моменти на нужда.
От 1999 г. насам, въпреки че за съжаление природните бедствия продължиха да взимат жертви и да нанасят сериозни разрушения в Европа, за щастие действията на ЕС бяха засилени със създаването, през 2002 г., на фонда "Солидарност" на ЕС, който бе инициатива на Комисията и на гн Barnier. Този фонд ни позволява да предприемем бързи и ефективни действия в една гъвкава рамка.
При сегашното положение смятам за необходимо да мобилизираме този фонд за подпомагане на засегнатите райони и от тази гледна точка подкрепям призивите на френското правителство това да стане възможно найбързо. Взех под внимание, гжо Vassiliou, желанието на Комисията да ускори нещата. Наистина са необходими спешни действия по отношение на разрушената инфраструктура.
Такива спешни действия са необходими и по отношение на горите. Искам да акцентирам върху това, тъй като ураганът опустоши между 60 % и 70 % от горите в южните райони на Gironde и Landes, едни от найобширните в Европа, които едва успяха да се възстановят от щетите, нанесени през 1996 г. и 1999 г. Добре знаете, че няма застраховка срещу подобен род щети и сега лесовъдите нямат пари да се справят с това бедствие. Трябва да им засвидетелстваме нашата солидарност и да подпомогнем възстановяването на природното наследство на тези райони.
Преди да приключа, позволете ми да отдам почит на жертвите на урагана "Клаус" във Франция, Испания и Италия, и да изразя подкрепата си за техните семейства.
Гжо Председател, гжо Vassiliou, госпожи и господа, сцените от преминаването на споменатия преди малко ураган от 1999 г., който връхлетя Югозападна Франция, причинявайки огромни щети, все още са запечатани в колективната ни памет.
Малко е да се каже, че Европа не бе подготвена да понесе отново подобна трагедия, и то толкова скоро. Има хора, които я възприемат като удар на съдбата, но аз лично я смятам за ужасяващ пример за изменението на климата, което споменахте преди малко, гжо Vassiliou, в отговор на което ние предлагаме само недомислени решения, докато всъщност са необходими спешни действия. Това е ситуация, към която трябва да подходим отговорно. За съжаление, трябва да се подготвим за още повече бедствия.
На 24 и 25 януари тази година ураганът "Клаус връхлетя Южна Европа и причини смъртта на 11 души във Франция, 14 в Испания и трима в Италия. Той причини значителни щети, като унищожи училища и много домове, лиши хиляди хора от електричество, отопление, питейна вода и телефонни услуги, и постави някои икономически сектори в критична ситуация, какъвто е случаят с дърводобивната промишленост.
Бих искал да засвидетелствам солидарността си със семействата на жертвите и всички засегнати, и да изразя подкрепата си за местните съветници. В същото време бих искал да се възползвам от този форум, за да отправя призив към Европейската общност, тъй като, трябва ясно да се заяви, подобен род ситуации изискват отговор от страна на Европа, и, на първо място, нейната солидарност.
Разбира се, във Франция бе обявено бедствено положение, което ще улесни оказването на помощ на жертвите на бедствието, но това не намалява необходимостта от предприемане на координирани европейски действия в допълнение към усилията на държавите-членки да защитят хората, околната среда и имуществото в поразените от бедствието градове и райони.
На практика това означава предимно централизиране на информацията на европейско равнище с цел да се направи прецизна оценка на щетите. След това трябва да отпуснем необходимите средства за подпомагане на местните органи, които са изправени пред огромни предизвикателства. В частност трябва да окажем подкрепа на обществените служби, които вършат изключителна работа и от които отчаяно се нуждаем, за да възстановим инфраструктурата и оборудването в енерго и водоснабдяването, канализацията, транспорта и телекомуникациите, здравеопазването и образованието.
Предишните бедствия показаха, че са наложителни действия на европейско равнище и дадоха възможност опазването от природни рискове да бъде включено сред целите на Европейския фонд за развитие на селските райони. Оттук насетне Европа трябва да докаже способността си да реагира и да канализира солидарността си в практически мерки. Затова се надявам, макар и токущо да го потвърдихте, че Комисията ще приеме присърце това послание и ще мобилизира всички необходими средства в отговор на тази извънредна ситуация, в частност чрез фонд "Солидарност" на ЕС и Финансовия инструмент за гражданска защита.
Последно, в заключение искам да ви припомня, че, както при пожарите в Гърция през 2007 г., този силен ураган потвърди необходимостта от създаване на сили за гражданска защита, които да могат да бъдат мобилизирани във всички кризисни райони. Бих искал да чуя мнението ви по този въпрос, гжо Vassiliou, както и вашия отговор на искането на Парламента в неговата резолюция от 27 април 2006 г. за създаване на Европейска обсерватория за природни бедствия, която да осигури поефективен европейски отговор на подобни злощастни събития.
Гжо Председател, гжо Vassiliou, на 18 ноември миналата година от същата тази трибуна казах следното: "не знаем какво ще е следващото бедствие или от какъв мащаб ще е то, но сме сигурни в едно - че скоро ще има ново бедствие. Когато този момент настъпи, нашите съграждани, които от 50 години насам са свикнали да наблюдават изграждането на една Европа, замислена като обединена, ще се обърнат и ще ни попитат: "а какво направихте вие?". Повтарям, казах това тук, в тази зала, миналия ноември.
В същата тази зала две години порано, през ноември 2006 г., казах горедолу същото: "ако има област, в която всички европейци да очакват от Общността ефективни действия, то това са мащабните природни бедствия".
Казах, че всеки може да се убеди в това в момента, в който възникне бедствие от рода на цунами, и продължих: "ето защо, аз и моята група подкрепяме прилагането на превантивни мерки и създаването на капацитет за бързи действия за посрещане на последствията от трагедиите. Във връзка с това бих искал да ви обърна внимание върху качеството на доклада Barnier, който добре излага проблемите и предлага решения, които са конструктивни не само от гледна точка на ефективността, но и на субсидиарността". Гжо Vassiliou, всички останахме във възторг от този доклад, който съдържа напълно практични и конкретни предложения. Той съдържа дори и бюджетни елементи, и посочва, че 10 % от фонд "Солидарност" могат да осигурят необходимото финансиране. Той разяснява по възможно найпрагматичен начин как да работим със заинтересованите страни във всяка държава.
С дванайсетте предложения, съдържащи се в доклада Barnier, разполагахме с всичко необходимо, за да предприемем действия на европейско равнище, което сега, броени седмици преди изборите през юни, щеше да е поредното доказателство за ползата и ефективността на истинската европейска оперативна солидарност.
Преди малко ни казахте, гжо Vassiliou, че се надявате да получите подкрепата на Парламента. Вие имахте тази подкрепа, и все още я имате. Какво прави Съветът, понеже вие казвате, че проблемът е в Съвета? Съветът не е тук тази вечер. Надяваме се, че след това разискване той ще се вслуша внимателно в нашия призив, който не е зов за помощ, нито пък поредното възклицание на изненада от неотдавнашната трагедия, а призив към него да се вслуша добре във въпроса, който неотдавна зададох: "а какво направихте вие?".
Употреба на отпадъчни масла от ПХБ в завод за преработка на храни в Ирландия (разискване)
Следващата точка е изявление на Комисията за употребата на отпадъчни масла от ПВХ в завод за преработка на храни в Ирландия.
Гжо Председател, Комисията осъзнава напълно големите рискове от полихлорираните бифенили (ПХБ) за човешкото здраве и околната среда.
Инциденти като този в Белгия през 1999 г. и в Ирландия тази година за пореден път показаха, че дори малки количества ПХБ могат да доведат до сериозно замърсяване на хранителната или фуражната верига.
През последните три десетилетия ЕС прие законодателство за намаляване на отделянето на ПХБ и диоксини в околната среда, с цел да ограничи излагането на хората и да защити човешкото здраве и околната среда.
Въпреки това, тъй като съдържащите ПХБ уреди обикновено имат дълъг живот, дори след забраната върху ПХБ през 1985 г. значителни количества останаха в употреба и могат да доведат до възможно излагане на хората.
В частност, директивата за обезвреждането на ПХБ, Директива 96/59/ЕО от септември 1996 г., предоставя необходимите инструменти да се гарантира възможно найбързото обезвреждане на уреди и отпадъци, съдържащи ПХБ, и на големи съоръжения преди края на 2010 г.
Въпреки това все още има значителни празнини в пълното прилагане на това законодателство. Комисията трябваше да даде ход на процедури за нарушение срещу повечето държави-членки във връзка със задължението да съставят списъци на големи съоръжения, съдържащи ПХБ, и планове за обезвреждане на ПХБ.
В резултат на тези процедури за нарушение, ситуацията като цяло се подобри. В момента само два такива случая все още не са приключени, но ще бъдат приключени скоро.
Всички държави-членки представиха плановете си за обеззаразяване и/или обезвреждане на описаните уреди и съдържащите се в тях ПХБ, и за събиране и последващо обезвреждане на уреди, съдържащи помалко от пет кубични дециметра ПХБ (съгласно изискванията на член 11 от директивата).
Необходими са обаче допълнителни усилия. За да се гарантира ефективността на плановете за обезвреждане на ПХБ, държавите-членки трябва допълнително да подобрят прилагането на действащото законодателство за ПХБ и на европейското законодателство в областта на отпадъците като цяло.
Комисията отдава все поголямо значение на правилното прилагане на законодателството на ЕС за отпадъците, и активно подкрепя държавите-членки в засиленото прилагане на националното им законодателство в тази област.
Регламент № 183/2005 за хигиена на фуражите определя минимални изисквания за хигиената на фуражите, които се изпълняват от първичното производство на фуражите (в земеделските стопанства), през производството, обработката и разпространението, до момента на хранене на животните.
Операторите в сектора на фуражите следва да въведат, прилагат и поддържат процедури, основаващи се на принципите на системата за анализ на опасностите и критични контролни точки (НАССР). Това означава идентифициране на критични контролни точки, както и на, inter alia, евентуално заразяване с химикали при използването на директно нагряване за изсушаване на фуражите.
Отговорността за изпълнението на тези изисквания е на операторите в сектора на фуражите, въпреки че компетентните органи на държавите-членки трябва да проверят адекватността на въведените мерки. В повечето случаи това трябва да стане с проверка на място.
Освен това общите принципи за организиране на официални проверки, изложени в регламента за официалния контрол на храните и фуражите, изискват държавите-членки да гарантират, че се извършват редовни проверки, въз основа на риска и през подходящ интервал от време. Тези официални проверки трябва да включват и проверки на предприятията за фуражи.
Ролята на Комисията е изложена в член 45 от Регламент (ЕО) № 882/2004 за официалния контрол на храните и фуражите. Експертите на Комисията извършват одити на компетентните органи в държавите-членки, за да установят дали проверките се провеждат в съответствие с общностното законодателство.
През 2008 г. в Ирландия в съответствие с този член бе проведен общ одит на няколко сектора, докладът от който ще бъде готов скоро. Списъкът на учрежденията, които да бъдат одитирани, се одобрява съвместно от националните компетентни органи и одиторите от Службата по храните и ветеринарните въпроси (FVO).
Въпросният завод не бе сред инспектираните обекти при общия одит през 2008 г.
В случая със заразяването с диоксини в Ирландия бе установено, че източник на заразата е използването на заразена галета за фураж. Галетата е била произведена от отпадъчни материали от хлебопроизводството (бисквити с изтекъл срок на годност), които се изсушават чрез директно нагряване. При директно нагряване горивните газове са в пряк контакт с фуража, който трябва да бъде изсушен. Използваното гориво очевидно е било заразено с трансформаторно масло от ПХБ. Продължаващото правно разследване ще установи каква отговорност носят различните участници, от производителя на галета до доставчика на гориво, и т.н.
Бих искала да подчертая, че е от изключително значение да бъде възприет последователен подход за класифициране на риска, който включва възможни рискове, свързани не само с естеството на входящия материал, в този случай галета, но и със самия процес.
Гжо Председател, бих искала да благодаря на Комисията за подробното изявление по този въпрос.
Смятам, че тази вечер обсъждаме този въпрос, тъй като искаме да си извлечем съответните поуки и да се погрижим това да не се повтори. Трудността се крие в това, че през 1999 г., когато разбрахме за проблема в Белгия, мислехме, че сме направили правилата достатъчно строги, за да няма друг подобен инцидент. Сега обаче сме в същото положение, а знаем какви са последиците от пропуските в системата, не само от гледна точка на парите - въпреки че това е от огромно значение за Европейския съюз, за ирландската хазна и за данъкоплатците - но и на загубата на доверие сред потребителите, и нанесените като цяло щети на ирландската хранителна промишленост от гледна точка на пазарите.
Доволна съм, че сега сме постигнали напредък и възстановяваме доброто си име на международния пазар, но също така ми е пределно ясно, че земеделските производители из целия Европейски съюз също се сблъскват с проблеми заради затрудненията в Ирландия. Затова смятам, че тазвечерното разискване не се отнася само до Ирландия. От изявлението ви става ясно, че проблемът, който възникна в Ирландия, може да се случи и в други държави-членки. Така че, предполагам, това трябва да е отправната точка за това разискване.
Знаем, че това масло не е трябвало да попада във фуражната верига. Това, което се опитваме да разберем, е как е станало това и - както правилно отбелязахте - това е предмет на трансгранично полицейско разследване. Надявам се, че ще установим точната последователност на събитията, за да избегнем подобни инциденти в бъдеще.
Той обаче повдига и друг въпрос, който споменахте - как боравим с отпадъчните или остатъчните храни. Препоръчваната формула днес е преработката. Всички гледат благосклонно на нея, тъй като всички искаме да щадим и да използваме рационално околната среда. Тук стоят два въпроса: преди всичко въпросът за рециклирането на маслата - което вие споменахте - и на което смятам, че трябва да обърнем поголямо внимание не само във връзка с ПХБ, но и със събирането, разпределянето, боравенето и т.н. с отпадъчни масла като цяло, въпреки че очевидно опасенията са свързани главно с ПХБ.
Що се отнася до остатъчните храни - или отпадъчните храни, както ги наричат понякога - аз лично смятам за подходящо да използваме този продукт във фуражната верига, но искам да заявя много ясно, че ако не можем да гарантираме неговата безопасност и начина, по който се обработва и се борави с него, тогава се опасявам, че може да се наложи да помислим за забрана на този продукт в хранителната и фуражната верига.
Не бих искала да се стига дотам, но също така не искам случилото се в Ирландия и неговите последици да се повторят. Искаме тези остатъчни или отпадъчни храни да се използват, тъй като са с добро качество, а не защото фуражната верига е сметище - това е важно да се отбележи.
Трябва също съвсем открито да говорим за цялостния въпрос за смесването на фуражи. Земеделските производители купуват съставки и ги смесват в определени от тях пропорции, като цяло това се прави от поголемите земеделски производители. Това е подходящо, ако се упражнява строг контрол. Разбирам, че се извършват редовни проверки, но в този случай очевидно е имало пропуски в проверките на този пазар. Земеделските производители, които бяха хванати и понесоха последиците от използването на този продукт, ми казаха: "Защо никой не дойде да провери какво се случва тук?"
По въпроса за регулирането, смятам, че има много строг контрол върху лицензираните оператори в сектора на фуражите - сложната фуражна промишленост на Европейския съюз, - който бе въведен заради някои практики в миналото, които трябваше да бъдат построго контролирани.
Следващата точка е докладът на гн Graefe zu Baringdorf от името на Комисията по земеделие и развитие на селските райони относно предложението за регламент на Европейския парламент и на Съвета относно пускането на пазара и използването на фуражи - C6-0128/2008 -.
докладчик. - (DE) Гн Председател, Комисар, днес ще обсъдим това, което е известно като "отворена декларация". Тази декларация е относно прозрачност по отношение на фуражите като основа за здравословна храна за потребителите и относно даване на обща представа на купувачите за това, което им се предлага.
Ние извървяхме дълъг път, но ако днес приемем този регламент, аз се надявам, че това ще доведе нещата до успешен край и искам да благодаря на Комисията, която ни помогна много с нейната конструктивна работа по спорните въпросите. Комисията срещна пълна политическа подкрепа от страна на Парламента за прокарване на тази отворена декларация, а също така проведе твърдо, но честно разискване със Съвета. Можем да се гордеем с резултатите.
Нека погледнем накратко историята. Появи се кризата със спонгиформната енцефалопатия по говедата (СЕГ) и през 1997 г. временната анкетна комисия излезе със заключителния си доклад, в който Парламентът призова за тази отворена декларация. Комисията представи предложение, което впоследствие се превърна в Директива 2002/2/ЕО. При постигнат компромис със Съвета, преминал за одобрение през всички органи, директивата наложи отворената декларация, което означаваше, че на етикетите трябва да се посочват съставките с толеранс от ± 15%, а при поискване да се представя точния състав.
Това беше директива, а не регламент, и държавитечленки или я изпълняваха много нерешително, или изобщо не я изпълняваха. Фуражната промишленост предяви обвинение в Европейския съд и Съдът направи забележителното потвърждение, че като се изключи точната информация, законността на тази Директива не стои за обсъждане. Тогава при следващата парламентарна процедура ние взехме предвид това официално решение и сега вече сме довели нещата докрай под формата на настоящия Регламент. През целия този дълъг период аз всеки път имах честта да бъда докладчик. Аз се радвах на изключително интензивното, основано на доверие сътрудничество с Комисията.
Днес е налице резултат, за който се борихме упорито, но честно, и с който можем да се гордеем. Очевидно е също така, че той се подкрепя от мнозинството в този Парламент и от групите. Не са направени изменения, от което аз правя заключението, че настоящият регламент наистина ще бъде приет с голямо мнозинство. Следователно е налице един добър регламент, с който целите на отворената декларация се постигат в три стъпки - вие ги знаете: първо, процентното съдържание на съставките в намаляващ порядък; второ, предоставяне на информация, която да се подава на фирмите с ± 15% толеранс - в това отношение ние не сме предвидили уговорка за правата за интелектуална собственост, а поскоро сме се позовали на общото законодателство; и трето, предоставяне на точна информация на органите.
Аз също така искам да посоча, че сме въвели регистър. Сега в Европейския съюз осигуряването или смесването на съставки няма да се извършва без те да бъдат публикувани, тъй като тези съставки трябва да бъдат включени в регистъра. Това е важно не само за надзорните органи, но също така за обществото и потребителите. Затова, от гледна точка на докладчика, аз мога да кажа, че съм много удовлетворен от общия резултат.
Гн Председател, бих искала да благодаря на Комисията по земеделие и развитие на селските райони за извършената от нея работа по това досие и специално на докладчика гн Graefe zu Baringdorf, както и на докладчиците в сянка, всеки един от които е имал важна роля.
Гн Graefe zu Baringdorf успяваше доста умело да насочва обсъжданията по време на преговорите и ние сме му много благодарни.
Компромисният пакет запазва високото равнище на безопасност на фуража, постигнато в Европейския съюз. Той постига точния баланс между защитата на потребителя и правата на интелектуална собственост. Премахва тежестта на процедурата за предпазарно разрешаване на биопротеини, модернизира етикетирането на фуража чрез подходяща информация за потребителя и въвежда сърегулиране в сърцевината на законодателните процедури. Компромисният пакет подобрява пазарната прозрачност чрез системата за нотификация за нови фуражни материали, подпомага иновациите и конкурентоспособността във фуражния бизнес и набелязва конкретни стъпки срещу заблуждаването на потребителите на фураж - фермери или собственици на домашни животни.
Резултатът от преговорите е представеният ви за гласуване компромисен пакет, което е равнозначно на опростяване и модернизиране на действащата правна рамка. Разпоредбите относно така наречената "отворена декларация" дават възможност за помодерен начин на етикетиране. Фуражните материали, включени в комбинирания фураж за продуктивни животни, ще трябва да бъдат означавани по тегло в намаляващ порядък.
Освен всичко това, за обозначените фуражни материали и в случаите на доброволно етикетиране ще трябва да се посочва точното процентно съдържание на теглото.
В допълнение, разпоредбата, според която определена информация относно комбинирания фураж може да бъде прехвърляна от компетентните органи на купувачите по спешност, подобрява съответната информация за потребителите в случаи като инцидентите със заразяване на фуража.
Във връзка с това Комисията прави следните декларации. Първо, с оглед на адаптиране на приложение ІІІ относно толерансите за етикетиране на групи фуражни материали и комбиниран фураж за научни и технически разработки, Комисията и нейните служби предвиждат да се заемат с внимателен преглед на това приложение. В тази връзка Комисията също така ще вземе предвид някои фуражни материали с влагосъдържание, надвишаващо 50 %.
Второ, по отношение на етикетирането на добавки Комисията ще проучи дали принципите за информиране чрез етикетиране на фуража биха могли да се приложат също и за добавките и предварителните смески, разрешени по силата на регламента относно добавките, използвани в храненето на животни.
Накрая, Комисията разбира, че всички неотложни случаи във връзка със здравето на човека и животните, както и на околната среда, могат между другото да включват неотложност, причинена от небрежност, измама на международно равнище или престъпни действия.
от името на групата PPE-DE. - (DE) Гн Председател, Комисар, госпожи и господа, от името на групата на Европейската народна партия (Християндемократи) и Европейските демократи и лично от мое име, искам да отправя найсърдечни благодарности към нашия докладчик гн Graefe zu Baringdorf. Аз вярвам, че подходът, възприет в този доклад, е модел за парламентарна работа в този Парламент.
Днешното гласуване не включва никакви изменения, тъй като работата, извършена по този въпрос, е била всъщност много сериозна и е обхванала целия политически спектър. Считам, че този резултат е повод за гордост. Това е един балансиран резултат, който предпазва интересите на фермерите като потребители на фураж, производителите на фуражи и на всички останали звена в хранителната верига.
Той подобрява прозрачността и моята група в частност оценява високо въвеждането на регистър, в който суровините, смесени с фуража, трябва да се вписват. Неведнъж са избухвали скандали с храни, дори новото законодателство няма да успее да ги предотврати, но тези европейски правила ще помогнат да се предотврати престъпната дейност; гарантират, че в случаи на такива скандали ще бъде полесно да се открива какви вещества са били смесени.
Също така мисля, че производителите на фуражи могат да осигуряват допълнителна информация на доброволна основа и мисля също за отлично предложението, ако те предоставят такава информация, тя да бъде научно доказана. Според мен този нов закон за фуражите значително подобрява защитата, а представянето в намаляващ порядък позволява на фермерите да виждат в какви съотношения са фуражните компоненти и кой е найдобрият фураж за техните животни - и съответно да го изберат.
Още веднъж благодаря на всички, които допринесоха за този толкова добър доклад.
от името на групата PSE. - (ES) Гн Председател, Комисар, както вече направих в Комисията по земеделие и развитие на селските райони, аз бих искала първо да поздравя докладчика, докладчиците в сянка от другите политически групи, а така също и Съвета за извършената работа.
Тази работа ни позволи да достигнем до споразумение на първо четене и освен това е отличен процес за процедурата на съвместно вземане на решение, който ще стане стандартна практика в нашата комисия в близко бъдеще.
Госпожи и господа, днес законодателството за движение на суровини за фуражи и комбинирани фуражи за животни, включително домашни животни - сектор, който представлява около 50 милиарда EUR в търговията на общностно равнище - се регулира от няколко директиви и около 50 акта за изменения и допълнения.
Опростяването на законодателството и неговото хармонизиране са основни цели, които несъмнено ще бъдат постигнати с настоящия регламент.
Комисията по земеделие и развитие на селските райони на Европейския парламент вече е разисквала въпроса за пускането на пазара на фуражи още през 2006 г. Ние всички ще си припомним как единодушно помолихме Европейската комисия при бъдещо преразглеждане да се опита да намери подходящия баланс между интересите на фермерите за получаване на подробна информация за съставките на фуража и интересите на промишлеността за осигуряване на достатъчна защита на своя ноу-хау.
Компромисът, постигнат по основните чувствителни точки от предложението на Комисията, отворената декларация за суровините и създаването на списък на суровините на Общността, по мое мнение, отразява добре този баланс. Доказателство за това е радушното приемане на компромиса, постигнат от всички, които са участвали.
Всъщност чрез отворената декларация компромисът защитава правата на купувачите да бъдат информирани и тези на производителите да запазят собствеността върху техния ноу-хау чрез указване, че информацията трябва да бъде предоставяна без това да влиза в противоречие с Директивата относно упражняването на права върху интелектуалната собственост от 2004 г.
Госпожи и господа, не става дума за това, че във взаимоотношенията на доверие между доставчика и потребителя формулите трябва да се знаят, но не би било логично да бъдеш задължен да дадеш рецептата на първия клиент, който влезе през вратата ти. Много от нас пият кокакола с години. От това, че не знаем рецептата й, не следва, че ние се съмняваме дали характеристиките на продукта се наблюдават и дали здравните стандарти се спазват.
Действия за информиране и насърчаване, свързани със селскостопанските продукти на вътрешния пазар и в трети страни (разискване)
Следващата точка от дневния ред е доклад от гн Dumitriu от името на Комисията по земеделие и развитие на селските райони относно предложението за регламент на Съвета за изменение на Регламент (ЕО) № 3/2008 относно действията за информиране и насърчаване, свързани със селскостопанските продукти на вътрешния пазар и в трети страни - C6-0313/2008 -.
Радвам се, че имаме възможност да разискваме на пленарно заседание въпрос, който е важен не само за селскостопанския отрасъл на Общността, но и за конкурентоспособността на икономиката в Европа като цяло.
Във време, когато икономиките ни страдат в резултат от глобалната криза и когато е задължително да се увеличи търсенето на селскостопански продукти, изменението на Регламент № 3/2008 относно действията за информиране и насърчаване, свързани със селскостопанските продукти на вътрешния пазар и в трети страни ни предлага допълнителна възможност за подкрепа на селскостопанските производители и в поширок смисъл на икономиката на ЕС.
Регламент № 3/2008 на Европейския съвет, който обединява текстовете на Регламенти № 2702/1999 и 2826/2000, допълва новите политически подходи на Европейската комисия, целящи да се опрости законодателството, като същевременно се облекчат административните процедури в европейските институции. На базата на този регламент Общността може да предприеме действия за предоставяне на информация за някои селскостопански продукти на вътрешния пазар и на пазарите на трети страни, като успоредно с това може да запази спецификата на мерките, съобразно пазара, на който се прилагат.
Тази политика осигурява възможност да се отговори на реалната нужда на държавитечленки да рекламират селскостопанските си продукти - найвече ползите по отношение на качеството, хранителната стойност и стандартите за безопасност на храните както сред европейските потребители, така и сред потребителите от други държави. Тя също така спомага за откриването на нови пазарни ниши и има стимулиращ ефект върху инициативите от страна на държавния и частния сектор.
Предложените от Европейската комисия изменения имат за цел да осигурят възможност заинтересованите държавичленки да изготвят подходяща програма, в случай че организациите, ангажирани с изготвянето на предложенията, не желаят да представят програми, които да се прилагат в трети страни. В резултат държавитечленки ще могат да разширят приложното поле на търсените чрез тези програми мерки, както и да потърсят съдействие от международни организации при прилагането им. Обсъжданият от нас проектодоклад предлага някои допълнения и адаптации към предложението на Комисията, необходими с оглед изясняването и допълването на логиката на регламента.
На първо място предлагаме да се въведат консултации с професионални асоциации и организации, действащи в съответните отрасли на държавитечленки, участващи в процеса на изготвяне на програми за информиране относно селскостопанските продукти на вътрешния пазар и в трети страни. Предвид експертните познания и важната роля на тези асоциации и организации за осигуряването и контрола на качеството, консултациите с тях са от изключителна важност. В същото време допринасяме за това тези програми да бъдат изготвяни въз основа на оценката за необходимостта от тях и да се прилагат своевременно като се гарантира, че средствата се изразходват ефективно по програми, съответстващи на целта за популяризиране на продуктите на Общността.
Предлагаме също така да се разширят областите, в които на международните организации да се възлага прилагането на програми за информация в трети страни. Действията по разпространението и рекламата също са важни за сектора на виното, както в рамките на вътрешния пазар на ЕС, така и в трети страни. В този сектор, както и в сектора на зехтина и трапезния зехтин, съществуват международни организации (като Международната организация за лозата и виното), които могат да гарантират прилагането в трети страни на програмите, предложени от държавитечленки, като по този начин ги запознават с характеристиките и предимствата на качествените вина със защитено наименование за произход и със защитено географско указание в трети страни.
Друго изменение, което ви предлагаме, цели да се повиши процента на съфинансиране на ЕС от 60 % на 70 % във време, когато е все потрудно за малките производители да си осигурят финансиране поради финансовата криза. Без каквато и да е финансова подкрепа те рискуват да изпаднат в несъстоятелност, тъй като нямат достатъчно средства да популяризират продуктите си и са изправени пред спада на търсенето на пазара.
Крайната цел на всички тези предложения е да се стимулира пазарното търсене, за да се повиши производството и да се подкрепи европейската икономика като цяло. Постигането на тази цел ще ни помогне да преживеем трудните времена, в които се намираме в момента. Качеството на селскостопанските и хранителни продукти на ЕС е предимство, което трябва да използваме, за да осигурим конкурентна европейска икономика и повисоки доходи за производителите.
Надявам се, че препоръките, които ще приемем, ще започнат да се прилагат от Европейската комисия и от държавитечленки възможно найскоро, защото не можем да си позволим да губим време предвид обстоятелствата, поконкретно европейските граждани са засегнати от ефектите на изключително сериозна икономическа рецесия. Предложените мерки очевидно няма да решат всички проблеми, свързани с предлагането и рекламирането на селскостопанските продукти и храни на Общността.
Опростяването на бюрократичната процедура по регистриране на традиционни продукти, въвеждането на етикет с надпис "произведено в Европейския съюз" и разрешаването на проблемите с вноса на продукти с пониско качество от трети страни и със стандартите за безопасност са само някои области, които трябва да разгледаме, за да увеличим пазарния дял на продуктите на Общността. Благодаря за вниманието. Очаквам вашите коментари и въпроси.
гн Председател, първо бих искала да благодаря на докладчика гн Dumitriu и на членовете на Комисията по земеделие за отличния доклад относно предложението на Европейската комисия относно действията за информиране и насърчаване, свързани със селскостопанските продукти на вътрешния и външния пазар.
Искам да подчертая важността на въпросите, които се разглеждат в този доклад. Мисля, че всички сме съгласни, че популяризирането на европейските селскостопански продукти е много важно както във вътрешен, така и във външен план. Убедена съм, че търговията със селскостопански продукти ще продължи да се разраства в бъдеще, дори да трябва да признаем, че в момента изпитваме затруднения поради икономическата криза. Въпреки това ще има големи възможност за европейските ни продукти на пазарите в трети страни и нашата кампания за популяризирането им трябва да помогне на европейските производители да изследват тези нови пазари.
Преди да премина към съдържанието на доклада, нека посочим фактите. През 2008 г. Комисията прие 42 програми за вътрешния пазар и за тези в трети страни, чиито бюджет за период от три години възлиза на 128 милиона EUR. Съгласно правилата половината от тази сума тогава трябваше да се финансира от Общността.
Целта на Комисията е да даде възможност на държавитечленки да стартират програми, финансирани съвместно с Европейския съюз, в трети страни, както бе посочено от докладчика, защото днес такава възможност съществува само за вътрешния пазар. Трябва също така да се осигури възможност тези програми да се изпълняват от международни организации.
Трите найважни изменения, предложени от докладчика и колегите му, са, както следва: първо, да се задължат държавитечленки да провеждат консултации с търговски асоциации във връзка с предложените програми; второ, да се посочи, че изпълнението на тези програми от международни организации не е възможност, запазена единствено за Международния съвет за зехтина, а възможност, която съществува по принцип (например както беше споменато тук, днес, и за сектора на виното); а от гледна точка на бюджета, да се увеличи процентът на съфинансиране.
По отношение на тези изменения искам да подчертая, че държавитечленки всъщност наистина се консултират с търговските асоциации, за да се уверят, че имат подкрепата на производителите. Предпочитам това партньорство да продължи да съществува на доброволни начала.
Споменах Международния съвет за зехтина само като пример, във връзка с проведените напоследък обсъждания за целия сектор на зехтина. Не изключвам, разбира се, другите международни организации като Международната организация за лозата и виното.
По отношение финансирането на бюджета, разбира се, тече обсъждане относно степента на съфинансиране от Общността, но ние обсъдихме този въпрос при обединяване на двата регламента за информиране и насърчаване през 2008 г. и следователно не мисля, че има нужда отново да обсъждаме този въпрос.
Искам да се възползвам от възможността да кажа, че когато се споразумяхме за реформите в сектора на виното, ние отчетохме важността за популяризиране на нашите продукти на пазари в трети страни. Ето защо в интерес на подоброто и поразумното изразходване на бюджета за виното ние предложихме всяка година да се заделят по 120 милиона EUR за рекламиране на винарската ни продукция като отделен бюджетен ред. Тъй като държавитечленки - и особено новите държавичленки - не желаят да бъдат в позиция, в която, ако не похарчат заделените по този начин средства, ги губят, включихме тези 120 милиона EUR в национални пакети, така че държавитечленки сами да вземат решение. Във всеки случай това е ясен сигнал, че Общността е заинтересована и отчита важността за популяризиране на европейските продукти. С нетърпение очаквам днешното обсъждане.
от името на групата PPE-DE. - Уважаеми гн Председател, уважаема г-жо Комисар, уважаеми колеги, бих искала да поздравя докладчика, г-н Dumitriu, за неговия обективен доклад, който отразява реалните нужди на сектора в Общността за насърчаване на европейските производители.
В доклада са заложени мерки, които ще допринесат за разкриването на нови пазари и за реализиране на селскостопанската продукция на нашите фермери. Тази политика отговаря на действителните потребности на държавитечленки, които желаят да популяризират селскостопанското си производство както сред потребителите в Общността, така и сред тези в трети държави.
Много добра възможност е да се постави акцентът върху качеството, хранителната стойност, методите на производство и безопасността на произведените храни. Подкрепям предложението на докладчика да се даде възможност на заинтересованите държави да предложат програми за информиране за трети страни, ако те са лишени от тази възможност.
Това изменение ще позволи на европейските страни да разширят приложното поле на действията, предвидени в тези програми, и да поискат помощ от международни организации за прилагането им. Смятам, че в процеса на изработване на тези програми следва да се отчита важната роля на асоциациите и браншовите организации в отделните страни, които имат обективен поглед върху случващото се в отделните браншове.
Трябва да отбележим и значението на някои международни организации в насърчаването на спецификата и предимствата в хранителните продукти, специфични за определени райони в Европейския съюз. Подкрепям предложението на докладчика процентът на финансовото участие на Общността да бъде увеличен, за да се предостави допълнителна помощ за проектите, подбрани от държавитечленки. Призовавам ви да подкрепите доклада на гн Dumitriu.
Гн Председател, Комисар, бих искал да поднеса искрените си поздравления на гн Dumitriu за отличния доклад - продължение на изготвените порано доклади, в които говорихме за популяризирането и за разпределянето на средствата за рекламиране на стоките на Европейския съюз в трети страни.
Действията за информиране и насърчаване, свързани със селскостопанските продукти на вътрешния пазар и в трети страни, играят важна роля при изграждане на положителен имидж на марката "произведено в Европа". Това е нещо, което повтарям отдавна, като подкрепям активно опитите да се опрости цялата система за предоставяне на информация и за насърчаване. В изказванията си непрекъснато съм подчертавал необходимостта от популяризиране на марката "произведено в Европа" на пазарите в трети страни, а това важи с особена сила днес предвид съществуващите формални и законови условия.
В съответствие с декларацията от шестата министерска среща на Световната търговска организация в Хонконг използването на всички форми на субсидиране на износа и установените практики за прилагане на еквивалентни мерки при износа ще бъдат премахнати през 2013 г. С оглед сложността на организиране на рекламните кампании на пазарите в трети страни и повисоките разходи за прилагането на такива мерки в много отдалечени райони, поспециално в Азия и Америка, механизмът за стимулиране на тези насърчителни дейности не събуди интереса на търговските организации.
2. Прилагане в Европейския съюз на Директива 2003/9/ЕО за определяне на минимални стандарти относно приемането на лица, които търсят убежище: посещения на Комисията по граждански свободи от 2005 г. до 2008 г.
Гн Председател, тъй като по време на пленарните заседания нямахме възможност да разискваме този важен доклад, а ние смятаме, че това е необходимо, днес аз си позволявам да взема думата от името на Комисията по граждански свободи.
Всички ние работихме заедно като на мен бе възложено да бъда докладчик в сянка. Посетихме не по-малко от 26 центъра за задържане в 10 държавичленки на Европейския съюз и набелязахме няколко ключови точки. След като в отделни центрове забелязахме очевидно западане и очевидна липса на хигиена, ние осъдихме недостатъчното зачитане на човешкото достойнство. Видяхме, че достъпът до здравни грижи невинаги е възможен и че невинаги се зачита правото на децата на образование.
Ние призоваваме да се спазват ясни, честни, ефективни и съразмерни процедури за предоставяне на убежище, призоваваме да се въведе система на постоянни посещения и проверки на центровете за задържане. Ние трябва да покажем какво е реалното положение и да отстояваме правото да проверяваме тези центрове - нещо, което тези посещения позволяват. Трябва да постъпваме именно по този начин, за да може нещата да се променят.
Пресата ме попита защо в този кратък доклад не сме посочили никакви страни. Отговорих, че това е бил моят избор, че това е бил нашият избор, доколкото ние имаме обща отговорност за това, какво става в центровете за задържане в Европа, и че целта на този доклад не е да класифицира държавитечленки.
Ние няма да спрем да призоваваме за европейска солидарност в областта на предоставянето на убежище. Няма да оставим държавитечленки на границите на Европейския съюз сами да се справят с големите потоци от мигранти. Още веднъж ще повторя: нашата отговорност е обща.
Много ви благодаря, гжо Roure. Виждам, че и найизявените юристи тук, в пленарната зала, или тези, които се смятат за такива, не знаят, че докладчикът е упълномощен да направи двеминутно изказван след като докладът не е бил обсъждан на пленарно заседание. Ето защо гжа Roure има правото, което упражни, и всеки ще се съгласи с това, тъй като то е заложено в нашите процедурни правила.
3. Засилване на ролята на европейските малки и средни предприятия в рамките на международната търговия (
Гн Председател, госпожи и господа, моля да ме извините и да приемете моите благодарности за проявеното търпение.
Както знаем, Европейският парламент от много години има желание да изрази своето виждане за малките и средните предприятия, които представляват 99 % от всички европейски предприятия и осигуряват 75 милиона работни места. Но днес едва 3 % от МСП считат износа на стоки извън ЕС за свой приоритет, а само 8 % изнасят извън националните граници.
Ето защо ние призоваваме Съвета и Комисията да вземат предвид тези факти в рамките на многостранните и двустранните преговори при осигуряване на достъпа до външни пазари, в борбата срещу фалшифицирането, при употребата на инструменти за търговска защита и в конкурентните тръжни процедури. Търговията е ключът за поголям просперитет.
Бих искала да благодаря на моите колеги от Комисията по международна търговия и найвече на докладчиците в сянка от двете найголеми групи, гжа Saïfi и гжа Locatelli, както и да изкажа найсърдечни благодарности на секретариата и на др Bendini в частност. Аз вярвам, че след цялата работа, която свършихме, днес ние даваме на Комисията общи мисли и предложения по тема, близка на гжа Ashton, както разбрахме на откриването от нейната реч като Комисар, и нещо, което трябва да бъде решено незабавно, ако искаме да се преборим поне частично със сериозната икономическа и финансова криза, която измъчва нашите работници и граждани.
- (CS) Гн Председател, за мен беше удоволствие да подкрепя един доклад, който ще доведе до административно и правно опростяване, който ще привлече вниманието на потребителя към качеството и хранителната стойност на храните както в Европа, така и в трети страни, и който също така ще изясни на потребителя методите за производство на безопасни продукти. Аз не съм съгласна с приоритетното място на зехтина или на сектора, произвеждащ зехтин, и вярвам, че Комисията ще включи и сектора на винопроизводството в специфичните програми с цел да привлече вниманието на обществеността към висококачествените вина, произвеждани в различни региони на Европейския съюз.
(EN) Гн Председател, бих искала да кажа само, че аз подкрепих този доклад. По време на дебатите с интерес разбрах, че Комисията е одобрила 70 % съвместно финансиране на програмата за насърчаване консумацията на плодове в училище, което ще бъде изключително важно за въвеждането на тази програма, и аз открито я приветствам.
(EN) Гн Председател, благодаря ви още веднъж, че ми дадохте думата. Аз подкрепих този доклад, защото той показва, че ние трябва да имаме регламент, който да защитава интересите на фермерите и интересите на производителите. Мисля, че това, от което се нуждаем сега, е да общуваме със заинтересованите страни или като производители, или като потребители на фуражи. Това, че ние имаме такъв добър регламент, няма да е достатъчно, докато няма добра комуникация между всички заинтересовани страни.
(PL) Гн Председател, аз подкрепям доклада за пускането на пазара и използването на фуражи, защото той представя интересите на фермерите и производителите, както и здравното осигуряване на селскостопанските животни и по същата причина здравното осигуряване на хората, които покъсно ще консумират месото им.
Едно ясно определение на съставките на комбинираните фуражи в общностния регистър на фуражните добавки ще улесни фермерите при вземането на разумни решения относно избора на правилния вид фураж. Това е стъпка в правилната посока. Въпреки това обаче аз ще си позволя да посоча, че закрилата на търговската тайна на производителите не може да оправдае липсата на основна информация и не може да води до ситуации като болестта "луда крава" или появата на диоксин в комбинираните фуражи.
(EN) Гн Председател, през ноември 2007 г. аз посетих Уганда, за да се срещна с местните предприемачи и местните неправителствени организации. Когато излизахме от Кампала на един прашен път шофьорът ми посочи някакви сергии, на които продаваха предплатени телефонни карти. Той се обърна към мен и каза: "Тези телефонни компании, тези частни компании са направили повече, за да изведат хората в тази страна от бедността, отколкото която и да е от вашите бели, западни неправителствени организации". Помислих си, че това беше малко несправедливо, но това засили чувството, че толкова много предприемачи имат към Европейския съюз политики за развитие.
Всъщност, предприемачи в много бедни страни ми бяха казали, че вярват, че в действителност нашите целеви програми и нашите неправителствени организации имат интерес да ги държат бедни. Мисля, че това не е справедливо, но то говори, че ние трябва да покажем, че подкрепяме предприемачите в развиващите се страни и едни от найдобрите начини да направим това, е като насърчаваме глобалното отваряне на пазара.
(EN) Гн Председател, доволен съм, че имам възможност да подкрепя отличния доклад на гн Schröder по този въпрос. Споразуменията за икономическо партньорство са основни инструменти за развитие. Търговията, а не помощта, ще извади бедните страни от мизерията.
Сега ние се намираме в глобално икономическо състояние с глобална рецесия, където вече се чувства полъх на протекционизъм, идващ от развитите страни, найвече от Съединените щати, и аз се надявам, че той не идва от Европейския съюз. Ако създадем условия за протекционизъм, тогава целият въпрос за търговия вместо помощ, която да помогне за облекчаване на бедността, ще бъде захвърлен и ще изчезне яко дим. Ние не искаме развиващите се страни, които наистина искат да търгуват с нас, да бъдат възпирани от нашите собствени егоистични нужди, погрешно насочени към защита на собствените ни пазари. В дългосрочен план това би било катастрофа за нашите икономики.
(NL) Аз гласувах срещу резолюцията относно Косово по две причини. Първо, има един параграф, в който се казва, че държавитечленки, които още не са признали независимостта на Косово, все още могат да направят това. Всъщност параграф от този род е в разрез с принципа на субсидиарност. Държавитечленки имат право сами да взимат решения, няма нужда те да бъдат притискани от Европейската комисия, Съвета или Парламента.
Втората причина, поради която гласувах против резолюцията, е свързана с параграфа, в който се твърди, че Косово, както и целият регион, имат ясни перспективи за членство в Европейския съюз. Според мен е погрешно Парламентът да прави подобни обещания. В момента разширяването е свързано с много проблеми, такива има и при редица от новите държавичленки, затова ще бъде абсолютно неправилно на страни като Косово да се обещава, че на някакъв етап те ще могат да се присъединят към Европейския съюз.
(EN) Гн Председател, откъде се появи нашата натрапчива идея за запазване на мултиетническите държави независимо от волята на техните жители?
Косово имаше несъмненото право на самоопределение: то беше изразено на референдум, на който гласуваха 90 % от избирателите. По същата логика обаче правилно ли беше наистина струпването в удобна близост до сръбската граница на косовци от сръбски произход? Защо не позволим и на тях да се радват на самоуправление? Ние направихме това de facto, защо да не го направим и de jure?
Отговорът е, че ние поскоро бихме запазили Косово като европейски протекторат - като сатрапия, точно както е било в Османската империя. Ние им наложихме версията на нашето знаме с дванадесет звезди и версията на нашия национален химн. Имаме косовски парламент и институции, подчинени на найважните решения на назначения европейския комисар.
Ние трябва да позволим на хората в Косово да проведат референдум за разделяне - ако това е, което те искат - и за етническо самоопределение; трябва да дадем същото право на гражданите на Европейския съюз. Pactio Olisipiensis Censenda Est ! (Договорът да се подложи на гласуване!)
(EN) Гн Председател, Китай е много важен търговски партньор на Европейския съюз, както и Тайван. Бих искала да обърна внимание на едно много позитивно обстоятелство в Комисията по външни работи. Членовете й гласуваха становище, с което призовават Китай да зачита правата на жените и децата като преустанови принудителните аборти и принудителната стерилизация. То също призовава Китай да спре преследването по политически причини, както и други нарушения на човешките права.
Мисля, че оттук произтича проблемът, че ние не можем да отделяме търговията от другите фактори. Обърнах внимание на този въпрос в речта си в Газа относно търговията ни с Израел - ако ние не повдигнем въпроса за нарушаването на човешките права, има опасност нашите пари да бъдат използвани за насърчаване незачитането на човешките права. Така че аз искам да поздравя Комисията по външни работи, че призна принудителния характер на политиката на Китай за едно дете на семейство и че включи това във въпроса за търговията.
(CS) Гн Председател, дами и господа, ползата за Китай от присъединяването му към Световната търговска организация (СТО) през 2001 г. е огромна. Ние отворихме пазарите си за Китай, но той не спазва условията, под които се е подписал, и ние всъщност покорно приемахме този факт вече няколко години. Аз съм твърдо за установяване на стратегическо партньорство с този важен икономически фактор. Стратегическото партньорство обаче следва да се основава на задължението на Китай да зачита човешките права, тъй като ние се нуждаем от партньорство с държави, които са демократични, а не тоталитарни. Ние всички в новите държавичленки твърде добре познаваме тоталитаризма.
(NL) Аз гласувах в подкрепа на изменението, предложено от групата на Европейската народна партия (Християндемократи) и Европейските демократи, наймалкото защото то отчита факта, че Тайван е важен икономически бизнес партньор, и подкрепя участието на страната като наблюдател в съответните международни организации. В действителност обаче това изменение е твърде рестриктивно. Тъй като Тайван е демократична държава, притежаваща de facto национален суверенитет, наистина е срамно, че той не се възприема като пълноправен член в различните международни институции. Изменението се отнася до участието на Тайван в тези институции в качеството му на наблюдател. Всъщност аз мисля, че на Тайван трябва да се даде възможност да участва в тях като пълноправна държава членка.
(EN) Гн Председател, искрено благодаря за предоставената ми възможност да обясня моя вот по доклада за ЕСКитай. Като цяло това е един много балансиран доклад и аз съм твърде доволен, че докладчикът в общи линии се придържа към темата за търговията, вместо да насочи вниманието си към редица други проблеми, за което настояваха, както разбрах, много мои колеги.
Аз обаче съм загрижен найвече за упоменаването в този доклад на инструментите за търговска защита. Ние следва да осъзнаем, че потребителите в моята страна - Великобритания - и в много други страни от Европейския съюз извличат полза от отворената търговия с Китай. Тя ни помогна навремето да се борим с риска от инфлация. Да се защитават обаче неконкурентните производители от ЕС за сметка на други възползващи се страни, е проблемът, с който трябва да се справим внимателно. Ние трябва да сме сигурни, че сме намерили оптималния баланс и не пренебрегваме ползите от търговията с Китай за потребителите, предприятията със световни вериги за доставка и сектора на дребно. Като цяло търговията с Китай следва да се приема радушно. В крайна сметка това ще доведе до разрешаване на всички други проблеми, такива като подобряване състоянието на човешките права и свързани с труда въпроси.
(EN) Гн Председател, Китай е един от найважните ни търговски партньори. На територията му живее една четвърт от населението на света.
В продължение на много години ние се отнасяхме към Китай едва ли не като към малко дете, което трябва да бъде мъмрено и убеждавано от нас, сякаш сме някаква висшестояща институция. Ние не трябва да забравяме, че историята на Китай е постара от нашата с хиляди години. Тази държава защитава културните традиции и ценностите си.
Ние искаме Китай да бъде част от международната общност, той е много важен търговски партньор за Европейския съюз и ние следва да се отнасяме към него с уважение като към равностоен партньор.
Ако действаме по този начин, Китай не само ще се вслушва в нашите мнения, но и ще търгува повече с нас, а ние ще можем да инвестираме поактивно в Китай и той да инвестира повече у нас. В настоящия момент Китай притежава огромно количество пари, които ще трябва да се инвестират извън страната. Европейският съюз трябва да е мястото, където те ще бъдат инвестирани.
(EN) Гн Председател, аз подкрепям изменението, предложено от гжа Wortmann-Kool, за признаването на Тайван като икономически и търговски субект, защото той от дълго време е демократична държава и има жизнеспособна, свободна пазарна икономика. Ние следва да положим наймалкото политически и морални усилия, за да подкрепим статута на Тайван и му предоставим също така международен достъп до организации, които не са свързани с изискванията за държавност.
Аз гласувах в подкрепа на настоящия доклад, тъй като предприетите от Общността мерки за информиране са в отговор на реалната необходимост от страна на държавитечленки да рекламират селскостопанските си продукти както сред потребителите от Общността, така и сред тези в други държави, особено от гледна точка на качеството и хранителната стойност, както и безопасността на храните и методите за осигуряване на безопасна продукция. Докладът спомага също така за откриването на нови пазарни обекти и се явява ускоряващ фактор за инициативи на национално ниво и на ниво частен сектор.
Следващата точка от дневния ред е разискване по четири предложения за резолюции относно положението в Шри Ланка.
Гжо Председател, в северната част на Шри Ланка в момента се случва хуманитарно бедствие, което получава относително малко внимание. Армията на Шри Ланка провежда атаки върху цивилно население, които могат да бъдат описани също като масово избиване. Дори една болница попадна под огъня, а според хуманитарните организации цялостното положение е бедствено. Червеният Кръст обяви тревога.
Положението в Шри Ланка ескалира и Европейският съюз не е невинен за това, след като взриви преговорите, проведени под ръководството на Норвегия, чрез поставянето на организацията "Тамилски тигри за освобождение на Елам" (LTTE) в списъка с терористични организации на Европейския съюз. Това означаваше, че преговорите в рамките на Европейския съюз вече бяха невъзможни.
В самата Шри Ланка свободата на словото вече не съществува. Наскоро един журналист бе убит. Германският посланик, който говори на погребението му, бе описан от президента като някой, който трябва да напусне страната. Всичко, което той направи, бе да опише точно положението.
Носи се слух за хиляди бежанци на север - а трябва да е ясно - цялото положение там е такова, че ние трябва да съсредоточим в много поголяма степен вниманието си в тази посока. Европейският съюз следва да се обяви много покатегорично срещу това, което в момента прави правителството на Шри Ланка. Нападенията както от армията на Шри Ланка, така и от LTTE са неморални, ясно е, че ударите попадат предимно върху цивилни.
Ние трябва да помогнем на хората, които са в капан на север, както и да постигнем незабавно спиране на огъня, тъй като там са убиват огромен брой цивилни граждани. Това е неприемливо и Европейският съюз споделя вината за това, ако не успее да заяви много покатегорично, че подкрепата за правителството на Шри Ланка трябва да се преустанови.
Гжо Председател, изглежда, че кървавата гражданска война в Шри Ланка найнакрая ще приключи. LTTE, които бяха поставени от Европейския съюз в черния списък на терористичните организации, сега със сигурност трябва да прекратят военните действия и да се предадат. Европейският съюз и други съпредседатели изискаха от LTTE да направи това. Отговорът на LTTE сега ще ни покаже дали в действителност в душата си те таят найдобри намерения към тамилите.
LTTE използва подставените си организации в Европа, за да постигне ефект на максимална пропаганда и за да набира средства чрез изнудване на международно ниво. Някои от активистите на LTTE могат дори да се опитат да потърсят убежище в рамките на Европейския съюз.
През цялата тази жестока 26годишна гражданска война LTTE бе пионер в зверските терористични атаки като самоубийствени бомбардировки, които сега - за съжаление - се използват в много други части на света. Армията на Шри Ланка следователно трябваше да употреби всички средства, с които разполагаше, за да противодейства на това брутално бунтарство. Ясно е обаче, че цифрите за жертви, обявени от LTTE, са преувеличени. Някои от тях вече са оттеглени - например историята на Agence Presse за убийството на 300 цивилни - след като предполагаемият автор отрече авторство. Въпреки това смъртта на цивилни във военните зони е трагедия, независимо от това къде и кога се случва.
Ясно е, че въоръжените сили на Шри Ланка също не могат да обявят обективни данни, но те не са се опитвали съзнателно да експлоатират цивилни и да им навредят, както се твърди за LTTE.
Ако войната наистина свърши скоро, от съществено значение е сега Шри Ланка да обърне вниманието си към следконфликтното разоръжаване, демобилизация и реинтеграция. Маргинализирането на тамилите за сметка на мнозинството от синхали трябва да бъде адресирано по един незабавен и перманентен начин, за да може да се гарантира стабилно и мултиетническо общество с регионално самоуправление.
Европейския съюз също трябва да гарантира, че Шри Ланка разполага с ресурси за подкрепа на следконфликтното развитие. Въпреки че ние следва да подкрепим предложението на правителството за амнистия на повечето членове на LTTE, изключително важно е да не се позволи на нито един отговорен за найсериозни военни престъпления да се измъкне безнаказано.
Гжо Председател, Шри Ланка е засегната от вътрешни борби в продължение на десетилетия. Това трагично положение се появи в резултат на въоръжения конфликт главно между сепаратистките въстанически сили на север и армията на Шри Ланка. По време на боевете бяха убити и ранени хиляди невинни хора, а имотите, инфраструктурата и околната среда бяха значително разрушени.
Това тъжно състояние на нещата през последните месеци се изостри, предимно вследствие на мащабната военна офанзива на правителството срещу Тамилските тигри. Докладите от Шри Ланка показват, че през последните седмици положението в определени области се е влошило трагично като стотици цивилни граждани са изселени и попадат в боевете. Според "Амнести Интернешънъл" нарушенията на международните конвенции и правата на човека се наблюдават както при правителството, така и при силите на Тамилските тигри.
Несъмнено, при такива обстоятелства е много трудно да бъдем абсолютно сигурни кой трябва да бъде обвинен за трагичните събития в Шри Ланка, но ние трябва да призовем и двете страни да се възпрат и да отдадат найголямо внимание и уважение към невинните граждани, както и да спазват установените военни практики.
След като правителството на Шри Ланка има власт в тази ситуация и то е международно признатият орган в страната, нашият призив трябва, по необходимост и по пътя на логиката, да бъде насочен главно към него. В същото време, ние трябва да призовем лидерите на Тамилските тигри да спазват призивите на международната общност, да се възползват от правителственото предложение за амнистия, да се откажат от жестокостта и да се опитат да достигнат целите си чрез политически диалог.
Също така ние трябва още веднъж категорично да обявим, че боят не решава проблеми, както и че трайният мир и стабилността могат да бъдат постигнати единствено на масата за преговори, което рано или късно неминуемо ще се случи. В тези преговори и двете страни ще трябва да правят компромиси, а постигнатото решение ще бъде за благото на гражданите на тази красива държава. Надяваме се, че чрез тази резолюция ще спомогнем за намаляване на страданието на народа на Шри Ланка, както и че ще донесем толкова необходимия мир в тази страна.
Гжо Председател, Групата на социалистите в този Парламент официално отказва да вземе участие в гласуването за Шри Ланка. Миналият месец Парламентът проведе обстойно разискване за положението в Газа със становища на Съвета и Комисията. От тази страна на Парламента придаваме същата важност на Шри Ланка и вярваме, че темата заслужава равнопоставено и реално разискване, но съжалявам, че тази наша позиция не бе подкрепена от нито една друга парламентарна група.
Едно кратко разискване този следобед с малцина в четвъртък е обида за хилядите нападнати и умиращи хора в северната част на Шри Ланка. Ние искахме да призовем, както при съвместната декларация между Съединените американски щати и Обединеното кралство от Вашингтон порано тази седмица, за незабавно и безусловно спиране на огъня и от двете страни, но Групата на европейската народна партия (PPE) отказа да включи това в текста.
Нашето желание бе да осъдим, без резерви, бомбардирането на болници и хуманитарни работници, но гн Van Orden, преговарящ за PPE, отказа да направи това осъждане. Ето защо то не е в резолюцията пред вас. За него - и както може да се предполага и за др Tannock - всичко, което казва правителството на Шри Ланка, е факт, а хуманитарните организации на място - от Червения кръст до ООН - могат да бъдат пренебрегнати. "Амнести Интернешънъл" днес намеква, че армията на Шри Ланка би могла да е виновна за военно престъпление за използването на касетни бомби в болница - 16часова бомбардировка.
Групата на социалистите (PSE) също искаше да осъди и убийствата на журналисти и други медийни работници от представители на правителството. Параграф 4 на резолюцията моли правителството - същото това правителство на Шри Ланка - да разследва собствените си сериозни нарушения на правата на човека.
Колеги, някои от вас може и да искат да асоциират себе си и групите си с този вид гледище, но ние не искаме. Гласувайте за този текст и вие ще опростите атаки на болници и ще пренебрегнете твърдения за военни престъпления. Забелязвам, че гн Van Orden дори не е имал куража да застане тук и да защити кървавата си работа, но това трудно би ме учудило. В преговорите ни, той просто отхвърли и отмина с насмешка като пропаганда твърдения за случаи на изнасилвания от войниците на Шри Ланка, така че какво можете да очаквате?
В Близкия изток, милиони хора - в това число много евреи - бяха възмутени до краен предел от това, което Израел стори на Газа, но това не ги направи поддръжници на "Хамас". Тъжно е, че на всеки, който не подкрепя правителството на Шри Ланка, му се слага етикета апологет на тероризма и поддръжник на LTTE.
Въпреки това нашето мнение е критично по отношение LTTE и тактиката им. Ние действително осъждаме атаките им и желаем те, Тамилските тигри, да седнат на масата за преговори, но тази война да бъде спряна незабавно. Правителството трябва да спре военната си кампания, която донесе - както казаха други - хуманитарно бедствие на стотици хиляди обикновени хора в северната част на острова.
За съжаление, тази резолюция не призовава към незабавен край на боевете, така че ние няма да утвърдим този подход като вземем участие в гласуването днес. Гжо Председател, колеги, ние се разграничаваме от това предложение и насърчаваме всички други със сходни виждания да направят същото.
Започвам с уточнението, че финално договорената резолюция съвсем не е тази, която аз бих написал. Вярвам, че тя страда от излишно благодушие по отношение на правителството в Коломбо. Страхувам се, че тя представлява още един случай на опростяване, криминализиране и продължително преследване на група като просто привежда довода, че това е терористична група. В действителност нещата са много посложни.
Независимо от това, аз действително вярвам, че настоящото положение е такова и Парламентът трябва да изпрати ясни послания по определени въпроси. Например един от ключовите въпроси, който считам за важно да подчертая, е апелът на Токио за необходимостта и двете страни, а именно "Тамилските тигри за освобождение на Елам" (LTTE) и правителството, да разберат, че прекратяването на огъня трябва да бъде договорено, за да се позволи преминаването на хуманитарната помощ, а ранените и болните да бъдат евакуирани.
На второ място, считам, че е важно да помним, че не може да има военно решение, гн Tannock. Това не може да се случи, то е просто невъзможно.
Следователно сега е времето да се договорят условията за прекратяване на жестокостта, демобилизацията и разоръжаването. За да се случи това обаче, правителството трябва да спре да търси военна победа, което всъщност удължава страданието на толкова много хора.
Следващата точка от дневния ред е разискването на шест предложения за резолюции относно положението на бежанците от Бирма в Тайланд.
автор. - (NL) Гжо Председател, Бирма е известна като насилствена военна диктатура, в която каста от спекуланти е успяла да се задържи на власт години наред. Потисничеството и бедността са накарали много хора да напуснат страната или да се опитат да го направят.
Етническото разнообразие на страната едновременно оправдава и засилва тази диктатура. В обширни зони малцинствени народности са мнозинство. Те се стремят към автономност и организират протести срещу централната диктатура. Военните ръководители считат диктатурата си за необходима за поддържане на единството на страната и за подчинение на бунтуващите се. Те са позаинтересовани от територията, отколкото за хората, които я населяват. Предоставяйки силно експлоатиращи концесии за чужди предприятия, жизненоважни източници на приходи се отнемат от местното население като при този процес сериозно се увреждат природата и околната среда.
Нуждата да се напусне страната се засилва и от факта, че не се вземат предвид местните мнозинства. Режимът бърза да елиминира обезпокоителните групи или като ги избива, или като ги прогонва от страната. Мнозина бягат по море като използват импровизирани лодки и се излагат на сериозен риск от удавяне. Много бежанци преминават границата със съседката на Бирма - Тайланд: според някои приблизителни данни до два милиона души са преминали границата за последните 25 години, а десетки хиляди, на които е отказан прием, остават бездомни в ничията земя по границата.
За нещастие чувствата на съчувствие и солидарност към бежанците са още послабо развити в Югоизточна Азия в сравнение с Европа. Много често бежанците биват връщани, което означава сигурна смърт. Публичното мнение не проявява заинтересованост, дори ако става въпрос за хора, споделящи същата религия, като например мюсюлманските бежанци, които с лодки стигат от Бирма до Индонезия.
Правителствата отдават приоритет на добрите връзки с колегите си в държавите с диктатури вместо да окажат натиск за подобряване на положението. Някои правителства в Европа дори клонят към приемане на подобна позиция и можем да видим бедственото въздействие на това в Азия. Това е още една причина да призовем азиатските държави да намерят решение.
Гжо Председател, този случай подчертава тежкото състояние на едно малцинство в страна, където малцинствата в найдобрия случай са маргинализирани, а в найлошия - третирани с жестокост. Хората от общността рохингия търпят двойна дискриминация в продължение на години. Като мюсюлмани не им се дава право да изповядват вярата си свободно, право, което в ЕС зачитаме като фундаментално, а джамиите им са повредени или осквернени. Като етническо малцинство на общността рохингия непрекъснато се отказват граждански права, които в почти целия свят се вземат за даденост: правото на брак, правото на свободно движение, правото на гражданство в страната, в която живеят, и правото на нормално образование.
Докато хвалим собствените си прогресивни постижения в сферата на правата на човека, ние в ЕС не виждаме факта, че много хора по света нямат дори основни права. В този Парламент добре знаем за тежкото положение на народа на Бирма, но от бунтовете на будистките монаси от 2007 г. насам тази страна сякаш се загуби от общественото съзнание.
Потресаващата съдба на малко известните хора от общност рохингия, особено на тези, които бягат с лодки като бежанци и които са обект на настоящата резолюция, подновиха вниманието ни към деспотичния режим в Бирма, една страна, която е много богата на човешки потенциал. Бруталностите на военната хунта контрастира ярко на действията на Тайланд, която като страна, според мен само частично, се е освободила от отговорност към бежанците от общността рохингия, тъй като за жалост заявява, че те са просто икономически бежанци, което аз считам за много малко вероятно, и се опитва да ги отпрати. Тайланд трябва да приеме посериозно нарастващата си роля на сила за стабилизиране и хуманност в района.
В съпоставка - можем да очакваме много малко от бруталните бирмански военни ръководители, които остават глухи за апелите ни, както са били години наред. Надявам се, че презрението на генералите на хунтата към цивилизованите възгледи един ден ще ги застигне, вероятно във формата на международен трибунал, когато Бирма найсетне ще бъде освободена от деспотизма.
Гжо Председател, бруталният режим в Бирма от известно време принуждава хиляди цивилни граждани да напуснат страната в търсене на посигурно бъдеще и подобър жизнен стандарт в съседен Тайланд или през Тайланд към други страни в Югоизточна Азия.
Сред тези бедстващи хора са и местната общност рохингия от Западна Бирма, която през последните години е жертви на етническо прочистване, извършвано от бирманското правителство. За съжаление тайландските органи не оказват на тези бежанци хуманитарната помощ, която те явно заслужават. Вместо това има доклади, че тези хора са подложени на свирепо преследване. Призоваваме тайландското правителство да зачита човешките права на бежанците от Бирма и да се отнася към тях с уважение, състрадание, достойнство и хуманност.
Тази резолюция ми дава възможност и да засегна въпроса за четиридесет и една годишния австралийски писател от кипърски произход Harry Nicolaides, който бе осъден на тригодишен затвор в Тайланд за предполагаема обида към кралското семейство в книга, написана от него през 2005 г. По това време гн Nicolaides преподава английски език в един тайландски университет, а в романа си той прави само анонимна препратка към член на тайландското кралско семейство като уличаващата творба е явно измислена.
По време на делото гн Nicolaides, воден пред международните медии във вериги, казва на репортерите, че е понесъл неописуеми страдания. Гн Nicolaides се извини на тайландското кралско семейство и отправи молба за кралска милост.
Смятаме, че гн Nicolaides е бил подложен на достатъчно наказания и лошо отношение от страна на тайландските органи, които се отнесоха към случая крайно нечувствително и неподходящо и които призоваваме, също както и кралското семейство, да извършат незабавното освобождаване на гн Nicolaides, за да се завърне у дома в Австралия. Да се постъпи по различен начин би било крайно неразумно, жалко и вредно за Тайланд.
Гжо Председател, днес обсъждаме Шри Ланка, Бирма и Тайланд, а на други сесии сме обсъждали други държави. Във всички случаи обаче става дума за нестихващи граждански войни, за убийства, за нарушения на основни права на човека.
Никога няма да спрем тези зверски престъпления, ако не разкрием политическите сили и безскрупулните външни интереси, които се крият зад тези войни. Тези войни никога нямаше да могат да продължат безкрайно в бедни държави, които изобщо не могат да си ги позволят, ако зад всичко това не се крият външни интереси.
Ето защо трябва да направим две неща, за да спрем този процес. Първо, трябва да разкрием какви са тези интереси и политически сили и чрез използването на политически методи да им кажем да спрат. Второ, трябва да създадем експедиционни, полицейски и военни корпуси, които ще предприемат превантивни мерки, когато политическите средства не действат. Европейският съюз е в състояние да направи това.
Гжо Председател, третирането и дискриминацията срещу лицата от общността рохингия ужасява всички ни. Като мюсюлманско малцинство в будистка Бирма те не са признати като едно от етническите малцинства на Бирма. Имат твърде малко законни права и, както се посочва в изменение 3, внесено от гжа Glenys Kinnock, те са подложени на целенасочено обричане на бедност, отказ на гражданство, отказ на свобода на движение, произволно данъчно облагане, изземване на земи и отказ на разрешение за встъпване в брак.
Не е изненадващо, че много от тях се опитват да напуснат Бирма, тъй като нямат друг избор. Потресаващите сведения, че хиляда души от общността рохингия, пристигащи с лодки в продължение на 12 дни, вместо да бъдат приютени на безопасно място от тайландските органи, които са ги намерили, са били изтеглени обратно в международни води без навигационно оборудване, храна и вода и са били оставени да се спасяват сами, ужасяват всеки, у когото има и капчица човещина.
Едва вчера статия във вестник "Guardian" отрази други събития. Найскорошният случай се отнася за 220 души, които са били намерени в открит плавателен съд от рибари. Тези бежанци твърдят, че са били задържани от тайландските органи на отдалечен остров в продължение на два месеца и че са били бити, преди да бъдат принудени да се качат на лодки и изоставени на произвола на съдбата.
Трябва да се разреши проблемът с нарушенията и липсата на координирани международни действия в помощ на общността рохингия. Тайланд също трябва да поеме отговорност. Тайландският министърпредседател трябва да действа. На проблема с нарушенията от страна на тайландски длъжностни лица трябва да се обърне сериозно внимание. Тайландското правителство трябва да подпише Конвенцията на ООН от 1951 г. за статута на бежанците и протокола от 1967 г. Както каза гн Joel Chamy, заместникпредседател на организацията "Refugees International" със седалище във Вашингтон, лицата от общността рохингия се нуждаят от защита и убежище.
Тайланд заяви, че не желае да го предостави, но това е проблем, който няма да отшуми. Постоянно пристигат сведения за третирането на бежанци от Бирма, които влизат в Малайзия. Много от тези хора се продават като роби, жените и децата са принуждават да станат роби за сексуални удоволствия, а мъжете се продават за принудителен труд на рибарски плавателни съдове. Част от тази риба може дори да влиза на пазара на Европейския съюз. Надявам се, че днес ще можем да насочим вниманието към положението на бежанците от Бирма, и поконкретно към общността рохингия.
Преди две седмици имах възможността да посетя хората от Бирма и границата между Тайланд и Бирма. Там с очите си видях несправедливостта, с която се отнасяме към някои части на света в политическо и медийно отношение.
Твърде често се вълнуваме само от заглавията на новините. Това, което видяхме в Бирма и което вече не е на първите страници на вестниците, е драма, която не е много поразлична от това, което ни е мобилизирало в много други случаи.
Имаме много явни примери за преследване, мъчения, незаконно задържане, изнасилвания и други зверства, извършвани от военната хунта в Бирма. Едно от найвъзмутителните неотдавнашни действия беше приемането на така наречената конституция, която погазва найосновните демократични принципи и осигурява почти пълна безнаказаност за всички действия, които токущо споменах.
Напълно разбираемо е, че хората бягат от тази ситуация, както правеше племето карен в продължение на няколко години и както, днес съобщаваме с настоящата резолюция, постъпиха и хората от общността рохингия, заловени в Тайланд.
В тази връзка, по време на посещението ми забелязах, че и Тайланд, и международната общност са възприели обезпокоителното чувство на примирение по отношение на хунтата. Например много адвокатски асоциации, опозиционни партии, бежанци и политически затворници ни предупредиха за ужасните последствия, които ще сполетят народа на Бирма, ако международната общност, и поспециално Европейският съюз, подкрепи и признае фалшивите избори, които са свикани от Държавния съвет за мир и развитие (ДСМР) за 2010 г. Те ни предупреждават, че това ще даде картбланш на хунтата да продължи да извършва безнаказано найразлични престъпления.
Политическите и етническите групи, които се противопоставят на хунтата, са организирани много добре и са съставили алтернативна конституция, която в много поголяма степен съответства на принципите, които твърдим, че защитаваме в Европейския съюз. Ето защо ще бъде грешка да ги изоставим на произвола на съдбата като това би ни направило съучастници, било то активни или пасивни, на диктатурата в Бирма.
Следващата точка в дневния ред е разискване на шестте предложения за резолюции относно отказа на Бразилия да екстрадира Cesare Battisti.
автор. - (IT) Гжо Председател, госпожи и господа, Antonio Santoro, служител в затвор, Lino Sabadin, месар, Perluigi Torregiani, бижутер и Andrea Campagna, полицай: това са имената на четирима граждани, които, наред с много други, загубиха живота си между 6 юни 1978 г. и 19 април 1979 г., погубени от безумните убийства на терористични организации, които направиха опит да премахнат демократичния ред в Италия. Един от убийците се казва Cesare Battisti.
На първо място, бих искал да предам съжалението, изразено от президента на Италия гн Napolitano от решението на гн Lula, бразилския президент, да предостави политическо убежище на италианския терорист Cesare Battisti, който беше осъден от съдилищата на доживотен затвор за извършването на тези четири убийства по време на Оловните години.
Нека ви напомня, че гн Battisti беше признат за виновен не само от италианската съдебна система, но и от френската съдебна система, както и от Европейския съд за правата на човека. Това е необясним и изключително сериозен акт, който не може и не трябва да остане незабелязан от европейските институции. Ние носим отговорност към роднините на жертвите на гн Battisti, но найважното е, че сме ангажирани и поради това, че от много години Европейският съюз има определена антитерористична стратегия за гарантиране на безопасността на гражданите и защитаване на демократичните институции. Да стоим настрана и само да наблюдаваме, би означавало да обезсмислим усилията, полагани през годините за съвместната борба срещу една постоянна заплаха.
Групата на Европейската народна партия (Християндемократи) и Европейските демократи също се надява, че Бразилия ще разгледа относно и ще осмисли задълбочено това много деликатно, но абсолютно основателно и законно искане. Бразилия е прекрасна демократична държава и винаги се е радвала на отлични отношения с Европа и с Италия и именно поради това бяхме изненадани от това затръшване на вратата под носа ни. В името на приятелството и уважението, което свързва нашите държави, в името на приятелството и споразуменията за сътрудничество и партньорство, свързващи Бразилия и Европейския съюз в политическо или икономическо отношение, реакцията на всички страни трябва да бъде решителна и ефективна.
Европа трябва да се обедини зад действията на италианското правителство, което използва всички законни форми на политически и дипломатически натиск и правна помощ, за да се отдаде дължимото. Решението, взето от Бразилия, противоречи грубо на имиджа на Европейския съюз, тъй като от него може да се предположи, че в една от държавитечленки на Съюза се практикуват политическо преследване и мъчения. Накратко, имаме една неприемлива ситуация, която преди всичко не почива на действителни основания.
Гжо Председател, мисля, че гн Mauro описа фактите много добре. Този човек е убиец: той е убил четири души. Той беше признат за виновен от италианските съдилища и за други актове като участие във въоръжена групировка, притежание на огнестрелно оръжие - едно сериозно престъпление в повечето европейски държави - и актове на насилие.
Този човек беше признат за виновен от италиански съд. Въпреки това разбираме, че на 17 декември бразилското правителство, едно демократично правителство, му е предоставило политическо убежище.
Както каза гн Mauro, Европейският съюз трябва да изрази солидарността си с италианското правителство и да покаже на Бразилия, една приятелска демократична държава, че е допусната грешка.
Бразилските органи ни уведомиха, че по въпроса все още се очаква решение от обжалване пред федералния върховен съд, но е много жалко, че случаят протече по такъв начин.
Не трябва да се забравя и това, че Европейския съд за правата на човека отхвърли искането на гн Battisti за защита и че сега Европейският съюз основава действията си на зачитането на основните права на човека, което е съществен елемент на Европейската конституция.
Ето защо, предвид приятелските връзки между Европейския съюз и Бразилия, на бразилските органи трябва да се припомни, че ЕС е добър съюзник и приятел и се надяваме, че в замяна на това те няма да действат по досегашния начин.
автор. - (SV) Бих предпочел поскоро да бяхме обсъждали Филипините, където Европейският съюз би могъл да има съществен принос за спасяването на живота на много хора. А сега обсъждаме индивидуално съдебно дело, което в момента се гледа в съда и за което имаме безочието да кажем, че защитаваме принципите на правовата държава. В страната, от която идвам, един от найосновните принципи на правовата държава е, че парламентът не се намесва в индивидуални съдебни дела.
Моята група и аз смятаме, че е абсолютно неправилно да обсъждаме в парламента индивидуално съдебно дело, което се разглежда в момента. За съжаление това не е първият, нито последният случай, тъй като скоро ще гласуваме по доклада Medina, с който се постъпва по съвсем същия начин. Парламентът изрази становище по отношение на вината по разглеждано в момента дело за авторски права срещу Pirate Bay в шведско съдилище преди делото да е приключило. Наистина се надявам това да не стане навик, тъй като ако стане така, точно ние тук, в Европа, ще противоречим и ще се противопоставим на собствените си принципи за правова държава, а това би било изключително жалко. Благодаря ви.
Ако не сме доволни от това как Бразилия и Европа работят по случаите на екстрадиция и ако не сме доволни от това как се тълкуват нашите закони в националните съдилища, трябва да променим законите, така че те да бъдат еднакви за всички. Не трябва да се намесваме и да се опитваме да повлияем на отделни дела. Това е работа на съдиите, прокурорите и адвокатите на ответника, а не на Парламента. Ние създаваме законите и принципите на правовата държава, които гласят, че съдилищата са тези, които ги тълкуват в последствие.
Гжо Председател, госпожи и господа, абсолютно безобразие е член на Европейския парламент да взема думата в тази зала, без дори да е прочел текста на резолюцията, написана и подписана от всички основни групи, и да говори неща, които не са верни: съдебното производство приключи преди много години.
Нека да разгледам нашия проблем. Безумията на един терорист и сериен убиец, осъждан многократно, не могат да бъдат защитавани от правителството на приятелска държава, с която си сътрудничим. Ние искаме да наблегнем на необходимостта, вече изразена в писмо до действащия председател на Съюза, от разискване в Съвета, който като изходи от тази невероятна ситуация и вземе под внимание новия, интернационализиран тероризъм да се заеме с въпроса и да вземе решение за общо правило за екстрадиция, независимо дали то ще действа между 27те държавичленки на Съюза или между Съюза и трети страни.
Никой не може да позволи някой, който е убил невъоръжени хора и е използвал всички възможни начини да избегне правосъдието и роднините на жертвите, да се възприема като жертва на преследване и да създава опасни прецеденти в ущърб на закона и обществото.
от името на групата ALDE. - (EN) Гжо Председател, лицата, които са признати за виновни от нашите съдилища, трябва да понесат последствията и да не получават убежище от никоя държава в света.
Cesare Battisti е осъден в Италия убиец и позицията, възприета от бразилските органи да го защити от обсега на правосъдието на Европейския съюз, е не само неприемлива, но и осъдителна и жалка в найсилния смисъл на думата и ние, както и всеки друг органи и всяка друга структура в ЕС, имаме пълното право да го кажем. Надявам се, че бразилското правителство ще се вразуми и при преразглеждането на този случай ще направи това, което се очаква от него - да екстрадира гн Battisti в Италия колкото може поскоро и преди този въпрос да започне да причинява сериозни последствия на иначе добрите взаимоотношения между Европейския съюз и Бразилия. Бразилия не трябва да се превръща в безопасно убежище за осъдени престъпници и Европейският съюз не трябва никога да позволява убийци да избягват наказание.
от името на групата UEN. - (IT) Гжо Председател, госпожи и господа, с настоящото предложение за обща резолюция Парламентът ще представи своето авторитетно становище на международно равнище за преразглеждане на екстрадицията на Cesare Battisti и преди всичко ще отдаде почит на паметта на жертвите и ще засвидетелства солидарността си към техните семейства, които над 20 години очакват найнакрая да се осъществи основното им право на справедлив съдебен процес, отказвано им толкова дълго време. Не е необходимо да говоря повече. Ето защо, гжо Председател, госпожи и господа, бих искала да посветя останалите секунди от моето време за изказвания, за да почетем паметта на жертвите с едноминутно мълчание.
(IT) Гжо Председател, госпожи и господа, гжо Angelilli, благодаря ви за този важен жест, който показва колко различно е отношението на присъстващите в тази зала в сравнение с отношението на Европейския съюз, който като Пилат Понтийски лицемерно си измива ръцете от случая, въпреки че всъщност има две държави, които са засегнати от него: Италия, която плати извънредно висока цена на тероризма с жертвите си и с изключително трудните години; и Франция, която е силно ангажирана посредством жалките интереси на скандалното лоби на хайверената левица, което вече се прояви в случая Petrella, а вероятно и в ролята на тайните служби.
По този начин Европа подкопава директивите си срещу тероризма и загубва целия си авторитет в глобалната стратегия за борба с тероризма. Чудя се дали би се случило същото нещо, ако ставаше въпрос например за немски терорист от фракцията "Червена армия"? Европа все пак казва на Бразилия, че да не екстрадира обикновен престъпник и комунист като гн Battisti, който сега дори и в затвора си позволява да се подиграва с жертвите си, би означавало да се принизи до положението на държава - убежище за найлошите престъпници и терористи.
Подобно поведение би поставило под съмнение всички споразумения за партньорство и предполагам, участието в Г8. Трябва да подчертаем много ясно: не е приемливо да се правят споразумения с терористи. Терористи, осъдени чрез законни съдебни производства - тъй като нашата държава има прекрасна съдебна система, в която никой не се подлага на мъчения и всички съдебни производства са законни - трябва да излежат присъдата си до последния ден. Терористи, убийци и комунисти!
(DE) Гжо Председател, поисках да взема думата, тъй като бях председател на немскобразилската парламентарна група в долната камара на немския парламент в продължение на 10 години и познавам Бразилия много добре. Действително съм изненадан от отказа на администрацията на гн Lula да екстрадира този убиец с присъда в държавачленка на Европейския съюз. Надявам се, че съдебното производство в Бразилия ще приключи много бързо.
Администрацията на гн Lula показва особена ангажираност към правата на човека. Една от страните на правата на човека е убийците с присъда да получават заслуженото наказание и поради това се надявам, че настоящото предложение за резолюция ще получи силна подкрепа. Аз лично ще използвам моите контакти с бразилски членове на парламента, за да се предприемат мерки за оказване на натиск върху правителството и на вътрешно равнище, за да се одобри искането за екстрадиция.
(PL) Гжо Председател, след края на Втората световна война в Европа много нацистки престъпници избягаха в Южна Америка, за да избегнат правосъдието. Опитите да бъдат върнати и изправени пред съд бяха изключително трудни. Те доведоха до такива отчаяни стъпки като действията на израелските оперативни служби, които просто отвлякоха Eichmann от Южна Америка, за да го изправят пред съда.
Явно традицията за бягства в Южна Америка не е отмряла, както и убеждението, че там може да се получи убежище и че човек може да изживее дните си спокойно и безнаказано, въпреки престъпленията, които е извършил. Действия като тези на бразилското правителство поддържат това убеждение и за съжаление могат да станат причина чувството за безнаказаност да се разпространи широко. Ето защо е изключително важно това искане за екстрадиция да бъде прието.
Присъствам на това заседание, но в резултат на договорка в групата на социалистите в Европейския парламент няма да участвам в гласуването. Но все пак съм тук.
Гжо Председател, в последния момент моля за промяна на формулировката на устното изменение, ако залата позволи, тъй като вече установихме какво е било объркването в общата резолюция.
Първоначалната формулировка гласеше "non-fire period" (период на спиране на огъня) и това не ни звучеше добре, затова я променихме на "cease-fire" (прекратяване на огъня). Сега се оказва, че в официалния текст на декларацията на съпредседателите, в която участва Европейският съюз, се използва формулировката - която е странна, но все пак те я използват в писмена форма - "no-fire period" (период на прекратяване на огъня). И така, можем ли да заменим "non-fire" с "no-fire", вместо да се използва "cease-fire", тъй като това ще отрази официалния текст на съпредеседателите?
(EN) Гжо Председател, мисля, че предстои още нещо за промяна и смятам, че гн Tannock трябва да ни съобщи за това преди да гласуваме.
Гжо Председател, става въпрос за включването на думата "хуманитарна" помощ, просто за да изясним за каква помощ говорим.
Но важното е да се обяви "no-fire period" (период на прекратяване на огъня), както е формулировката в декларацията на съпредседателите.
автор. - (ES) Да, има нещо, но не зная дали то е недоразумение или не. На теория вариантът, който имаме от устното изменение, е, че текстът трябва да съдържа "cease-fire", а не "non-fire". Така ли е или съм разбрал неправилно?
Гжо Председател, току що осъзнах, че заради реда, в който са отпечатани измененията в списъка за гласуване, аз всъщност съм прочел устното изменение на съображение К. Извинявам се за объркването, но всъщност сега внасяме изменение в точка 2. Това може да обясни защо имаше известно объркване. Можем ли да обърнем списъка за гласуване в обратен ред? Извинявам се, но нещата са в обратен ред в моя списък. Всъщност аз прочетох промяната, която исках да направим в съображение К, а не в точка 2, така че това е изменението, за което ще е следващото гласуване. Наистина се извинявам за объркването.
Изменението на точка 2 следва да бъде това, което направихме миналия път: "Вярва, че военна победа над LTTE, предвиждана от правителството на Шри Ланка, няма да премахне необходимостта от намиране на политическо решение за гарантиране на траен мир". Точно такъв е текстът в списъка за гласуване.
(EN) Гжо Председател, за да няма грешка, мисля, че сега трябва да гласуваме по съображение К.
Гжо Председател, сега, заради гн Romeva I Rueda ще повторя правилния текст.
Устно измененото съображение К сега трябва да гласи: "като има предвид, че съпредседателите от Токио съвместно призоваха правителството на Шри Ланка и LTTE да обявят период на прекратяване на огъня, за да позволят болните и ранените да бъдат евакуирани и мирното население да получи хуманитарна помощ,".
Гжо Председател, още веднъж отбелязвам, че длъжностните лица всъщност не са написали устните изменения в същия ред, в който те са гласувани, така че този път самият аз ще внимавам много да спазя правилния ред. По отношение на точка 2 искаме да добавим думите в края на точката, "както и целенасочено обричане на бедност, произволно данъчно облагане и изземване на земи".
Гжо Председател, устното изменение на точка 5 е както следва: "Приветства сътрудничеството на тайландското правителство с Върховния комисар на ООН за бежанците и призовава за незабавен и пълен достъп до всички пристигнали с лодки задържани лица от общността рохингия, за да може да се установи нуждата им от защита; същевременно призовава правителството на Тайланд да подпише Конвенцията на ООН от 1951 г. за статута на бежанците и протокола от 1967 г. към нея;".
Гжо Председател, ще прочета целия текст на точка 6 с устното изменение: "Подчертава, че проблемът, свързан с лицата от лодките, който засяга Тайланд и други държави, е основно от регионално естество; има положително отношение към усилията на тайландското правителство да засили сътрудничеството между съседите в региона с цел разрешаване на проблема, свързан с общността рохингия; в тази връзка приветства проведената на 23 януари среща между постоянния секретар на външните работи гн Kasit Piromya и посланиците на Индия, Индонезия, Бангладеш, Малайзия и Бирма; и призовава членовете на Асоциацията на страните от Югоизточна Азия, и поспециално тайландското председателство и съответните международни организации, да работят в посока намиране на трайно решение на този останал дълго неразрешен проблем;".
Гжо Председател, съображение Д трябва да гласи: "като има предвид, че Агенцията на ООН за бежанците изрази своята загриженост във връзка със сведенията за малтретиране на бежанците от Бирма и получи достъп до някои от 126те лица от общността рохингия, все още задържани от тайландските органи".
(За резултатите от гласуването и друга информация относно гласуването: вж. протокола)
(FR) Гжо Председател, сигурно ще си помислите, че съм в лошо настроение, но честно казано смятам, че гласуването на такива важни доклади, на такива важни резолюции от толкова малко членове на Парламента - и, разбира се, вината не е на присъстващите тук - е една безнадеждна ситуация и действително се съмнявам, че заслужаваме доверие.
Ето защо, говорейки от свое име, не бих могла още дълго да приемам присъстващите тук да бъдем толкова малко на брой и в един момент ще е необходимо да се зададе въпросът дали не трябва да има проверка на кворум. Съвсем наясно съм, че трябва да има 40 членове на Парламента, за да може да се поиска проверка на кворум. Тъй като тук сме малко над 40 души, ще е трудно, но все пак мисля, че трябва да се направи нещо.
Тъй като помалко от 40 членове на Парламента поставят въпроса, ще преминем към гласуване.
(EN) Гжо Председател, това се е случвало през последните пет години. Не се случва за първи път днес. Твърде късно е да го отбележим днес.
(CS) Искам само да подчертая, че този проблем се отнася за социалистите и може би за някои други групи, но не и за Европейската народна партия, която съзнава своите отговорности по отношение на този важен въпрос и присъства тук в много помногочислен състав в сравнение с други групи.
(FR) Гжо Председател, вие сте абсолютно права. Процедурата за кворум може да се приложи само по искане на 40 членове на Парламента или от председателстващия заседанието. Затова ако желаете, ако смятате, както каза гжа Roure, че това разискване е твърде важно и трябва да бъде прекратено сега, вие самата можете да поискате проверка на кворума и гласуването да отпадне -ако мислете, че си заслужава.
автор. - (IT) Гжо Председател, благодаря на гн Onesta, но мисля, че пропадна още един опит да се спаси in extremis (един терорист), който е осъждан многократно.
(DE) Гжо Председател, искам само да кажа, че именно всеки четвъртък следобед се обсъждат найважните въпроси и че поради тяхната неотложност тези въпроси действително трябва да се разглеждат четвъртък следобед. Единствените лица, които можем да виним, са тези, които отсъстват в четвъртъците. Те се покриват и се чудя дали отново ще желаят да се кандидатират за Европейския парламент.
Въпросът има пошироко политическо измерение. Доста много хора могат да бъдат винени: политически групи и всеки един член на Парламента. Не мога да наруша процедурата, гн Onesta. Правилото гласи, че мога да отговоря на искане от 40 членове на Парламента, което не е така в настоящия момент.
Госпожи и господа, преди две седмици полският инженер Piotr Stańczak, който бе държан за заложник от терористи в Пакистан от септември миналата година, бе убит от своите похитители. От името на Европейския парламент бих искал да изразя възмущението си от това ужасяващо убийство на невинен човек, който бе полски гражданин и гражданин на Европейския съюз. Европейският парламент осъжда найкатегорично това престъпно деяние. Бихме искали да изразим нашето дълбоко съжаление и да изкажем съболезнования на семейството и близките на загиналия.
Тероризмът е директна атака срещу свободата, човешките права и демокрацията. Тероризмът е опит за постигане на нечии цели чрез сляпо насилие и за разрушаване на общите ни ценности. Той излага на огромна опасност сигурността и стабилността на международната общност. Тероризмът е престъпление, пред което не трябва да проявяваме слабост.
Госпожи и господа, бих искал да кажа на родния език на убития инженер: Niech spoczywa w wiecznym pokoju [Нека почива в мир].
Моля ви да станем на крака, за да почетем паметта на Piotr Stańczak.
Госпожи и господа, горските пожари в Австралия през последните дни доведоха до трагична загуба на човешки живот. Найголемите горски пожари в историята на Австралия отнеха живота на много хора при ужасни обстоятелства. Всички бяхме потресени от страшната стихия на това природно бедствие и ужасяващите му последици. Писах на австралийския министър-председател, за да изразя искреното съчувствие на Европейския парламент. От името на Европейския парламент на днешната пленарна сесия бих искал за пореден път да засвидетелствам нашата солидарност с Австралия, австралийския народ и австралийските власти в този тежък момент.
Следващата седмица делегация на Европейския парламент ще отпътува за Австралия, за да предаде лично нашите съболезнования. Бих искал да използвам тази възможност да изразя дълбокото си съчувствие и да изкажа съболезнования на семействата на тези, които изгубиха живота си. Ние мислим за вас.
Госпожи и господа, за пореден път от Ислямска република Иран идват обезпокоителни новини. Седем водещи фигури на религиозната общност на бахаите бяха задържани през май 2008 г. В продължение на осем месеца им беше отказвана правна защита. Тази седмица срещу тези седем бахайски сановници ще започне съдебен процес, който не покрива дори и минималните изисквания на правовия ред. Към иранската адвокатка и носителка на Нобелова награда Shirin Ebadi, която изрази готовност да поеме защитата на задържаните лидери, бяха отправени смъртни заплахи.
Европейският парламент още веднъж настоятелно призовава иранските власти да спазват човешките права и правата на религиозните малцинства и да преразгледат обвиненията срещу седемте бахайски лидери - Fariba Kamalabadi, Jamaloddin Khanjani, Afif Naeimi, Saeid Rasaie, Mahvash Sabet, Behrouz Tavakkoli и Vahid Tizfahm. Тези хора са пратени в затвора единствено заради своето вероизповедание и трябва да бъдат освободени незабавно.
Госпожи и господа, миналия петък, 13 февруари 2009 г., испанският член на ЕП гн Herrero бе арестуван от венецуелското правителство в столицата Каракас и впоследствие експулсиран от страната заради коментари за венецуелското правителство, направени пред медиите. Гн Herrero бе в страната като член на официална делегация на групата на Европейската народна партия (Християндемократи) и Европейските демократи, която бе поканена от опозиционна партия по повод референдума за конституция. За да извърши ареста, полицията е нахлула в хотелската му стая, след което го е качила на самолет за Бразилия без никакво официално обяснение или възможност да прибере личните си вещи. Намираме това за недопустимо.
От името на Европейския парламент протестирам остро срещу подобни методи. Категорично осъждам този инцидент, който представлява нарушение на човешките права и посегателство срещу демократична институция, каквато е Европейският парламент.
(EN) Гн Председател, като председател на парламентарната Делегация за връзки с Австралия и Нова Зеландия се присъединявам категорично към изявлението, което направихте и за което ви благодаря. Ще чакам с нетърпение да предам това послание в Австралия следващата седмица.
Окончателният проект на дневния ред на днешното заседание, който бе приет на заседанието на Председателския съвет в четвъртък, 5 февруари 2009 г., в съответствие с членове 130 и 131 от Правилника за дейността, е раздаден. Предложени са следните изменения:
Групата на Европейската народна партия (Християндемократи) и Европейските демократи поиска докладът на гн Reul за възможни решения на предизвикателствата пред доставките на нефт да бъде отложен за следващата месечна сесия.
Гн Председател, госпожи и господа, обсъждането на това предложение в комисията бе дълго и трудно, но ние стигнахме до решение, подкрепено от голямо мнозинство; вчера и днес обаче бяха отправени множество съвети и предложения, предимно защото други комисии добавиха други въпроси за обсъждане.
Струва ми се добра идея да не вземаме решение днес, а вместо това да имаме възможността да потърсим на покъсен етап решение, което Парламентът да може да подкрепи. Затова ви приканвам днес да одобрите това отлагане. Благодаря ви.
Гн Председател, ние внесохме две предложения, от които найвероятно нито едно няма да бъде одобрено с широко мнозинство в тази зала. Затова искам да подкрепя това предложение.
Гн Председател, с ваше позволение ще поискаме и отлагане на доклада на гн Berman. Ако това предложение не бъде прието заради късното си внасяне, искам сега да кажа, че утре ще поискаме отлагане на гласуването на доклада. Благодаря ви.
Гн Председател, моята група, групата на Зелените/Европейски свободен алианс, внесе резолюция, която се ползва с подкрепата на групата на Алианса на либералите и демократите за Европа, както и на голяма част от Групата на социалистите в Европейския парламент. Затова смятам, че гн Reul иска отлагане, тъй като се опасява, че позицията му се подкрепя от малцина.
Намирам за малко странно да проведем толкова дълго и трудно разискване и после да чуем призиви за ново отлагане. Затова сме против отлагане.
Госпожи и господа, запознахте се с политическия контекст. Чухте и това, което гн Swoboda имаше да каже. Решение ще бъде взето утре.
(Парламентът прие предложението на групата на Европейската народна партия (Християндемократи) и Европейските демократи).
Ще гласуваме предложението на гн Swoboda утре. Ще ви помоля да не забравяте това по време на днешното гласуване.
Следващата точка е изявления на Върховния представител за Общата външна политика и политика на сигурност и на Комисията за ролята на Европейския съюз в Близкия изток. За мен е удоволствие да посрещна сред нас Върховния представител гн Solana и да го поканя да направи обръщението си към нас.
Гн Председател, днес заставам за първи път пред вас през тази 2009 г. За мен е удоволствие да съм тук и се надявам, че доброто сътрудничество, което имахме порано, ще продължи и тази година.
Войната в Газа приключи преди месец, на 18 януари, но, смятам, ще се съгласите с мен, все едно беше вчера. Мащабът на страданието и разрушението бе огромен и остави у нас горчив привкус. Хуманитарната ситуация днес остава покъртителна. Трябва да намерим спешни решения, за да окажем помощ и да облекчим страданието на хората.
В същото време трябва да направим всичко по силите си да сложим край на конфликта между израелците и палестинците и между Израел и арабския свят. Всъщност параметрите на решението вече са ясни, и то от известно време. Това, което е от значение в момента, е политическата воля то да бъде приложено между израелците и палестинците, между арабите и широката международна общност.
Европейската воля за мир в Близкия изток е посилна от всякога. Ангажирани сме изцяло със създаването на жизнеспособна и независима палестинска държава редом с Израел. То е в основата на нашата политика за Близкия изток. Всички наши действия вземат под внимание тази цел. Ще подкрепим твърдо всички, които искат мирно решение на многобройните предизвикателства в региона на Близкия изток.
Тази зала - Парламентът - знае колко трудна и неуправляема може да изглежда тази ситуация. Твърде често регионът бе разтърсван от цикли на насилие, надигащ се екстремизъм и икономически трудности. В същото време условията за сътрудничество между европейците и американците за постигане на мир в Близкия изток вероятно са подобри от всякога. Токущо се върнах от Вашингтон, където имах полезни разговори с всички от администрацията на Обама. Получих техните уверения, че поетият от тях твърд ангажимент е реалност. Ние имаме желание и готовност да работим с тях за успешното решаване на този конфликт.
Смятам, че назначаването на сенатор Mitchell за пратеник на САЩ даде нова надежда на хората в Близкия изток и техните приятели. Ние го познаваме. Работили сме с него. Имах привилегията да работя с него през 2001 г. по известния доклад и наскоро също имах възможността да работя с него в региона.
Надяваме се, че тези възможности ще доведат до нов подход, който да предостави на заинтересованите страни поголямо право на глас в управлението на делата им. Знаем, че решенията и предложенията трябва да се формулират на местно равнище. В същото време обаче изключително важен е засиленият ангажимент на международната общност.
Ето защо арабската мирна инициатива е от такова ключово значение. Тази инициатива е колективната позиция на арабските държави за това как те могат да помогнат да се сложи край на конфликта им с Израел. Това е отговорът им на проблема, който спъва развитието им и интегрирането им в нашия глобален свят. Тази инициатива остана и трябва да остане на масата за преговори.
Наскоро имаше важни избори в Израел. Разбира се, израелският народ и техните политически лидери са тези, които ще решат състава на новото правителство. От наша страна се надяваме, че новият министър-председател и правителство ще бъдат разумна страна в мирните преговори.
Излишно е да казвам, че същото се отнася и за палестинците. Те също трябва да въведат ред в собствения си двор, в това число и по пътя на помирението. Както всички знаят, ние насърчаваме активно помирението между палестинците и обединението им зад президента Abbas, както и всички усилия на Египет и Арабската лига в тази насока. Този процес ще бъде от ключово значение за мира, стабилността и развитието.
Както вече казах, знам, че този Парламент бе дълбоко обезпокоен от кризата в Газа, както и всички ние. Ще използвам случая да изложа някои от найзначимите международни инициативи, които се опитаха да прекратят насилието и да облекчат тежкото положение на гражданското население.
Ролята на Египет за решаване на проблема в Газа, както и на този с палестинците като цяло, остава ключова. Надяваме се, че скоро техните усилия ще постигнат трайно и устойчиво примирие, което да даде възможност за отваряне на пропускателните пунктове за стоки и хора и за постигане на някакъв вид вътрешно споразумение между палестинците. В противен случай би било трудно - да не кажа невъзможно - да се възстанови Газа.
В очакване сме на положителни новини за обявяване на примирие. Онзи ден бяха проведени полезни срещи и нека се надяваме, че те ще продължат днес и в бъдеще, за да може в найскоро време да бъде обявено примирие. Както знаете, на 2 март Египет ще бъде домакин на важна конференция, посветена на възстановяването, и очакваме на нея цялата международна общност да поеме твърд ангажимент. Европейският съюз също изигра своята роля. Ние незабавно изявихме желание да помогнем чрез конкретни стъпки за постигане на трайно прекратяване на огъня. Ние също така изразихме готовност да пратим отново свои наблюдатели на контролнопропускателния пункт Рафа в съответствие със споразумението, което подписахме през 2005 г. Готови сме да окажем съдействие в Рафа, както и на всеки друг контролнопропускателен пункт, ако такава помощ бъде необходима или поискана.
Няколко европейски държави също изразиха готовност да помогнат за спиране на незаконния трафик, и в частност контрабандата на оръжие, към Газа. Дейността на Европейския парламент в отговор на кризата бе значителна и е част от цялостната реакция на Европейския съюз.
Що се отнася до Обединените нации, поздравяваме Агенцията на ООН за подпомагане на палестинските бежанци (UNRWA) за нейната работа и постоянство и подчертаваме, че Европейският съюз ще продължи да подкрепя нейните усилия.
Ясно е обаче, че нито една държава или организация не може да се справя сама с конфликтите в Близкия изток. Самото естество на трудностите изисква многостранни решения. Четворката ще изиграе ключова роля през следващите месеци. Новата администрация на САЩ, в сътрудничество с нас, потвърди намерението си да оползотвори максимално възможностите на Четворката.
Ужасните събития в Газа трябва ни накарат да погледнем на Газа по един постратегически начин в подългосрочна перспектива. Ивицата Газа е неразривна част от окупираната през 1967 г. палестинска територия и без съмнение ще бъде част от палестинската държава. Газа трябва да стане икономически и политически жизнеспособна. Газа трябва да бъде част от политическото решение.
На първо време приоритет остава осигуряването на трайно и спазвано от всички примирие, както и на безпрепятствени доставки на хуманитарна помощ. Трябва да бъдат отворени пропускателните пунктове за хуманитарна помощ, търговски стоки и хора на постоянна и предсказуема основа.
Както знаете, в региона като цяло има значителен спад на дипломатическата дейност за уреждане на конфликта в Газа: непреките преговори между Сирия и Израел бяха прекратени; Мавритания и Катар прекратиха отношенията си с Израел; отправена бе заплаха за оттегляне на арабската мирна инициатива.
Както знаете, задълбочи се разделението в арабския свят. Без единство на арабските държави ще бъде много трудно да се постигне напредък в Газа и в близкоизточния мирен процес като цяло. Мирът в Близкия изток изисква обединен арабски свят. Предстоящата среща на върха на Арабската лига ще бъде от ключово значение за възстановяване на единството на арабските държави и в частност общата им подкрепа за арабската мирна инициатива.
През идните месеци ще се проведат избори в Иран и Ливан. На 12 юни иранците ще гласуват за нов президент. Нееднократно сме изразявали дълбокото си уважение към Иран и желанието си да изградим съвсем различен тип отношения с тази държава. Това очевидно е в интерес на всички, но за да го постигнем, е необходимо доверие и това доверие трябва да бъде възстановено.
Ще приключа с думите, че 2009 ще бъде критична за Близкия изток. Намираме се пред своеобразен Рубикон. Можем да изберем да следваме същата политика по същия начин, знаейки, че тя ще доведе до същите резултати - резултатите, които виждаме днес. От друга страна, можем да се опитаме да действаме енергично и решително и да променим политиката си, да променим подхода си за постигане на резултати.
Трябва да работим както за управление на кризите, така и за решаване на конфликтите - по този въпрос няма две мнения. Настъпи обаче моментът да съсредоточим цялото си внимание върху решаването на конфликта. Това е единственият начин да сложим край на тази безкрайна поредица от смърт и разрушения.
Благодаря ви, гн Върховен представител. Госпожи и господа, бих искал да ви обърна внимание, че тази неделя, в качеството си на председател на Евросредиземноморската парламентарна асамблея, ще отпътувам на посещение от два дни и половина в Газа, Рамала, Сдерот и Йерусалим начело на европейска делегация. Наред с останалото ще проведем разговори с президента Peres и министър-председателя Olmert в Йерусалим и с президента на Палестинската автономна власт Mahmoud Abbas и министър-председателя Fayyad в Рамала. В Газа ще се проведе подготовка за предстоящото посещение на Обединените нации.
Гн Председател, намираме се в период на преход за Близкия изток. Найвероятно скоро ще има ново израелско правителство. Вече има нова администрация в САЩ, която в момента определя външнополитическите си приоритети. Скоро може да започне преход и в окупираните палестински територии. Променящата се динамика може да създаде възможности за нов ангажимент.
Без съмнение обаче скорошният конфликт причини огромно човешко страдание и разрушения Трябва да признаем, че той нанесе изключително тежък удар върху близкоизточния мирен процес. Тази зала е напълно наясно с това, имам предвид обсъжданията и разискванията, които проведохме тук.
Очевидно това не е положението, в което искахме да се окажем в началото на 2009 г. Но ако има шанс някой ден да бъде постигнат мир между израелците и палестинците, единственият начин е да направим всичко по силите си да подновим преговорите. Човешката трагедия в Газа имаше огромно въздействие върху региона. Снощи се върнах от пътуване до Сирия и Ливан и със сигурност ще кажа няколко думи и за него, но нека кажа, че това, което трябва да направим, е да обясним на всички израелски лидери, че ЕС очаква от тях устойчив ангажимент към мирния процес и решението за създаване на две държави.
Гласувах в подкрепа на резолюцията на Европейския парламент относно ролята на Европейския съюз в Близкия изток, защото съм съгласен, че ние трябва да подкрепим плановете за възстановяване на ивицата Газа.
Резолюцията цели да предостави незабавно бърза и неограничена хуманитарна помощ - мярка, която е морално задължение. Тази помощ трябва да бъде предоставена без условия или ограничения. От израелските органи се изисква да разрешат адекватен, непрекъснат поток от хуманитарна помощ, включително всички необходими материали, така че агенциите на ООН, като например UNRWA (Агенцията на ООН за подпомагане на палестинските бежанци в Близкия изток), и международните организации да могат да осъществяват своята дейност и да се погрижат за нуждите на населението.
С резолюцията на Европейския парламент относно хуманитарната помощ за Газа, ЕС се опитва, воден от принципа за еднакво отношение към израелците, които избиват, и палестинците, които оказват съпротива, да прикрие своята огромна отговорност за касапницата над палестинския народ по време на кръвожадната израелска инвазия в ивицата Газа, която причини смъртта на повече от 1 300 души, повечето от които деца и възрастни, и раняването на още над 5 000 души. Пълното разрушаване на хиляди домове и на всяка обществена инфраструктура, заедно с пълната икономическа изолация, наложена от Израел, доведе до трагичните и нечовешки условия на живот, в които се намира палестинското население.
Избягването на всякаква препратка към и осъждане на Израел и причините за трагичното положение на палестинския народ отново потвърждава подкрепата на ЕС за престъпните действия на Израел в неговите усилия да засили ролята си във вътрешните борби между империалистите и Близкия изток.
Това, от което найвече има нужда героичният палестински народ, не е милостиня от империалистите. Той има нужда от създаването на една независима и суверенна палестинска държава със столица Източен Йерусалим при спазване на резолюциите на ООН относно границите от 1967 г., и от единната солидарност на останалите народи в неговата борба.
в писмена форма. - (SV) Положението в ивицата Газа е изключително сериозно, тъй като продължаващият конфликт лишава цивилното население от храна, лекарства и гориво. Положението е толкова сериозно, че е необходима незабавна външна помощ. Поради тази причина ние гласувахме в подкрепа на резолюцията.
Въпреки това смятаме, че огромно съжаление предизвиква фактът - макар и не особено изненадващо, - че Европейският парламент отново използва бедствие, за да отбележи бавно, но сигурно, напредък в своето становище.
След повече от 18 месеца на нечовешка блокада, 22та дни на брутална израелска агресия срещу палестинския народ в ивицата Газа доведоха до смъртта на наймалко 1 324 души и раняването на над 5 000, повечето от които деца. Над 100 000 души са разселени и са разрушени повече от 15 000 къщи. Основната инфраструктура и ключовите обществени услуги са разрушени или извадени от строя, което поставя под въпрос посрещането на найосновните нужди на палестинското население.
Изправен пред това потресаващо престъпление, Европейският парламент не отправя нито една дума, с която да осъди Израел.
Няма съмнение, че палестинското население спешно се нуждае от помощ. Няма съмнение, че ние трябва да признаем страданието на палестинското население. Но също така от основно значение е да осъдим агресорите и да им потърсим отговорност. Вместо това резолюцията настоява да потули агресията на Израел срещу ивицата Газа, прикривайки я зад термина "конфликт". Тази агресия е част от стратегията за преодоляване на законната съпротива на палестинския народ срещу окупацията и за подкопаване на условията, необходими за изграждането на палестинска държава.
ЕС, който винаги бързо намесва правата на човека, ги "забравя", когато стане въпрос за Израел, който повече от 40 години колонизира палестинските територии на Западния бряг, ивицата Газа и Източен Йерусалим.
Гласувах в подкрепа на резолюцията на Европейския парламент от 18 февруари 2009 г. относно хуманитарната помощ за ивицата Газа, тъй като цивилното население има голяма нужда от помощ заради ситуацията, създала се в този район.
Смятам, че трябва да се направи преоценка на нуждите на населението в ивицата Газа и да се започнат планове за преустройство на този район.
Годишен доклад за 2007 г. относно главните аспекти и основните решения в ОВППС - Европейска стратегия за сигурност и ЕПСО - Ролята на НАТО в архитектурата на сигурността на ЕС (разискване)
доклад на Jacek Saryusz-Wolski, от името на Комисията по външните работи, годишния доклад за 2007 г. относно главните аспекти и основните решения в областта на общата външна политика и политиката на сигурност (ОВППС), представен на Европейския парламент в изпълнение на точка Ж, параграф 43 от Междуинституционалното споразумение от 17 май 2006 г.;
доклад на Karl von Wogau, от името на Комисията по външните работи, относно Европейската стратегия за сигурност и Европейската политика за сигурност и отбрана (ЕПСО);
доклад на Ari Vatanen, от името на Комисията по външни работи, относно ролята на НАТО в архитектурата на сигурността на ЕС.
Госпожи и господа, докладчикът ни отправи съвсем основателна молба - ако не проявявате интерес към нашите разисквания и от уважение към нашата работа, моля тихо да напуснете залата.
Благодаря ви, гн Председател. Наистина смятам, че външната политика на Съюза заслужава внимание.
Гн Председател, днес ще проведем специално разискване по три важни доклада, свързани с външната политика, сигурността и отбраната, както и с отношенията между ЕС и НАТО.
Нашият годишен доклад за общата външна политика и политиката на сигурност (ОВППС) се превърна в значимо средство, чрез което Парламентът изразява стратегическата си позиция относно външната политика на ЕС. В тазгодишния ни доклад, решихме да се съсредоточим върху създаването и оформянето на политиката. Съсредоточихме се върху нуждата от установяване на истински диалог със Съвета по отношение на главните цели на общата външна политика и политиката на сигурност. Признаваме, че той е в процес на развитие, а именно, че за първи път доклад на Съвета систематично се позовава на резолюции, приети от Европейския парламент. Благодарни сме: това е истинско постижение. Въпреки това изразихме също и съжалението си, че Съветът не се ангажира с цялостен диалог във връзка с възгледите, изразени от Парламента, нито се позовава на тези резолюции в оперативните документи като съвместни действия или общи позиции.
Нашите очаквания са, че годишният доклад на Съвета ще предостави възможности за установяване на диалог с Парламента, насочен към развитие на един постратегически подход към общата външна политика и политиката на сигурност. Ние отново посочихме найважните принципи в доклада си, които би следвало да са в основата на външната ни политика. Според нас ОВППС трябва да бъде подкрепена и ръководена от ценностите, които Европейския съюз и неговите държавичленки високо ценят, особено демокрацията, властта на закона, зачитането на човешкото достойнство, правата на човека и основните свободи, насърчаването на мира и ефективни двустранни отношения.
Смятаме, че Европейският съюз може оказва въздействие, но само ако говори с един глас и ако разполага с подходящите средства като онези, които произтичат от Договора от Лисабон и един пощедър бюджет. Можем да предприемем ефективно действие, само ако то е легитимирано едновременно и от Европейския и националните парламенти, действащи на техните съответните нива и в съответствие с техните мандати.
За да бъдем правдоподобни и да отговорим на очакванията на гражданите - и казвам това в зората на предстоящи нови парламентарни избори - за ОВППС трябва да бъдат отделени ресурси, съответстващи на нейните общи и конкретни цели. Във връзка с това изразяваме съжаление, че в предишни години бюджетът на ОВППС беше сериозно ограничен.
В доклада си засягаме хоризонтални и географски аспекти. Относно хоризонталните аспекти, позволете ми само да изброя найважните, които споменаваме: първо - поддържането на човешките права и насърчаването на мира и сигурността в съседните на Европа страни и на световно равнище; второ - подкрепа за ефективните многостранни отношения и зачитането на международното право; трето - борбата срещу тероризма, четвърто - неразпространението на оръжия за масово унищожение и разоръжаването; пето - изменението на климата, енергийната сигурност и въпроси като сигурността на киберпространството.
В този доклад ние сме преднамерено избирателни. Ето защо се концентрираме върху някои стратегически и приоритетни географски зони, като Западните Балкани, Близкият изток и широкият Близък изток, Южен Кавказ, Африка и Азия и очевидно отношенията със стратегическия ни партньор - САЩ, както и с Русия.
Този доклад трябва да се разглежда заедно с поподробните доклади на Парламента и като тяхно допълнение. Той не би следвало да се опитва да ги дублира.
Бих искал да благодаря на колегите си от различните политически групи в залата за проявеното разбиране и отличното сътрудничество. Опитахме се да засегнем повечето от важните проблеми и се надяваме, че докладът ще бъде одобрен от мнозинството в нашата залата.
И накрая, обръщам се към партньорите ни от Съвета и Комисията, като бих искал да кажа, че се надяваме този повод да ни помогне да развием по-дълбок стратегически диалог между Парламента, Съвета и Комисията, което ще допринесе за подемократична легитимност на упоритата работа, която извършвате, гн Solana и гжо Ferrero-Waldner, за да има поголямо сътрудничество в нашия триъгълник.
Надявам се, че ще приемете това като възможност за развитие на повече полезно взаимодействие, за утвърждаване на нашия общ глас - гласът на всичките трима участници - и предоставяне на повече демократична и парламентарна легитимност на общата ни цел, която е: външна политика; един глас; Европейски съюз.
Гн Председател, Върховен представител, Комисар, този доклад следва да ни предостави възможност да отчетем колко далеч сме стигнали с политиката на сигурност и отбрана на Европейския съюз, къде се намираме в момента и каква роля трябва да изпълнява Европейския парламент в това отношение.
За тази цел трябва да обърнем внимание, че към момента са проведени 22 мисии в рамките на Европейската политика на сигурност и отбрана, от които 16 са с граждански характер и само 6 - с военен. Това означава, че сериозно се набляга на гражданската страна на нещата. Този аспект, разбира се, е придружен от функционален демократичен контрол, тъй като гражданските операции на ЕПСО са финансирани от европейския бюджет и затова са контролирани от страна на Европейския парламент. Има други компоненти, които се финансират от бюджета на Европейския съюз, директно свързани с политиката на сигурност. Примерите включват изследователска дейност в областта на сигурността - 1,3 милиарда EUR за седем години; "Galileo", за която твърдим, че притежава аспекти на сигурност - 3,4 милиарда EUR; и GMES/Copernicus, един проект, за който са определени още над 1 милиард EUR. Също така сега разполагаме- това е ново развитие - със законодателство в Европейския парламент в областта на сигурността и отбраната. Приехме директива на Европейския парламент и Съвета относно прехвърляне в рамките на Общността на отбранителна техника и относно участието в търгове в сферата на сигурността и отбраната. Това е важна първа стъпка по пътя.
От особена важност обаче е информацията за Европейския парламент. Във връзка с това нашата специална комисия, която има достъп и до засекретена информация, е от съществено значение, както са и редовните разисквания, които провеждаме в нея със специалния представител по тези въпроси. Бих искал да се възползвам от възможността да благодаря на Върховния представител и неговите колеги за конструктивното сътрудничество, което се осъществи.
Сега ще се върна към отделните точки на този доклад. Докладът призовава Европейският съюз да определи поясно собствените си интереси в областта на сигурността. Ние винаги говорим за интересите в областта на сигурността на отделните държави, но всъщност имаме общи интереси в тази област. Защитата на гражданите ни в рамките на Съюза, както и извън него, мирът в съседните ни страни, защитата на външните ни граници, опазването на жизненоважните ни инфраструктури, енергийната сигурност, сигурността на търговските ни маршрути, сигурността на придобивките ни на световно равнище и много други неща в действителност представляват индивидуални интереси в областта на сигурността и интереси на Европейския съюз в областта на общата сигурност.
Необходимо е също така да разгледаме какви в действителност са амбициите на Европейския съюз в областта на сигурността и отбраната. От проектодокладът става ясно, че ние нямаме амбицията да се превърнем в суперсила като Съединените щати. Също така е изложено съвсем ясно, че трябва да се съсредоточим върху географското обкръжение на Европейския съюз. Нашият приоритети са Балканите - основните задачи на Европейския съюз - Северна Африка, замразените конфликти в Изтока и нашия принос за решаване на конфликта в Палестина. Трябва да наблегнем категорично на тези райони.
Няма как да не отбележа, че в края на френското председателство Съветът постави много амбициозни цели, а именно - получаване на възможност да се провеждат успоредно определени операции. Ако това е, което искаме, ще имаме нужда от финансиранията, за да го осъществим. Това ще включва създаването на самостоятелен и постоянен щаб в Брюксел. Това е основно и много ясно изискване от Парламента. В комисията имаше голямо мнозинство в подкрепа на този въпрос. Второ, необходимо е да не забравяме, че 27те държави-членки имат 2 милиона войници на разположение. Три процента от тези войници трябва да са на постоянно разположение на Европейския съюз. Това прави около 60 000 войници. Ето защо докладът призовава и за това Eurocorps да бъде назначен за постоянно към Европейския съюз. Този призив е насочен към шестте държави-членки, които са в състава на Eurocorps.
След това правим ясни изявления за способностите, които е необходимо да развием. 27те държави-членки на Европейския съюз изразходват по 200 милиарда EUR на година за отбрана, а тези 200 милиарда EUR трябва се изразходват поразумно, отколкото в миналото. Не можем да си позволим да откриваме топлата вода 27 пъти и затова ви молим днес да гарантирате, че в бъдеще парите на Европейския съюз и на данъкоплатците, които се изразходват за отбрана, ще се бъдат изразходвани по-разумно, отколкото преди. Благодаря ви много.
Гн Председател, преди 70 години, гн Chamberlain се върна от Мюнхен, размахвайки парче хартия с думите "мир за нашето време". Е, знаем колко грешеше той; знаем също, че самозалъгването е гибелен заместител на реализма. Днес трябва да бъдем болезнено откровени по този въпрос. ЕС имаше изключителен успех в изграждането на мир. Събитията от Втората световна война бяха причината за създаването на ЕС.
Много съм щастлив, че гн Solana е тук днес, защото най-накрая се сдобихме с телефонния номер за ЕС. Гн Solana има този номер, който гн Кисинджър поиска преди години.
Но какви средства даваме ние - държавите-членки и политиците - на гн Solana? Това е въпросът.
Понастоящем сме във финансова криза, която не е паднала от небето. До голяма степен сами я предизвикахме. Говорим за "токсичните" активи на банките и как да ги почистим. Вероятно сега е моментът да попитам: какво представляват "токсичните" активи и какви са пречките за изграждането на мир от наша страна, нашата причина за съществуване?
Трябва да продължим напред - ЕС трябва да продължи със своето изграждане на мир. Светът около нас се променя толкова бързо. Най-сериозната пречка е, че просто не сме далновидни. Ние сме политици, които живеят ден за ден и са с ограничен поглед върху нещата. Неподвижността е големият ни проблем. Светът около нас се променя побързо, отколкото можем да реагираме. Какъв е резултатът от неефективната и отслабваща политика на сигурност? Човешко страдание, мъртви тела, осакатени хора и жестокости. Дори ако тези хора не гласуват за нас, ние трябва да се погрижим за тях, защото те са наши братя и сестри в човешкото семейство.
Следващата точка е доклад на гжа Napoletano, от името на Комисията по външни работи, относно Процеса от Барселона: Съюз за Средиземноморието.
Гжо Председател, гжо FerreroWaldner, гн Vondra, госпожи и господа, с този доклад Парламентът предлага да даде своя конструктивен принос към перспективата за укрепване на евро-средиземноморското партньорство.
Предложенията от парижката среща на високо равнище на 14 юли миналата година изведоха на преден план две цели, които заслужават нашата подкрепа. Първата от тях е да се постигне практическа насоченост и по-голяма ефективност на различни икономически, регионални и екологични интеграционни проекти чрез създаване на секретариат, натоварен с тази задача, който да получава публично и частно финансиране; втората е да се засили политическият диалог в рамките на целия процес чрез нови институции, като съвместното председателство, срещата на високо равнище на държавни и правителствени ръководители и редовните заседания на министрите на външните работи. В този контекст бих искала да подчертая ролята на Евро-средиземноморската парламентарна асамблея, която бе призната в текста от Париж и след това в документа от Марсилия.
Парламентът иска да помогне за намирането на изход от сериозната патова ситуация, настъпила след трагичните събития в Газа. Много зависи, обаче, от политиките, които ще приеме новото израелско правителство след изборите. Все пак, искам да изтъкна, че Евро-средиземноморската парламентарна асамблея ще заседава в близко бъдеще и така ще покаже важната роля на парламентите, дори при тази трудна ситуация.
Искаме да подчертаем значението на институциите, които включват и Европейския съюз, и южните и източните средиземноморски страни, като същевременно посочим, че е от съществено значение да не се сведе целият процес до единствено междуправителствен подход. Надяваме се на широко участие на гражданското общество и социалните партньори, не на последно място защото икономическата криза може да влоши ендемичните и ужасни проблеми, като безработица и нарастващ миграционен натиск, с което ще затрудни допълнително управлението на това явление. Призоваваме да се обърне по-голямо внимание на въпросите за правата на човека, които засягат поведението на всички страни-партньори в по-голяма или по-малка степен.
Що се отнася до институциите, нека не забравяме, че с влизането в сила на Договора от Лисабон Европейският съюз ще може да разчита на съгласувано и структурирано представителство чрез новите длъжности - Председател на Съвета и европейски външен министър. Междувременно би било полезно да се осигури приемственост на европейското присъствие, поне в съвместното председателство. Знаем, че чешкото председателство се ангажира с тази тема, и се надяваме, че шведското председателство също ще бъде готово да приеме това послание.
Гжо Председател, госпожи и господа, искам да благодаря на всички мои колеги и официалните лица от различните политически групи и комисии, които изразиха своите мнения. Всички те допринесоха за изготвянето на този доклад, който, според мен, се радва на широка подкрепа.
действащ председател на Съвета. - Гжо Председател, благодаря ви за тази възможност да участвам в днешните разисквания по въпроса за Процеса от Барселона: Съюз за Средиземноморието. Знам, че Парламентът следи този въпрос с особен интерес. Най-вече заслужава похвала Pasqualina Napoletano. В резултат, Предложението за резолюция, по което ще гласувате по-късно, представлява ценен принос към нашата съвместна работа.
Срещата на високо равнище в Париж през юли миналата година създаде Съюза за Средиземноморието и сформира партньорство, изградено върху съществуващия Процес от Барселона. Приоритет за сегашното ротационно председателство е укрепването на това партньорство. Макар Договорът от Лисабон още да не е влязъл в сила, мога да ви уверя, че в духа на съвместната ни работа ние отделяме специално внимание на развитието на тази инициатива и, по-конкретно, на регионалните проекти. Те са важни. Те предлагат конкретни доказателства за гражданите на региона, че партньорството работи в техен интерес.
Съюзът за Средиземноморието не е единственият механизъм за сътрудничество. Двустранното измерение продължава под формата на европейската политика за добросъседство и се допълва в някои случаи от предприсъединителната рамка - както и, в случая с Мавритания, от рамката за страните от АКТБ.
Всички тези подходи заедно насърчават реформите в отделните страни и укрепват регионалното сътрудничество. Разбира се, политиката на добросъседство има важно измерение на изток и ние определено приветстваме паралелното развитие на тази политика.
На срещата на високо равнище в Париж бе постигнато споразумение да продължат действията в четири ключови области: пречистване на Средиземно море; морски и сухопътни магистрали; гражданска защита и развитие на алтернативни източници на енергия чрез Средиземноморския план за слънчева енергия например.
Конкретно внимание се обръща и на висшето образование и научните изследвания, както и на подкрепата за бизнеса чрез Средиземноморската инициатива за развитие на предприятията. Техническите аспекти на предложенията за проекти в тази област ще бъдат разгледани от секретариата, който ще бъде сформиран в Барселона, както бе договорено в Марсилия миналата година.
Освен тези конкретни сфери за проекти, конференциите на министрите от Съюза за Средиземноморието ще обсъдят редица глобални предизвикателства, които засягат всички ни. Те включват стремежа към мир и сигурност в региона, социалното и геополитическо въздействие на икономическата криза, екологичните проблеми, управлението на миграционните потоци и ролята на жените в нашите общества.
Има две конкретни области на сътрудничество, които, доколкото знам, са важни за този Парламент и които ние също подкрепяме изцяло. Първата е междупарламентарното сътрудничество чрез създаване на Евро-средиземноморската парламентарна асамблея и нейните комисии. Тази инициатива е ключова за развитието на силно парламентарно измерение на Съюза за Средиземноморието. Както е посочено във вашата резолюция, тя ще послужи за укрепване на неговата демократична легитимност. Тя ще помогне и за насърчаване на основните ценности, залегнали в основата на Европейския съюз. Ние определено приветстваме начина, по който вие и вашият Председател приехте тази инициатива, и ви предлагаме пълна подкрепа.
Втората област, която според мен трябва да е от особен приоритет за нас, е развитието на междукултурните отношения. Това наистина е от решаващо значение, ако искаме да насърчим по-голямо разбирателство между културите в Средиземноморския регион. Гражданското общество, местните социални и регионални партньори - всички трябва да бъдат ангажирани. Фондацията "Анна Линд" играе особено важна роля в тази област.
Съюзът за Средиземноморието ни предлага възможност за развитие на по-добри отношения между членовете му. Последните събития показаха, че това не е леко начинание, но те подчертаха и колко важно е да продължим да работим за постигането на тази цел. Ние осъзнаваме съвсем ясно трудностите, пред които са изправени населенията в региона в резултат от кризата в Газа. Както знаете, това доведе до отлагане на срещите на Съюза за Средиземноморието, но Председателството е убедено, че регионалното сътрудничество и диалогът са пътят за постигане на мир, за изграждане на доверие и просперитет и ние определено очакваме да подновим работата в Съюза за Средиземноморието възможно най-скоро.
Затова сега се подготвя демарш на чешкото председателство на ЕС и френското съвместно председателство на Съюза за Средиземноморието от името на членовете на ЕС - членове на Съюза за Средиземноморието, по възможност заедно с египетското съвместно председателство, адресиран до нашите арабски партньори. Целта му е да призове за автоматично и безусловно възобновяване на всички дейности на Съюза за Средиземноморието веднага след срещата на високо равнище на Лигата на арабските държави в Доха в края на март. Възнамеряваме да използваме Конференцията на донорите за Газа, която ще се проведе на 2 март в Шарм ел Шейх в Египет, като възможност за по-нататъшно обсъждане от тримата министри на външните работи: Karel Schwarzenberg, чешкия външен министър, Bernard Kouchner, френския външен министър и външния министър на Египет.
Гн Председател, госпожи и господа, гжо Napoletano, позволете ми първо да ви поздравя за свършената работа, довела до изготвянето на доклад, който е много важен на няколко равнища.
Първо, защото представлява наистина положителен и конструктивен принос на Европейския парламент за развитие на последователна евро-средиземноморска политика - предизвикателство, с което ние сме сериозно ангажирани.
След това, както правилно изтъкнахте, Съюзът за Средиземноморието трябва да бъде допълнен. Той не трябва да бъде чисто междуправителствен, а съответно да се допълни чрез участието на други заинтересовани страни, като местни и регионални органи. Важно е да се засили парламентарното измерение чрез укрепване на ролята на парламентарната асамблея, както и да се установи трайно участие на гражданското общество.
Вярно е, че ролята на Съюза за Средиземноморието е да развива съвместния характер - на институционално и политическо равнище - на едно регионално партньорство, което трябва да бъде възобновено. Но също така е вярно, че това може да стане само на базата на достиженията на правото от Барселона, които трябва да се разширят и консолидират.
Регионалното сътрудничество, финансирано от Комисията, е част от тези достижения на правото. Затова няма причина то да бъде поставяно под съмнение днес. Напротив, то подкрепя и гарантира последователността на действията на Европейския съюз в региона, особено като се има предвид, че целите му са напълно съвместими с амбициите на европейската политика за добросъседство, основната рамка за нашите двустранни отношения със страните от региона.
Същото важи и за спазването на методите на Общността, прилагани спрямо механизмите за вземане на решения и определяне на приоритети в рамките на Европейския съюз, тъй като Съюзът за Средиземноморието е инициатива, която представлява неразделна част от европейската рамка.
Гн Председател, учредителната среща на високо равнище на Съюза за Средиземноморието имаше, както знаете, тройна цел - да влее наново политическа жизненост в евро-средиземноморските отношения, да промени институционалното управление на тези отношения чрез съвместно лидерство на инициативата, и, последно, да развие многостранното сътрудничество между Европейския съюз и неговите средиземноморски партньори около структурни проекти, които ще доведат до субрегионална интеграция и могат да намалят различията в развитието от двете страни на Средиземно море.
Ние действително трябва да намалим тези различия чрез социално-икономическо развитие, повече търговия и увеличаване на инвестициите. Трябва да се противопоставим на идеологическия радикализъм, за който липсата на развитие и чувството за несправедливост са плодородна почва, чрез диалог и политически решения на конфликтите. Трябва да следваме отговорни и съгласувани миграционни политики, както казахте, за да се възползваме от демографската стабилизация на Европа и демографския ръст в държавите от Средиземноморието. Това са само няколко примери за предизвикателствата, пред които трябва да се изправим заедно с нашите партньори в рамките на Съюза за Средиземноморието.
Действително, ние знаем, че не можем да постигнем тези цели без парламентарната подкрепа и на Европейския парламент, и на Евро-средиземноморската парламентарна асамблея. Ние работим в този дух с твърдото убеждение, че по всички тези въпроси Европейската комисия ще може да разчита на вашето сътрудничество, и аз бих искала да ви благодаря за това предварително.
Но, разбира се, ние също знаем, че сегашната ситуация, която е най-тревожната ситуация в Близкия изток след войната в Газа - днес вече разисквахме това, наистина ни създава проблем: не можем да оставим Съюза за Средиземноморието в политически вакуум. Винаги сме казвали това. Всъщност, това е факт.
Така се стигна до сегашното временно преустановяване на работата, за което аз лично много съжалявам, но, разбира се, ние се надяваме отново да се заловим за работа на даден етап. Срещата, която ще се проведе в Шарм ел Шейх и на която Комисията, разбира се, също ще играе важна роля като спонсор, ще бъде много важна. Надявам се, че след това ще се проведат различни други срещи. Всъщност, вече е свършена доста работа, а когато Комисията работи, тя прави това много сериозно.
Следващата точка от дневния ред е посветена на едноминутни изказвания по въпроси с политическа значимост.
(HU) Автономията на област Székely в Румъния има няколковековна история. Документите за основаването на модерната румънска държава гарантират на областта Székely регионална автономия, която съществува дори по времето на комунизма.
Имайки предвид гарантираните в страните от ЕС различни форми на автономия, на 8 февруари 2009 г. в Sepsiszentgyörgy (Sfântu Gheorghe) няколкохилядно множество решително настоя президентът да оттегли обидните си изказвания по адрес на унгарците в Трансилвания, да гарантира на това етническо население пропорционално представителство в държавните институции, да преустанови целенасоченото преселение в областта, да престане умишлено да вреди на икономиката в областта Székely, да ускори връщането на църковните и обществените имоти, да прекрати експанзията на военните части, да основе финансирани от държавата независими унгарски университети, да признае унгарския за официален език в региона и да признае колективните права и регионалната автономия на област Székely.
Трябва да поздравим Долната камара на чешкия парламент с ратифицирането на Лисабонския договор: още една победа на европейската идея, още едно доказателство, че все повече хора вярват в европейските ценности. И затова призовавам да се разграничим от всеки, който посяга на тези ценности и разрушава вярата ни в тях.
Как можем от една страна да записваме основните ни права със златни букви в Хартата, а от друга да търпим те да се пренебрегват и отричат? Говорим за етническа и религиозна толерантност, за правата на възрастните хора за достоен живот и активно участие в него. Едновременно лидер на партия в България, пълноправен член на Европейската народна партия, прокарва разделителни линии между етноси и възрасти, внушава различно качество хора. Какво да е отношението ни към такива лидери? И въпросът ми е към дясната страна на тази зала, защото президентът на ЕНП, г-н Martеns, препоръчва този човек да бъде следващият премиер-министър на моята страна. Нека да отхвърлим двойните стандарти и да зачитаме собствените си действия и думи, и да си припомним, че човешките права са ни събрали преди повече от 50 години.
Европейският икономически план за възстановяване от финансовата криза е факт. Проблемът с кризата е общ, но се забеляза протекционизъм, стимулиране на родните индустрии и кадри. Подлага се на изпитания основната свобода на движение на работна ръка и свободната търговия. Кризата се развива в страните по различен начин. В очертаващите се преди време икономически тигри на Европейския съюз, сред които и България, банковата система е сравнително стабилна, безработицата не е висока, има висококвалифицирани кадри, стабилност на валутата. Призовавам с оглед на динамиката на кризата, планът за възстановяване да се актуализира към по-голяма координация с реалната икономика. В условия на криза, капиталът търси нискорискови зони и могат да се влагат пари в нови технологии на зелена поляна, а не в нежизнени производства. Трябва да се използва възможността на последните изпадащи в рецесия да се възродят първи и с помощта на тези финанси и ноухау да станат центрове на стабилност, около които по-бързо да се възстановява икономическата и финансова система на Европейския съюз
(PL) Гн Председател, във време на ширеща се криза аз бих искал да поздравя Европейската комисия за унищожаването на полските корабостроителни заводи. Егоистичният подход на европейския елит, радостта му от закриването на над 100 000 работни места в корабостроителниците и фирмите, които работят с тях, със сигурност ще изпратят голяма част от тези работници на пазара на труда в Западна Европа в близко бъдеще. Това решение само задълбочи европейската криза.
Любопитен съм да видя как ще се държи европейският елит; дали ще покаже солидарност с държавите-членки, в които кризата е придобила големи размери, или ще се погрижи само за собствените си интереси? Именно в този момент на криза европейското общество ще види дали декларациите и принципите, залегнали в основите на Европейския съюз, са истина, или това е само игра, която някои държави играят срещу други в рамките на една институция, основана на благородни принципи. В този контекст аз съм изненадан от липсата на реакция от страна на Комисията по отношение на мерките, предприемани в момента от много държавичленки на ЕС и нарушаващи одобрените принципи, докато Полша бива наказвана за това, че е предприела подобни мерки.
(EN) Гн Председател, миналата седмица получих странни новини от Северна Ирландия. Новината беше, че гн Sammy Wilson, министърът на околната среда в регионалното правителство, е забранил британска информационна кампания за енергийната ефективност, организирана от правителството на Великобритания. Не мога да повярвам, че добрите каузи, залегнали в нашите общи цели по отношение на климата и енергията - 20 % по-малко CO2, 20 % енергия от възобновяеми източници и 20 % повисока енергийна ефективност, - не се приемат от регионалното правителство на държава-членка.
Моля Комисията да провери какви са причините за тази странна и напълно абсурдна забрана в Северна Ирландия. Аз мисля, че по отношение на климата дори скептик като гн Wilson би трябвало да е загрижен за гражданите и да подкрепя енергийната ефективност и усилията за намаляване на сметките за енергия.
(PT) Днес аз бих искала да ви обърна внимание на една скандална ситуация в Португалия, в която е замесена Corticeira Amorim. За последните две години печалбата на това дружество надхвърля 30 милиона EUR, като за 2008 г. е над 6 милиона EUR. Този месец обаче Corticeira Amorim обяви, че ще съкрати близо 200 работници. Обяснението е, че това е резултат от кризата. Дружеството обаче забравя, че тези работници са спомогнали за изграждането на групировката, която струва милиони и която е получила държавна помощ, включително и от фондове на общността, за да генерира милионите печалба, която все още трупа. Следователно аз искам да протестирам в тази зала и да изразя възмущението си от това скандално съобщение, и се надявам, че всички ще се присъединят към мен и ще заклеймят дружествата, които се възползват от кризата, за да съкращават работници, въпреки че все още трупат огромни печалби.
Преди да поканя следващия оратор, позволете ми с удоволствие да ви съобщя, че др Ayman Nour, египетският парламентарист, който преди няколко години беше хвърлен в затвора по причини, които Съветът не намира за сериозни, е бил освободен днес. Той беше обект на много резолюции на Европейския парламент, затова съм много щастлив да обявя, че той вече е на свобода.
(PL) Гн Председател, Полша връща членовете си в Европейския парламент, но възможността им за действие в тяхната собствена страна е ограничена. Полското законодателство не предоставя на членовете на ЕП никакви правни инструменти, които да гарантират ефективното изпълнение на мандата им. Става въпрос за важни въпроси, като оказването на ефективно влияние върху административните власти на централното и местното правителство.
Сенаторите и членовете на националния парламент имат редица права: правото да получават информация от държавните органи, правото да изискват информация от административните власти на централно и местно ниво и законов 40дневен срок, в рамките на който трябва да получат отговор. В Полша почти никой не оценява членовете на ЕП, с изключение на медиите, които търсят евтина сензация. На моя уебсайт аз съм информирал избирателите за липсата на законови форми на действие, с които членовете на ЕП разполагат. Законодателната немарливост на редица групи от законодатели в Полша в този случай е добре известна. Смятам, че Европейският парламент трябва да настоява за повече възможности за действие на своите представители в собствените им страни.
(PT) Гн Председател, разпределянето на европейски фондове на принципа "първият по време, първи по право” не е редно. И все пак точно това видяхме в Северна Ирландия тази седмица. Министърът, който реши фондовете на ЕС за развитие на селските региони да се разпределят по този безцеремонен начин, което доведе до унизителната и абсурдна гледка фермери да чакат на опашка по два дни, за да получат обратно част от собствените си пари, генерирани вследствие на модулацията, е министър, недостоен за този пост. По този начин, с един замах, тя не само унизи трудолюбивите фермери, но и демонстрира дълбоко невежество по основни изисквания за разпределението на фондовете на ЕС.
Причината за тази неудобна ситуация е отказът на министъра да отпусне достатъчно средства за развитието на селските райони. Жалкото зрелище във вторник бе предизвикано от мизерните 50 милиона британски лири, които тя заложи по мерки от Ос 1, като от тях само 15 милиона британски лири бяха за фонд модернизация.
Позволете ми да се отклоня от темата и да кажа няколко думи в защита на гн Wilson, министъра на околната среда в Северна Ирландия, като се радвам, че той не отговаря на стереотипа, който неразсъждаващите истерици на тема климатични промени в тази зала очакват.
(EN) Гн Председател, неотдавна в анкета на "Irish Times" от понеделник беше показана нарастваща подкрепа за Договора от Лисабон в Ирландия, като 51 % от гласоподавателите сега казват, че биха гласували с "да”, особено в този момент на ирландска икономическа нестабилност. Това е покачване от осем пункта спрямо последното допитване, проведено от "Irish Times" през ноември миналата година. Отрицателният вот също е спаднал с шест пункта до 33 %.
Що се отнася до сегашните ни обтегнати отношения с Европейския съюз, при липсата на лидерство от страна на сегашното правителство трябва да се направи опит да се потърсят основните причини за периодичното разочарование на ирландския електорат от Европейския съюз. Трябва да се проведе разумен диалог с ирландския народ, за да се възвърнат разбирането и подкрепата за европейския процес. Този срив в общуването може да се преодолее, като се осигури по-позитивна информация за предимствата на членството в ЕС.
Смятам, че е важно в нашите образователни системи да се подчертава положителната роля на Европа. Това важи не само за Ирландия, а и за всички държави-членки. Аз настоявам дефицитът в общуването да бъде премахнат възможно най-скоро.
Обръщам внимание на проблема с възобновяването на разкола в българската православна църква. Разколът в църковните среди се зароди в годините на силна политизация в страната, в период, в който българската православна църква, както и много други структури, отстояваха мястото си в демократичното лице на България. За съжаление това доведе до обявяването на т.нар. втори синод на българска православна църква, въпреки българския закон за вероизповеданията. Той е силно либерален и всяко едно вероизповедание може да се регистрира на негово основание, стига да няма антихуманни цели. Но т.нар. втори синод иска регистриране именно като Свети синод на българската православна църква. Законът определя българска православна църква като традиционна за България, неподлежаща на регистрация. Изборът на патриарх и състав на Светия синод не са обект на субекти на правото. Призовавам всички, за които свободата на вероизповеданията в съответствие с личните духовни потребности е ценност, да не се влияят от манипулативните определения за т.нар. втори синод. Такъв не може да бъде регистриран и няма право.
(EN) Гн Председател, изборите, които се проведоха миналата седмица в Израел, показаха, че мнозинството от гражданите подкрепят партиите, според които, укрепването на военните сили е най-добрият начин за защита на страната. Въпреки че смятаната за центристка партия Kadima получи най-голям брой гласове, фактът, че десните партии вече имат 65 места в Кнесета, в сравнение с 50-те места на миналите избори, отразява променящите се възгледи на израелските граждани относно израелско-палестинския конфликт. Тези партии предпочитат твърдия курс пред на пръв поглед безкрайните и неефективни мирни преговори.
Близкият изток трябва да бъде един от основните приоритети в общата външна политика и политиката на сигурност на Европейския съюз, тъй като стабилността на целия регион зависи до голяма степен от израелско-палестинските отношения. От решаващо значение е следователно Европейският съюз да продължи да води мирни преговори и да възвърне на израелците и палестинците надеждата, че мирното съвместно съществуване е възможно.
(PL) Гн Председател, утре Vaclav Klaus, президентът на Чешката република, ще посети Европейския парламент. Предвид избухналия в Прага скандал, ние се надяваме, че президентът на страната, която в момента е поела председателството на Европейския съюз, ще бъде приет подобаващо и с дължимото уважение. Основателните мнения, изказани от президента Клаус по отношение на Договора от Лисабон, бяха предмет на опити да бъдат заглушени с цел да се прикрие фактът, че основният източник на съпротивата срещу приемането на договора може да се окаже Германия. Решението на Конституционния съд в Карлсруе ще бъде решаващо. Според медиите половината от съдиите имат сериозни съмнения и смятат, че договорът може да наруши националната конституция. Това идва да покаже, че никой не бива да прибързва, когато трябва да се вземе толкова важно решение, и това е ясно не само на гостуващия чешки президент.
(RO) След изборите в Румъния през есента и сформирането на новото правителство ние видяхме завръщането на антиунгарски настроения в политическия живот в Румъния, точно както в Словакия.
Демонстрацията, която се проведе на 9 февруари в Sfântu Gheorghe, организирана от унгарските църкви, беше протест срещу това подстрекателство. В петицията, издигната на демонстрацията, хиляди местни жители на областта Szekély протестираха срещу промяната в етническото съотношение в региона чрез прякото му заселване с румънци от други части на страната.
Президентът Traian Băsescu отправи към унгарците в региона абсурдното обвинение в етническо прочистване. Същевременно, по време на общинските избори в Cluj, листовките на демократите разпалваха омраза към унгарските кандидати, като използваха същата клевета. След десетилетия на дискриминация и отказ на права кой кого обвинява?
Бих искал да привлека вниманието на Парламента към факта, че в Румъния дори сега тече непрекъснат процес, чрез който с незабележими методи се цели хомогенизирането и превръщането на Трансилвания в румънска чрез изкуствена промяна на етническото съотношение.
(EN) Гн Председател, на 12 февруари 2009 г. на нидерландския депутат в ЕП Geert Wilders беше отказано влизане във Великобритания по заповед на министъра на вътрешните работи. Никога досега не е бил отказван достъп на демократично избран политик, представляващ демократична партия от демократична европейска страна.
Следващата точка е докладът на Konrad Szymański, от името на Комисията по външни работи, относно прегледа на Европейския инструмент за съседство и партньорство.
Гн Председател, много бих искал да се обърна и към представител на Съвета, но последният не взе решение да изпрати такъв на това разискване. Съжалявам за това и мисля, че това е един лош навик. Мисля, че Председателят трябва да реагира на това положение.
Връщайки се към въпроса за съседството, трябва да признаем, трябва да сме наясно, че държавите в съседство на Европейския съюз се променят много динамично. Затова са необходими и изменения в политиката на съседство. Съюзът за Средиземноморието е отговорът ни за нуждите на юга, а Черноморското взаимодействие отговаря на предизвикателството, което се засили с последното разширяване на Европейския съюз. Източното партньорство представлява навременен отговор на очакванията на европейските ни съседи на изток.
За да постигнем целите, поставени в предишни години, относно политиката на съседство, гражданите на съседните държави трябва да почувстват истинско политическо и икономическо сближаване с Европейския съюз. Затова и установяването на задълбочена зона за свободна търговия и скорошните действия за намаляване на визовите такси, с предложението за либерализиране на визовия режим за значителна част от тези държави като крайна цел, са от толкова голямо значение. Включването на въпроса за енергетиката сред найважните цели на политиката на съседство трябва да бъде наша обща цел, наш взаимен интерес, а това включва инвестиции на наши средства в модернизацията на независимите електропреносни мрежи, особено на изток и на юг. Единствено по този начин ще можем да постигнем политическо сближаване с Украйна, Грузия, Молдова, Армения, и, накрая, и с Азербайджан, а в бъдеще - запазвайки съответния баланс - и с петте републики от Централна Азия.
Когато говорим за източния аспект на съседство, неизбежно стигаме до проблема с Русия и нашето партньорство с тази страна. Днес обаче, стоейки на прага на преговорите за нова спогодба, можем да кажем единствено, че Русия представлява предизвикателство за сигурността в общото ни съседство. Много е трудно да гледаме на Русия като на партньор в тази област. Тук се натъкваме на основния политически проблем с разширяването на Европейския съюз на изток. Процесът на сближаване със съседните страни, разбира се, не може да замени присъединяването, но и не може да бъде отделен от перспективата за членство в случая с европейските държави. Без тази перспектива, усилията ни няма да дадат търсения резултат.
Възползвайки се от тази възможност, бих искал да благодаря на всички координатори по външни работи на политическите групи, съдокладчиците, както и на секретариата на Комисията по външни работи, без чиято помощ нямаше да бъде възможно да се изготви един доклад, който днес се радва на широка подкрепа, както може да се види от малкия брой изменения, внесени на пленарната сесия. Това значително ще улесни утрешното гласуване.
Гн Председател, преди две години и половина Парламентът и Съветът приеха предложението на Комисията за опростяване на външните финансови инструменти. Ние опростихме множество различни инструменти, един от които беше Европейският инструмент за съседство и партньорство (ЕИСП). Това е един особено важен инструмент, защото прави външното ни сътрудничество поефективно, в поголяма степен "ръководено от политиката", и подобре насочва финансирането ни в подкрепа на ключови отрасли.
Бях много доволна да прочета коментарите на гн Szymański и да разбера, че според него регламентът за ЕИСП е адекватен и валиден за целите на сътрудничество със съседните ни страни. Предварителните резултати от нашия преглед сочат точно в същата посока.
Програмите на страните от ЕИСП подсилват изпълнението на плановете за действие на ЕИСП и отразяват амбицията на Европейския съюз и държавите-партньори. Може да се каже, те са "трансмисионните ремъци" за политическите и икономически реформи, които искаме да насърчим чрез ЕИСП. Освен това, инструменти като побратимяването и инструмента за техническо подпомагане и обмен на информация (TAIEX) предоставят подкрепа за институционалното изграждане, законодателното сближаване и регулаторното привеждане в съответствие. Операциите за секторно и бюджетно подпомагане се използват за насърчаване на договорената програма за реформа. Различните подходи и измерения на ЕИСП се подкрепят чрез специфични регионални програми. Бе създадена програма с участието на няколко страни, найвече за изпълнението на изключително видими инициативи, които са общи за всички съседни страни, като "Темпус", "Еразмус Мундус" или програмата за сътрудничество в развитието и диалога във връзка с урбанизираните територии ("CIUDAD”). Иновационният компонент за трансгранично сътрудничество беше успешно пуснат в действие.
Всичко това ясно показва, че споразумението от 2006 г. относно регламента за ЕИСП ни даде инструмент, който ни позволява да постигнем и дадем конкретни резултати. Винаги има място за подобрение и аз съм винаги благодарна за всякакви предложения.
Нека кажа също, че докладът, първо, изтъква необходимостта от понататъшни консултации с гражданското общество и местните органи, което правим и в момента.
Второ, отбелязах си вашия призив за още поамбициозни действия в сферата на демокрацията, правовата държава и правата на човека. Както знаете, тези теми вече са водещи в нашето сътрудничество с държавите-партньори, а политическите реформи и доброто управление стоят в основата на Европейската политика за съседство (ЕПС). Набелязали сме и проекти, целящи укрепването на съдебната система.
Нека бъдем честни обаче. Първо, понеже партньорите ни са изправени пред важни структурни предизвикателства, ние не можем да очакваме ситуацията да се промени веднага и, както лорд Patten каза веднъж: "демокрацията не е разтворимо кафе". Мисля, че това е наистина така.
Трето, виждам, че докладът приканва за повече ресурси. Ясно е, че повече ресурси биха подобрили нашето преимущество - това е вярно. През първите две години трябваше да се връщаме към бюджетния орган няколко пъти и да искаме достатъчно допълнителни средства, за Палестина и Грузия, например. Затова предложихме да привлечем нови средства за едно амбициозно Източно партньорство, което скоро ще разискваме в Парламента.
Накрая, нека допълня, че съм много доволна да видя, че докладът приветства неотдавнашното предложение на Комисията във връзка с Източното партньорство, което, според нас, разполага с едно много важно многостранно измерение, наред със Съюза за Средиземноморието и Черноморското взаимодействие. Надявам се и за в бъдеще да мога да разчитам на вашата подкрепа и разбиране.
ЕИСП, който бе създаден след разширяването на Европейския съюз през 2004 г., се отнася за 17 държави, 15 от които са класифицирани като развиващи се. Инструментът включва новите източни съседи на Европейския съюз Армения, Азербайджан, Грузия, Украйна, Молдова и Беларус.
Сигурността на източните ни съседи, и найвече енергийната сигурност в Украйна и Беларус, означава също и сигурност на Европейския съюз. Това беше демонстрирано от газовата криза между Украйна и Русия по Нова година, която вече се превърна в традиция. Военният конфликт в Грузия миналото лято накара всички ни да вземем под внимание сигурността на държавите от Европейския съюз и заплахата за независимостта ни.
Изправени пред такава ситуация, аз предлагам, както направих и преди, да се създаде Асамблея на източните съседни държави ("Euroeast"), с участието на Европейския парламент, основаваща се на принципите на Евро-средиземноморското сътрудничество ("Euromed") и Евролатиноамериканската парламентарна асамблея ("EuroLat"), с оглед ЕИСП да бъде приложен в държавите от Източна Европа.
"Euroeast" ще даде възможност на Европейския парламент да посвети същото внимание на всички съседни и развиващи се страни.
Гн Председател, бих искал да поздравя моя колега, гн Szymański, за неговия много добър доклад. От името на Комисията по регионално развитие, аз приветствам включването на трансграничното сътрудничество в обхвата на регламента за ЕИСП като инструмент за изготвянето на общи проекти и заздравяването на взаимоотношенията между държавите от ЕПС и държавите-членки на Европейския съюз.
В същото време, бих искал да изтъкна необходимостта от редовен мониторинг на управлението и изпълнението на общите оперативни програми от двете страни на границата на Европейския съюз. Трансграничното сътрудничество трябва да допринася за интегрирано устойчиво развитие между регионите в съседство. Молим Комисията да изготви подробен преглед на всички общи оперативни програми за текущия финансов период, включващ оценка за спазването на принципите на прозрачност, ефективност и партньорство. Една такава оценка, наред с опис на найчесто срещаните проблеми от управляващите органи, трябва да допринесе за намирането на поподходящи решения за следващия програмен период.
Също така бих насърчил Комисията да улесни обмена на опит и найдобри практики в трансграничното сътрудничество между програмите и проектите на ЕПС, от една страна, и действията, извършени съгласно цел "Европейско териториално сътрудничество" и съгласно вече приключилата общностна инициатива Interreg III A, от друга.
В заключение, Комисията по регионално развитие счита, че ЕИСП трябва да бъде насочен към една балансирана стратегия между изтока и юга, със специфични подходи и за двете области.
Гн Председател, аз също бих желал да поздравя гн Szymański за всеобхватния му доклад, който ще получи подкрепата на групата ни при гласуването утре.
Също бих искал да поздравя гжа FerreroWaldner както за успеха на Европейския инструмент за добросъседство и партньорство (ЕИДП), така и за проектите, които предстоят, с необходимостта от източно партньорство по отношение на източните ни съседи и партньори, както и Черноморското взаимодействие. Веднъж след като тези структури се изградят и придобият собствена идентичност - например чрез парламентарна асамблея и така нататък, както правим в Средиземноморския район - вероятно всички те ще имат ясна самоличност, дори и по отношение на начина, по който се финансират.
Забелязвам някакъв вид съперничество - или нека да кажем тревога - между членовете на Парламента. Току що чухме как не сме направили дадено нещо във финансов ущърб на друго. Това не бива да се случва. Знаем, че Съюзът за Средиземноморието, Източното партньорство и Черноморското взаимодействие са в интерес на Европейския съюз. Тези споразумения не бива да са причина да се налага да се казва отново и отново на страните, които се стремят към присъединяване към Европейския съюз, че това не е алтернатива на членството, за което някои се притесняват.
Гн Председател, инструментът за добросъседство и партньорство има нужда да бъде ревизиран, така че да гарантира опростени процедури и в същото време да подобри прозрачността. Основата на ЕПД е създаването на климат на доверие в непосредственото обкръжение на Европейския съюз.
В интерес на всеки е във всички съседни страни, както на изток, така и в Средиземноморието, да има посилен икономически растеж и стабилност. Независимо от това, за всяка страна трябва да бъдат определени специфични критерии и подходи, които зависят от политическите й приоритети по отношение на правата на човека, демокрацията, правовата държава, правата на малцинствата и така нататък. Също така е важно помощта на Общността да достигне до всички заинтересовани групи граждани. Ето защо възможностите на инструмента за добросъседство трябва да бъдат насърчени по правилен начин.
Финансиране на действия, различни от официалната помощ за развитие, в страни, които попадат в обхвата на Регламент (ЕО) № 1905/2006 (разискване)
Следващата точка в дневния ред е докладът на гн Berman, от името на Комисията по развитие относно финансирането на дейности, различни от дейностите по официалната помощ за развитие в държави, които попадат в обхвата на Регламент (ЕО) № 1905/2006.
Аз също съм доволен, че гн Deva седна, защото сега гжа Ferrero-Waldner ще може да ме слуша, което е голямо облекчение.
Тази безпрецедентна икономическа криза, която нанася сериозни удари, предвещава подновено бедствие за развиващите се страни. Кризата води до намаление на цените на суровините - помалко инвестиции, помалко търговски кредит и помалко средства, които са изпращани вкъщи от имигрантите. Междувременно, брутният вътрешен продукт на всички богати страни се свива бързо, което означава, че бюджетът за сътрудничеството за развитие също спада рязко, тъй като той е 0,7 % от БВП или поне се очаква да бъде толкова, като при това положение повечето страни не успяват да спазят обещанията си.
Това е контекстът на дискусията за новия инструмент на политиката, която се провежда тук. Ако испански студенти получат стипендия, за да учат в Латинска Америка за няколко месеца или обратното, подобен обмен е полезен, необходим и желателен, но проект като този не може да бъде изключително финансиран със средства, които са предназначени за борба с бедността. Независимо че финансирането на ЕС в тази област трябва да бъде приветствано, то не е борба с бедността. Разочароващо е да ни се налага да оттегляме проекти като този, само защото няма прано основание, въз основа на което да ги подкрепим.
Ето защо ние търсихме скромен инструмент, с който ЕС да може да реализира политика в развиващите се страни, която, в тесния смисъл на думата, не попада в обхвата на борбата с бедността. Имаме нужда да намерим финансов източник и правно основание, които не влизат в обхвата на политиката за развитие. Следователно правното основание не може да се крие в член 179 от Договора от Ница, тъй като именно това е законовата база за политиката за развитие, която трябва да бъде избегната тук.
Собствените интереси на ЕС - европейски студенти да могат да участват в учебни пътувания - не могат да бъдат финансирани по член 179. Нещо повече, когато ЕС разходва средства за развитие, трябва да се спазват правно предписаните критерии по отношение на сътрудничеството за развитие, а именно тези за борбата с бедността.
С малко креативност съществуват и други източници. Разширяването на обхвата на инструмента за индустриализираните страни представлява един вариант, който бе предложен от Комисията по външни работи и който бе подкрепен и от моята комисия. Друг вариант обаче е комбинирането на членове 150, 151 и 170 - образование, култура и изследователска дейност. С това комбинирано правно основание Европейският парламент би запазил напълно възможността за съвместно взимане на решения по отношение на този инструмент като средствата - към момента 13 милиона EUR - не са взети от фонда на външната политика.
Като докладчик - и Комисията по развитие ще ме подкрепи - не мога да се съглася член 179 да бъде правното основание. Ако беше - този нов инструмент би станал неефективен; да се разбира всъщност целта му, е именно да се предотврати използването на средства за развитие за други цели. Затова не трябва да има правно основание за този инструмент, което би направило това задължително.
Поради тази причина, се обръщам с молба към групата на Европейската народна партия (Християндемократи) и Европейските демократи да оттеглят веднага изменението си. То противоречи на общото ни желание да защитим бюджета на сътрудничеството за развитие дори във времена на икономическа криза.
Гн Председател, преди всичко бих искала да потвърдя ангажимента, който поех от името на Комисията за извършване на междинен преглед на финансовите инструменти през 2009 г. Това беше в отговор на искането на Парламента по време на окончателните преговори по инструментите.
Този преглед ще се осъществи под формата на съобщение, придружено по целесъобразност от законодателни предложения. Приемането на съобщението е предвидено за април 2009 г. и е включено в работната законодателна програма на Комисията.
Прегледът се отнася до прилагането на инструментите. Той следва да се различава от другия междинен преглед, който протича в момента - той също е предвиден в нормативната уредба - и се отнася до програмните и стратегическите документи за 20112013 г. Това ново планиране ще даде тласък на поредица демократични проверки, както за първата програмна дейност, обхващаща периода 20072010 г.
Двете дейности са различни, но се допълват. Важно е да бъдат разрешени въпросите, свързани с инструментите преди началото на новия програмен период. Прегледът на стратегията и програмирането ще бъде извършен през 2009 г. с цел да имаме готовност за демократичния контрол от страна на Парламента през 2010 г.
Що се отнася до инструмента за развитие на сътрудничеството (ИРС), предварителните ни разсъждения потвърждават проблем, който ще бъде в центъра на прегледа: законодателната празнота по отношение на дейности извън официалните помощи за развитие (ОПР) за страните, включени в ИРС.
Какви са тези дейности извън ОПР? Това са дейности с различен характер, като настоящите четири подготвителни действия, предприети от настоящия Парламент, предоставят добър поглед по темата, за която говорим: сътрудничество със страните със средни доходи в Азия и Латинска Америка, които не са включени в ИРС, и търговския и научен обмен с Китай и Индия.
По отношение на този вид дейности сме съгласни с вас относно необходимостта от законодателство, включващо мерки за насърчаване на грижите на ЕС в страните от ИРС. Това би могло да се осъществи както чрез нов законодателен инструмент, така и чрез изменение на действащия регламент относно инструмента за индустриализираните страни (ИИС).
Когато подготвяхме новите инструменти за външни отношения през 2006 г., се съгласихме, че трябва да обхванем и външното измерение на вътрешните ни политики. Съгласихме се, че това може да бъде направено в съответствие с правното основание за външни действия. Това представляваше значително опростяване в сравнение с предишната ситуация.
За Комисията ще бъде трудно да следва този подход. Считаме, че правното основание трябва да отразява целите и съдържанието на инструмента. Признаваме, че е налице проблем с дейностите извън ОПР. По своето естество тези дейности не отговарят на условията за получаване на помощи за развитие. Следователно предложение, което се отнася единствено до тези помощи, не може да попадне в обхвата на сътрудничеството за развитие - по член 179, както споменахте.
Като се има предвид, че желанието ни е да обхванем известните дейности извън ОПР, изглежда вероятно член 181a от Договора да се окаже найподходящото правно основание, тъй като той обхваща икономическото, финансовото и техническото сътрудничество. Въпреки това, преди да внесе каквото и да било предложение, Комисията внимателно ще разгледа въпроса в контекста на изразената от Парламента позиция. Би било полезно да получим позицията на Парламента, за да можем да завършим предложенията си преди изборите, както обещахме.
В заключение, виждам, че в доклада се призовава за повече средства. Това ще трябва да бъде обсъдено. Известна ви е изключително ограничената ситуация на функция 4 от финансовата рамка. Някой може да възрази, че нововъзникващите пазари се намират в преход и че настоящият пакет помощи следва да съпровожда този преход - т.е. с постепенно преминаване от насоченост към развитието към дейности извън ОПР. Ние ще разгледаме това като част от прегледа.
Това са първоначалните съображения на Комисията относно обсъждания днес доклад. Считаме, че това е добра основа за общата ни работа и очаквам да чуя това, което членовете на ЕП имат да кажат.
Гн Председател, Комисията по бюджети е на мнение, че е изключително важно всеки един от бюджетните инструменти да бъде ясно разграничен. По тази причина найреалистичното становище изглежда е създаването на нов инструмент за действия различни от публичните помощи за развитие в страни, включени в обхвата на регламента.
От бюджетна гледна точка предложенията за финансиране на Комисията по развитие не изглеждат уместни, доколкото тези парични средства не съществуват и по тези бюджетни редове няма отпуснати средства на многогодишна основа. Налице е финансиране за 2009 г., но не и след този период.
Във всеки случай, като се има предвид, че финансирането на този нов инструмент за сътрудничество трябва да бъде съвместимо с финансовата рамка за периода 20072013 г., е важно да се изтъкне значението на междинния преглед на финансовата рамка. Това трябва да позволи корекция на таваните по различните бюджетни позиции.
Гн Председател, горещо приветствам направеното токущо изказване на гжа Ferrero-Waldner и призовавам моята политическа група да оттегли изменението си, така че този доклад да може да бъде приет. В противен случай ще се окажа в трудното положение да бъда принуден да подкрепя позицията на докладчика на социалистите.
Трябва да кажа, че според мен инструментът за развитие е предназначен именно за целите на развитието. Ако обаче се замислим върху това какви възможности предоставя инструментът за развитие - и поспециално член 179 - дори при всички ограничения, инструментът за ОПР допуска насърчаване на музеи, библиотеки, изкуства, музикални прояви в училищата, съоръжения за спортни дейности и мероприятия - всички тези дейности се считат за ОПР. Разбира се, спонсорирането на концертни турнета или пътни разноски на спортисти не е част от тези помощи. Културните програми в развиващите се страни, чиято основна цел е да се популяризират културните ценности на донора, не могат да бъдат отнесени към ОПР. Тези помощи изключват военното подпомагане, но не изключват поддържането на мира. Помощите обхващат голямо разнообразие от дейности - включително работата на цивилната полиция за предоставяне и повишаване на капацитета за обучение на полицаи, демобилизацията на военни лица, наблюдение на избори, обезвреждане на мини и противопехотни мини - всичко това са ОПР.
Следователно ние в този Парламент се питаме колко ангели могат да танцуват на върха на една игла, когато всъщност основната част от работата е обхваната от инструмента за ОПР. Така че приветствам изказването на гжа Ferrero-Waldner, че член 181a е създаден, за стане възможно търсенето на средства за целите, които някои от моите колеги се надяват да осъществят.
Гн Председател, от жизненоважно значение е да се преодолее настоящата законодателна празнота във финансирането на действията извън ОПР в страните, включени в ИРС. Това предложение за инструмент, чрез който да се преодолее тази празнота, трябва да запази по недвусмислен начин ИРС като инструмент за ОПР и трябва да допуска категорично разделение между финансовите източници, отпуснати във връзка само със сътрудничество за развитие по ОПР и източниците, отпуснати за други видове сътрудничество за развитие извън ОПР с развиващите се страни. Това разделение е изключително важно политическо послание по своята същност и ще осигури съответната видимост на политиката на ЕС за сътрудничество за развитие.
Новият или преразгледан инструмент трябва да бъде също така достатъчно обширен, за да обхване широк кръг действия, които не са в съответствие с насоките на ОИСР - Комитет за подпомагане на развитието, но които са от жизненоважно значение за сътрудничеството на ЕС с развиващите се страни, като например, разработването на газовите находища в Акас, Ирак или сътрудничеството в областта на авиационната безопасност с Индия. По тази причина не мога да се съглася напълно с предложеното ограничително правно основание. Напълно подкрепям гжа Ferrero-Waldner в констатацията й, че член 181a вероятно е найподходящото правно основание, което би разрешило този род безпокойства, които посочих. Въпреки това, не съм убедена и в алтернативата, представена в изменението на групата PPE-DE, което трябва да гласуваме утре.
Правна рамка на Общността за европейска научноизследователска инфраструктура (ERI) (разискване)
Следващата точка е докладът на гжа Riera Madurell, от името на Комисията по промишленост, изследвания и енергетика относно предложението за регламент на Съвета за правната рамка на Общността за европейска научноизследователска инфраструктура (ERI) - C6-0306/2008 -.
Гн Председател, Комисар, бих искала преди всичко да подчертая, че бе постигнато единодушие в Комисията по промишленост, изследвания и енергетика по отношение на този доклад. Единодушието стана възможно благодарение на добрата работа и сътрудничеството на докладчиците в сянка, чийто принос също до голяма степен допринесе за постигане на полезен доклад върху толкова важна тема като европейските научноизследователски инфраструктури.
Трябва да кажа, че Парламентът е съгласен с Комисията, че с оглед на глобализацията на изследванията и появата на нови научни и технологични сили като Китай и Индия, ние спешно трябва да побързаме да стимулираме изграждането на едно ново европейско научноизследователско пространство.
Много е важно да направим всичко необходимо, така че Европейският съюз да се превърне възможно найскоро в област, в която научни изследователи, технологии и знание да могат да се придвижат свободно; пространство, в което да съществува ефективна координация на научноизследователските дейности и където ресурсите се използват по найдобрия възможен начин. Това изисква, наред с други неща, да имаме големи научноизследователски инфраструктури на европейско равнище.
Тези инфраструктури могат също да предоставят отлична възможност за сътрудничество между отделните държавичленки, оказвайки значително въздействие върху научното образование на младите хора и силен икономически ефект върху европейската промишленост. Ето защо, те са от съществено значение за напредъка на науката в Европа и следователно трябва да се улесни тяхното развитие. Парламентът приветства инициативата на Комисията да предложи правна рамка и условията за това.
Всъщност, от самото начало разглеждаме развитието на европейските научноизследователски инфраструктури като един от стълбовете на европейското научноизследователско пространство. Въпреки това ние винаги сме били наясно с трудностите, които трябваше да бъдат преодолени, не само защото са необходими значителни финансови ресурси - не трябва да се забравя, че пътната карта, разработена от Европейския форум за стратегии за научноизследователски инфраструктури (ESFRI), посочва 44 проекта, които трябва да бъдат осъществени през следващите десет години, но и поради техническата и организационна сложност на проблема.
По този въпрос искам да кажа още веднъж, че при инициатива от този калибър Парламентът трябваше да изиграе много порешаваща роля. Въпреки това наложителността на тези мерки и липсата на подобро правно основание в настоящия Договор са достатъчно основание за ползване на член 171, което не омаловажава факта, че това е още една причина да се заяви необходимостта, възможно най-скоро, да има нов Договор.
Ще спомена накратко за някои от основните моменти в доклада. На първо място той изяснява дефиницията за "европейска научноизследователска инфраструктура", за да се избегне объркване между юридическото лице и действителната научноизследователска инфраструктура. Също така изяснява и допълва изискванията за това една научноизследователска инфраструктура да се счита за европейска, като добавя важни въпроси, като например оценка на въздействието на предложението на европейско равнище, обосновава неговия капацитет за финансиране и гарантира, че има добра политика за достъп на цялата европейска научноизследователска общност.
Също така ние предлагаме тази инициатива да се разшири в съществуващата инфраструктура и даваме нашата пълна подкрепа на предложението на Комисията за освобождаване от ДДС, което считаме за ключов елемент от тази инициатива.
Затова ние искаме да изпратим ясно послание към Съвета да разреши проблемите си по този въпрос възможно най-скоро и повтарям още веднъж, че ако искаме да поощрим научните изследвания в Европа, то трябва да ги освободим от данъчни тежести. Това е нещо, което сме препоръчвали няколко пъти, за да окуражим малките и средни предприятия да участват в задачи за научни изследвания и развитие, ето защо ние трябва сега да дадем своята подкрепа за създаването на големи научноизследователски инфраструктури на европейско равнище, тъй като те са от съществено значение за напредъка на науката.
В заключение, бих искала още веднъж да благодаря на всички докладчици в сянка и на Комисията за техния ценен принос, а също така и на Комисията по промишленост, изследвания и енергетика за помощта, която те ми оказаха при изготвянето на този доклад.
Гн Председател, преди всичко бих искал да изразя своята благодарност към Комисията по промишленост, изследвания и енергетика и особено към докладчика, гжа Riera Madurel, за подкрепата на нашето предложение за правна рамка на Общността за европейска научноизследователска инфраструктура. Да ви слушам беше музика за моите уши!
Нека също така да благодаря на докладчиците в сянка от комисията ITRE за тяхната конструктивна подкрепа.
Ние правим заедно важна стъпка напред към правна рамка, която ще позволи на държавитечленки да си сътрудничат за изграждане на нови големи научноизследователски инфраструктури, които стават все посложни и скъпи, и които могат да бъдат изградени, ако няколко европейски държави работят заедно.
Вие разгледахте новия правен инструмент в дълбочина и направихте много изменения, които ще помогнат за изясняване на текста и ще му дадат подобра структура, и поконкретно, по отношение на определението, обхвата и статута, както и чрез въвеждане на препратки към Европейския форум за стратегии за научноизследователски инфраструктури (ESFRI).
Комисията ще положи всички възможни усилия, за да подкрепи прилагането на тези изменения от Съвета.
Ние сме особено радостни да видим, че сме постигнали съгласие по отношение на найважния аспект на дискусиите, които се провеждат в момента в Съвета, както и относно рисковете, които блокират приемането - имам предвид въпроса за ДДС.
Както знаете, всички държавичленки са единодушни по въпроса, че е необходимо научноизследователските инфраструктури, създадени от няколко страни, да бъдат освободени от данъци в страната домакин.
Често пъти в процеса на работа на този въпрос се гледа като на освобождаване от данъци, което създава известно объркване. В действителност, става дума единствено за прилагане на съществуващата Директива за ДДС, която вече е одобрена и приета от Съвета. Истинският въпрос е, дали на участниците в европейската научноизследователска инфраструктура следва да се даде статут на международни организации, съгласно дефиницията в Директивата за ДДС, и като такива, да бъдат освободени от плащане на ДДС. Ето защо ние не говорим за фискална хармонизация, а за създаване на юридически лица, свързани с научноизследователски инфраструктури.
Правните служби на Комисията и на Съвета ясно заявиха, че това е правилно. Следователно създаването на нови изследователски съоръжения от световна класа в Европа е въпрос на политическо решение на държавитечленки.
Вашата непоколебима подкрепа по този въпрос може да бъде от голяма значение.
Гн Председател, Комисар, госпожи и господа, гн van Nistelrooij каза веднъж , че тук става дума за определяне на "петата свобода". Петата свобода е просто свободата на научните изследователи, които не могат да бъдат обвързвани на регионално, национално или международно равнище.
Ние просто трябва да създадем групиране и правна рамка за научните изследователи, така че те да могат да вършат работата, която обществото очаква от тях. Тук става дума не само за научните изследвания, провеждани в университетите, академичните изследвания или изследванията в промишлеността, но и за научните изследвания, извършвани в малките и средни предприятия. В крайна сметка, важно е също така резултатите от тези изследвания да продължават да бъдат представяни и да бъдат достъпни.
Миналата година, ние представихме в тази зала Енергийния клуб (тогава заместникпредседателят Onesta също присъства), а научната общност и отговорните лица изразиха ентусиазъм за изобретения с потенциал да донесат на всички ни много големи ползи. Създаването на такива инструменти за научни изследвания е правилният отговор, особено в настоящата икономическа и енергийна криза, така че да се позволи разработването на нови продукти и услуги, които могат да бъдат предмет на търговия в световен мащаб. Тази инициатива на Комисията трябва да бъде специално приветствана, тъй като организацията на подобни инициативи, разбира се, засилва международните възможности. Международното сътрудничество, конкретно, е все поважно за нас, в Европа, както и за нашите партньори. В крайна сметка, ние направихме така, че Европа да се превърне в частта от света с найголяма покупателна способност, а нашите 500 милиона граждани имат право резултатите от научните изследвания да се изготвят колкото е възможно побързо и ефективно. Благодаря.
Гн Председател, целта на европейската научноизследователска инфраструктура (ERI) е да се създадат уникални изследователски центрове, управлявани от найизтъкнатите специалисти, работещи в конкретни области. Те трябва, по мое мнение, да притежават солидна база от скъпи и нови съоръжения, както и да разполагат с екип от учени. Европейската научноизследователска инфраструктура (ERI) ще се използва за експериментални изследвания, найвече чрез индуктивни методи, на явленията в света около нас с цел създаването на практически решения. ERI трябва да служи също така за обучение на млади учени.
Мисля, че предназначението на Европейския форум за стратегии за научноизследователски инфраструктури не е да копира настоящите центрове за високи постижения, а чрез използване на структурните и национални фондове да създаде различни научноизследователски звена, които да допълнят центровете за високи постижения и да създадат инфраструктура от специализирани научноизследователски звена - една еднородна мрежа, която да обхваща целия Европейски съюз. Младите, амбициозни европейски учени няма да бъдат принуждавани да пътуват през океана, за да реализират своите идеи. Мисля, че по този начин, предпоставките за ефективното функциониране на ERI включват висока степен на специализация и мобилност що се отнася до научноизследователската среда. Изследванията ще станат поефективни, ако се въведат времеви ограничения и ако са разпределени между няколко места, т.е. ако основните изследователски задачи се извършват едновременно в различни международни специализирани звена на ERI, които, тъй като не са икономически субекти, ще бъдат освободени от данъци.
Като ви благодаря за вниманието, поздравявам гжа Madurell и пожелавам на Комисията бързо реализиране на тази концепция за регламент, която макар и интересна, изисква допълнително уточняване.
от името на групата ALDE. - Бих искал да поздравя Teresa Riera Madurell за този доклад, който ни доближава до успешното изграждане на европейското научноизследователско пространство. Убеден съм, че именно чрез изграждането на мрежа от научноизследователски партньорства между държавите-членки, ще постигнем конкурентна и печеливша икономика, основана на знанието и иновациите. Обменът на знание не би бил възможен без съответната инфраструктура, защото тя има ключова роля в изграждането на ефикасна среда за реализирането на съвременни и изключително необходими научни изследвания.
На този етап цялата дейност е ограничена до рамките на индивидуални научноизследователски сътрудничества. Липсваше досега и съответната правна уредба, която да позволява установяването на подходящо партньорство с участници от различни държави, което всъщност е ключовият момент за нашия успех в тази насока. Липсата на тази правна уредба изключително много забавя процесите на научноизследователска интеграция на новите страни-членки, а тези страни-членки разполагат със значителен научен потенциал, който трябва да бъде инкорпориран в Европейския съюз.
Специално място за децата във външните действия на ЕС (кратко представяне)
Следващата точка е кратко представяне на доклада на гжа Kinnock - от името на Комисията по развитие, относно специално място на децата във външните действия на ЕС.
Гн Председател, от самото начало трябва да кажа, че приветствам съобщението, подготвено от Комисията. Смятам, че то е както изчерпателно, така и амбициозно.
В доклада си, г-н Potočnik, препоръчвам какви практически действия, инвестиции и процеси са необходими, ако искаме да открием специалното място за децата във външните действия. Съобщението на Комисията и заключенията на Съвета относно външните действия ще очертаят външните измерения на стратегията на ЕС за правата на детето. Смятам, че това е съществена задача за Европейския съюз.
Г-н Potočnik, сега очаквам с нетърпение да видя действия, които да съответстват на амбицията, която виждам. Необходимо е да видим как реалността подкрепя реториката. Това означава, че трябва да има ресурси и разбира се - сигурна съм, че ще се съгласите - държавите-членки на Европейския съюз трябва да спазят поетите ангажименти за финансиране на Целите на хилядолетието за развитие (ЦХР). Знаем, че по-голямата част от двата милиарда деца по света водят всекидневна борба с бедността и уязвимостта. Както е известно, 98 % от децата в света, които живеят в крайна бедност, живеят в развиващите се страни.
Нещо повече, сега е ясно, че въздействието на финансовата криза ще бъде почувствано с особена тежест от децата и младите хора, например при съкращаване на бюджетите за здравеопазване и образование. Ето защо мисля, че е редно да поемем политически ангажимент на най-високо равнище, от името на децата и заедно с тях. ЕС трябва да вижда в партньорството си с развиващите се страни възможност да повлияе на обществената политика за спасяване на живота на децата. Трябва да се насърчават приоритетни действия за децата, когато Европейската комисия договаря регионалните и тематични стратегии в стратегическите документи по държави, докато се съставят, а впоследствие и когато се преразглеждат.
В операциите по бюджетно подпомагане, в това число договорите по ЦХР, е необходимо и трябва да бъдат включени конкретни цели и показатели за децата. Приветствам намерението на Комисията за съставяне на партньорски национални планове за действие за децата. Необходими са ни уверения, че дори най-изолираните деца, в това число децата с увреждания и сираците, имат равен достъп до здравеопазване, благосъстояние и правни услуги.
Считам, че е необходимо повече и по-качествено обучение за персонала на Комисията - и в Брюксел, и в делегациите - особено за това как се управлява участието на деца. Нужно е радикална промяна в мисленето в Европейския съюз, за да се гарантира, че изслушваме децата и ги каним да участват, защото разбираме, че децата са тези, които дават живот на ценностите, заложени в международното право посредством Конвенцията за правата на детето, приета през 1989 г. Моят опит показва, че самите деца - младите хора - разбират и имат богат опит - който трябва да използваме - за това, как да се справим с бедността и деградацията на средата.
Приветствам факта, че Комисията признава важността на консултациите по време на подготовката на стратегията на ЕС за правата на детето. Разбирам също, че това беше планирано за първата половина на 2009 г. Г-н Potočnik, ще може ли Комисията да потвърди кога ще започне този процес? Смятам, че няма да има решение, че обществената консултация, включително с деца, ще бъде оставена на изчакване, докато не бъде избрана нова Комисия и нов Парламент.
За финал, нека цитирам Кофи Анан: "Няма вяра, по-свята от вярата на света в децата. Няма по-важно задължение от това да се гарантира, че правата им се зачитат, че благоденствието им се защитава, че животът им е свободен от страх и че те растат в мир." Мисля, че всички ние ще се съгласим, че това са прекрасни цели.
Гн Председател, за мен е удоволствие да бъда тук днес, за да говоря за децата, както и за доклада, който скоро ще приемете.
Нека поговоря няколко минути за това как стигнахме до тук, където се намираме днес, какво ще стане в бъдеще и относно участието на децата, което, както изглежда, е най-голямото ни предизвикателство що се отнася до тях.
Днес ние правим една важна стъпка от един дълъг процес, който започна преди няколко години вътре в Комисията. Признаваме, че ЕС се нуждае от стратегия за децата. Нуждаем се от стратегия за това как ние, Европейският съюз, да изпълним своите ангажименти. Ние и целият останал свят подписахме Конвенцията на ООН за правата на детето.
Първата стъпка беше съобщението на Комисията "Към стратегия на ЕС за правата на детето" от 2006 г. То беше последвано през 2008 г. от пакет документи относно децата във външните действия, който начерта един всеобхватен подход на ЕС към децата, използвайки всички налични инструменти за външно сътрудничество.
Позволете ми да се отклоня за момент, тъй като съм убеден, че някои от вас ще попитат: какво стана със стратегията на ЕС за правата на детето, която беше обявена в гореспоменатото съобщение? Мога да потвърдя, че Комисията работи по такава стратегия, която ще бъде представена на следващата Комисия.
По време на словенското председателство, през м. май 2008 г., Съветът прие заключения относно утвърждаването и защитата на правата на детето във външните действия на Европейския съюз - измерение на развитието и хуманитарно измерение.
Тогава Комисията по развитие започна да съставя доклад. Вече сме към края на този процес и утре вие ще гласувате този отличен доклад.
В допълнение, политиката на ЕС за децата се основава на двете насоки на ЕС - Насоките за децата и въоръжените конфликти и Насоките за утвърждаването и защитата на правата на детето - и двете прилагани в редица избрани приоритетни и пилотни страни. Комисията приветства доклада, който е отлично допълнение към нашето съобщение, заключенията на Съвета и Насоките. Със сигурност ще го използваме при работата си относно децата.
Нека се концентрирам върху заключителните си коментари относно това, кое е най-голямото ни предизвикателство днес: участието на децата. Как да гарантираме участието им в решения, които ги засягат? Как да гарантираме, че децата ще имат достъп до отнасяща се до тях информация? Как да гарантираме равна възможност на децата да изразяват своето мнение? Трябва да осъзнаем, че освен всичко, с което се съгласихме в Конвенцията за правата на детето, това може би е най-голямото предизвикателство.
Трябва да признаем, че засега сме далеч от постигане на нещо значимо по отношение на участието на децата. В Комисията започваме да обмисляме как да разработим и въведем подходящо участие на децата, което да не е просто формалност. Участието на децата трябва да бъде уместно, съдържателно и информирано. Осигурихме също така съответното финансиране за участието на децата по тематичната програма "Инвестиране в хората".
Защо това е толкова трудно за нас възрастните? По същество, защото поставя под съмнение онова, което е основно за нас: поведението ни.
Какво ще направи Комисията във външните си действия, за да насърчи това участие? Комисията ще предостави инструменти за нашите делегации, за да консултират децата, но тези инструменти ще бъдат използвани не само от нашите делегации, но и от партньорски страни. Също така, съвместно с УНИЦЕФ, разработваме и комплект от инструменти, които следва да бъдат насочени не само към участието на децата, но и към цялостната защита на децата, правната реформа, финансирането на децата.
Освен този комплект, ние придаваме нова форма на сътрудничеството си с УНИЦЕФ и го укрепваме като цяло, за да можем да повишим нашата подкрепа за партньорски страни в усилията им да гарантират, че децата ще имат право на глас на държавно равнище.
Също така тясно си сътрудничим с различни неправителствени организации, за да получим информация от тях относно възможни формати, като често включваме деца и имаме съдържателно детско участие. Нека да бъда откровен: това няма да се случи утре. Ние сме едва в началото на един дълъг процес.
Позволете ми да направя само един коментар по доклада. Докладът подчертава, че Комисията трябва да обърне внимание на участието на децата, но колеги, вие също трябва да го направите и аз мога да ви уверя, че Комисията ще се радва да работи с вас за постигане на напредък в това отношение. Трябва да увеличим колективна сила на двете институции, за да напреднем по този важен въпрос.
Позволете ми да изразя още веднъж високата оценка на Комисията за доклада и да подчертая, че ще направим максималното, за да изпълним препоръките. Разчитаме на трайната подкрепа на Парламента в тази област.
В отговор на въпроса на г-жа Kinnock, щастлив съм да потвърдя, че позицията на Комисията не се е променила. Идеята да се използва 2009 г. за консултации беше лансирана в самата Комисия и ние работим, за да създадем условията за процес на консултация с деца, който се възползва от всички съществуващи инструменти.
Нека подчертая също, че Комисията желае да осигури процес на консултация, който напълно зачита правата на детето.
В заключение, нека ви благодаря, г-жо Kinnock, за много плодотворното сътрудничество относно децата и въпросите, свързани с тях, не само във връзка с този доклад, но и през годините. Знам, че бях твърде многословен, но човек никога не може да бъде такъв, когато говори за правата на децата.
Много благодаря, г-н Potočnik. Изказването ви наистина беше много интересно и по въпрос, който също така е много важен.
Прилагането на Директива 2002/14/ЕО за създаване на обща рамка за информиране и консултиране на работниците и служителите в Европейската общност (кратко представяне)
Следващата точка е кратко представяне на доклада на гн Cottigny - от името на Комисията по заетост и социални въпроси, относно прилагането на Директива 2002/14/ЕО за създаване на обща рамка за информиране и консултиране на работниците и служителите в Европейската общност..
Гн Председател, г-н Potočnik, госпожи и господа, първо бих искал да благодаря на различните докладчици в сянка за непредубедената им работа по време на сътрудничеството ни по този текст в Комисията по заетост и социални въпроси.
Държавите-членки трябва да подобрят мерките за прилагането на Директивата за информиране и консултиране на работниците и служителите, особено в настоящите условия на финансова криза и нейните последствия за предприятията, докато се преструктурират, сливат или делокализират. Това е посланието, което Комисията по заетост се стремеше да отправи в този доклад по собствена инициатива.
В Европейският съюз има 23 милиона предприятия с персонал под 250 служители. Те представляват 99 % от предприятията и осигуряват работа на над 100 милиона души. Правата на работниците на информация и консултация са съществени елементи на социалната пазарна икономика.
Транспонирането на Директива 2002/14/EО е значително забавено в някои държави-членки. В този доклад по собствена инициатива ние подчертаваме, че въздействието на директивата е очевидно в държавите, където не е съществувала обща система за информиране и консултации с работниците.
Призовавам да се подобрят мерките за транспониране на директивата в държавите-членки. Приканваме Комисията да предприеме мерки възможно най-скоро, за да гарантира правилното транспониране на тази директива от държавите-членки и да предприеме процедури за нарушение срещу онези, които или не са я транспонирали изобщо, или са го направили неправилно.
Докладът набляга и на това, че в мерките си за транспониране някои държави-членки не са взели предвид младите работници, жените, работещи на непълен работен ден или работници, наети краткосрочно или с временни договори.
Приканваме държавите-членки прецизно да дефинират термина "информация", като позволят представителите на работниците да проучат предоставените данни, а не да се ограничат да изчакват приключването на процедурата по информиране, в случай че решенията на предприятията имат преки последици по отношение на работниците. Държавите-членки, които не разполагат с ефикасни, пропорционални и възпиращи санкции, се насърчават да въведат такива. Накрая, в условията на едно по-добро координиране на различните законодателни инструменти, приканваме също така Комисията да разгледа въпроса относно изискванията за координиране на шестте директиви и регламента относно информирането на служителите, така че да могат да бъдат направени всички изменения с цел премахване на застъпването и противоречията.
Тъй като този тип напредък в областта на правата на работниците е повече от полезен, Съюзът е длъжен да гарантира, че държавите-членки са транспонирали задълженията, произтичащи от директивата, правилно и изцяло. Много важно е всички европейски работници да знаят, че Европа ги подкрепя в тяхното участие в живота на тяхното предприятие, в ежедневния им живот като работници и особено в сегашния момент.
Гн Председател, надлежно си вземам бележка от доклада на г-н Cottigny относно това какво е важна директива, която консолидира на европейско равнище основното социално право на служителите. Комисията придава голяма значение на информирането и консултирането на служителите на национално и на транснационално равнище, особено в настоящите трудни условия на финансова криза.
Ние предложихме преработване на директивата относно европейските работнически съвети. Това беше завършено успешно. Продължаваме работата по превантивната дейност и социално отговорното управление на преструктурирането и въпросите, възникващи на европейско равнище, от договарянето на транснационални споразумения.
Както се обяснява в съобщението на Комисията от 17 март 2008 г., основната загриженост на Комисията относно прилагането на Директива 2002/14/EО е свързана с това, че то трябва да бъде пълно и ефективно в сътрудничество с държавите-членки и двете страни на индустрията, които изпълняват изключително важна роля, както знаете. Не трябва да се забравя, че директивата само установява обща рамка, която може да бъде прилагана и разширявана от двете страни на индустрията, по-конкретно на равнище предприятие.
Комисията провежда и подкрепя дейности, насочени към повишаване на информираността, като насърчава обмена на най-добри практики и укрепва капацитета на всички заинтересовани страни с помощта на семинари, курсове за обучение, изследвания и финансова помощ за проекти, особено по конкретен бюджетен ред.
Комисията също така наблюдава и правилното прилагане на директивата в качеството си на "пазител на Договорите": например в случай на отправени оплаквания от профсъюзни организации. Досега обаче Комисията е получила много малко оплаквания във връзка с прилагането на тази директива.
Гласуването ще се проведе в четвъртък, 19 февруари 2009 г.
Транспонирането на Директива 2002/14/ЕО, установяваща обща рамка за информиране и консултиране на служителите в Европейската общност беше предмет на значително забавяне от страна на определени държави-членки.
Мисля, че е необходимо да се увеличи демократичното участие на работниците при вземането на решения, които влияят върху предприятието, като се има предвид глобалният характер на настоящата финансовата криза, която безразборно поразява държавите-членки по отношение на техните икономически мрежи и създава страх от преструктуриране, сливания и делокализиране.
В случай на преструктуриране на предприятия, бих призовала европейските фондове да бъдат достъпни и да бъде предвидена помощ не само за предприятията, но и за работниците. Също така смятам, че трябва да стане задължителна практика в ситуации, при които мултинационална компания се преструктурира, представители на профсъюзите от всички филиали на компанията да бъдат поканени на преговори и консултирани, а не само онези от държавата-членка, в която се намира централата на компанията.
Мисля, че е важно законодателството относно правата на работниците на информиране и консултации да бъде редовно осъвременявано и тази точка да се включи в дневния ред на европейския социален диалог както на междубраншово, така и на индустриално равнище.
Следващата точка от дневния ред е кратко представяне на доклад на гжа Toia, от името на Комисията по заетост и социални въпроси, относно социалната икономика.
докладчик. - (IT) Гн Председател, госпожи и господа, поласкана съм и се гордея, че Европейският парламент обръща поглед към социалната пазарна икономика и прави практически предложения как да бъде оказана реална подкрепа на този сектор.
Моят доклад има три цели. Първата е да се привлече внимание и да се хвърли светлина върху един сектор, който оказва голямо влияние върху редица области, включително и върху икономиката. Към него принадлежат 10 % от европейските предприятия, както и 9 до 10 % от работните места. Този сектор се състои от различни оператори - кооперации, взаимоспомагателни дружества, фондации, социални предприятия и асоциации - които споделят специфични ценности и имат съществен принос в БВП. По този начин ние се надяваме да му осигурим по-голяма институционална прозрачност.
Втората цел е да потвърдим, че той не само не е маргинален сектор или изключение, а дори има твърдо установено присъствие в пазарната икономика и собствени правила, които вътрешният пазар трябва да признае и уважава. Той представлява алтернативен начин за извършване на бизнес, за производство, потребление и осигуряване на заетост, който въпреки това си е спечелил правото да бъде част от пазара. Този метод се характеризира с някои отличителни черти, които не трябва да бъдат заличени и които се състоят най-вече в желанието да се съчетаят и съвместят производството и заетостта с ценности като солидарност, отговорност и човешко достойнство във всички области, включително и в трудовия свят.
Както някой беше казал, според мен съвсем правилно, тези предприятия работят с капитал, но не и за капитала. Това са концепции, които са част от идеологическото наследство на Европейския съюз - да вземем например "Делор" - тъй като ние често признаваме, че социалната икономика е основен елемент от европейския социален модел, но като изключим това, по този въпрос бе направено много малко.
Сега е идеалният момент да преоткрием значението на тези предприятия, тъй като настоящата криза в производството показа, че много от традиционните икономически субекти са много нестабилни, много слаби, а понякога и много безскрупулни. За разлика от тях светът на социалната икономика произхожда от местните общности, по-близък е до реалната икономика и до хората и затова е защитен от спекулации, както се видя в този случай. Той също така е сектор, който обединява широк кръг от участници, извършващи много социални дейности, и е признат като средище на дейностите в обществена полза. Вярвам, че той може да помогне за запазването на нашите социални системи в тежки времена.
Третата цел е да се реши какво можем да направим на практика, за да подкрепим този сектор. Ще опиша много накратко няколко от предложенията. Преди всичко се нуждаем от ясна дефиниция, за да разберем точно спецификата и отличителните черти на тези изключително разнообразни организации. От решаващо значение е също приносът на този сектор да бъде регистриран точно в националните статистически данни на различните страни. Той не принадлежи нито към капиталистическата икономика, нито към икономиката на публичния сектор, и това налага да бъде дефиниран самостоятелно. Комисията направи някои крачки в тази посока със своя наръчник, но той трябва да бъде прилаган. Вярвам, че академичните и научноизследователските среди и университетите също могат да помогнат в тази област.
И накрая, призовавам за някои законодателни инициативи. Направени са някои неща, като например устав на кооперативното дружество и устав на фондацията, и виждам, че Комисията е възобновила своите консултации. Затова трябва да разберем кои са полезните неща и дали си заслужава да продължаваме да работим в тази посока. Не искаме един сектор, в който идеите, мотивацията и свободата процъфтяват, да потъне в документална работа, но там, където са необходими законови разпоредби на общностно равнище или такива ще бъдат необходими в бъдеще, би било разумно те да бъдат създадени.
И последното искане е този сектор да бъде включен в социалния диалог. Къде и на какво равнище трябва да се провеждат консултациите и диалогът с Европейската комисия? И накрая, какво пряко подпомагане трябва да се осигури от европейските програми - трябва ли да имаме ad hoc програми за социална икономика или да намерим място за тези оператори в рамките на съществуващите програми? Оценката по този въпрос трябва да бъде направена от Комисията.
Преди да приключа, бих искала да благодаря на националните асоциации и европейски мрежи, които ми оказаха много голяма подкрепа в тази работа, на смесената група за социална икономика на Парламента, която работи добре, на докладчиците в сянка, а също и на гн Verheugen и на гн Špidla, с които обменихме откровени и задълбочени становища.
Предаваме на Комисията този доклад, за изготвянето на който много допринесоха социалните участници и сдружения, с надеждата, че въпреки краткото време, оставащо до края на този избирателен мандат, тя ще намери време, Комисар - днес Вие представлявате цялата Комисия тук, да подготви някои инициативи и да даде ясен сигнал, така че следващият Парламент и следващата Комисия да не трябва да започват отново от нула, а да имат солидна основа, върху която да може да се гради.
Гн Председател, Комисията приветства инициативата на Парламента да излезе със становище по собствена инициатива относно социалната икономика. Особено в контекста на настоящата финансова и икономическа криза, този важен сектор заслужава да бъде насърчаван повече.
Предприятията от социалната икономика извършват дейността си по уникален начин, тъй като съчетават споделяни между членовете икономически резултати, а често и постигането на социални и обществени цели, като бизнес цел. Поради тази причина те се намират в добра позиция с оглед на оказването на принос към общностните политики и цели, особено в областта на заетостта, социалното сближаване, регионалното развитие и развитието на селските райони, опазването на околната среда, защитата на потребителите и социалната сигурност. Предприятията от социалната икономика са неразделна част от политиката на Комисията в областта на предприятията. Тъй като по-голямата част от тях са микро-, малки или средни предприятия, те вече се ползват от Законодателния акт за малкия бизнес и всички дейности, насочени към малките предприятия.
По отношение на социалната икономика нашата цел е да се създаде правна и административна среда на европейско равнище и във всяка държава-членка, в която предприятията от социалната икономика, независимо от тяхната форма и размер, могат да процъфтяват и да посрещнат предизвикателствата на глобализацията и икономическия спад. По-конкретно, политиката на Комисията има за цел да гарантира, че предприятията от социалната икономика могат да растат и да просперират едновременно с другите форми на дружества. С оглед на това Комисията обръща специално внимание на създаването на гаранции, че специфичните потребности, конкретните цели, усилия и начин на работа на този вид предприятия се вземат предвид във всички други политики на Общността, в области като конкуренция, счетоводство, дружествено право, обществени поръчки, здравеопазване, социални въпроси, селско стопанство, рибарство, банково дело, застраховане, публични и частни партньорства и регионално развитие.
В заключение, службите на Комисията в момента работят по документ, в който ще бъде направена равносметка на постигнатия от 2004 г. насам напредък в областта на насърчаването на кооперациите. В него също така ще бъде направена оценка на положението на други предприятия от социалната икономика и, ако е необходимо, ще бъдат предложени нови действия.
Гласуването ще се проведе в четвъртък, 19 февруари 2009 г.
Дейностите, които нямат за цел натрупване на доходи, както и организациите с нестопанска цел, трайно нарастват в Европа.
В тези времена на икономическа и финансова криза, която води до сериозни последствия в социалната сфера, укрепването на икономиката, която се основава на обществените ползи, а не на печалбата, е стратегически избор, който ни дава възможност да намалим въздействието на кризата и да преследваме развитието на Лисабонската стратегия, осъществявайки една от нейните основни цели, а именно призива за социална отговорност.
На второ място, социалната икономика може да инициира действия на местно равнище, като така се превърне в надежден партньор на публичните администрации, които трябва да планират мерки в подкрепа на уязвимите лица в обществото.
Затова трябва да приветстваме решението на Европейския парламент да признае в законодателството и в статистиката тези организации, които извършват дейност и са дълбоко вкоренени в европейската структура, заради способността им да постигат социални цели.
Това е визия, която се основава на организациите на местно равнище, и има основен принос към европейския социален модел.
Социалната икономика може да играе жизненоважна роля в европейската икономика, изграждайки нов тип икономика, основана на демократичните ценности. Икономика, която поставя хората на първо място и подкрепя устойчивото развитие.
Социалната икономика обаче е изправена пред огромно препятствие: липсата на институционална прозрачност, която се дължи на факта, че тя не е призната като икономически сектор, който се отличава от двата основни сектора: публичния и частния.
Призоваваме Комисията и държавите-членки да изработят законова рамка, която признава социалната икономика като трети сектор, и да прилагат разпоредби, които ясно определят лицата, които могат да работят в този сектор, така че никой друг тип организация да не може да се възползва от финансиране или от обществени политики, предназначени да насърчат предприятията от социалната икономика.
Призоваваме също Комисията и държавите-членки да предоставят финансова подкрепа, обучение и консултации, а също и да опростят процедурите за създаване на предприятия в социалния сектор.
По този начин социалната икономика ще изпълни своята ефективна роля на фона на общия спад в европейската икономика, като не само ще помогне в борбата с бедността, но също и ще улесни достъпа до ресурси, права и услуги, от които гражданите се нуждаят, за да могат да участват в обществения живот.
Преди всичко, бих искал да поздравя нашия докладчик, гжа Patrizia Toia, за качеството на доклада, който тя представи днес. Всъщност важно е да се даде известна яснота в дефинирането на понятието социална икономика и гарантирането на нейния правен статут чрез богатия национален опит. Социалната икономика наистина се нуждае от видимост - чрез по-добро познаване на данните от целия ЕС - за да бъдат постигнати по по-добър начин целите за солидарност, трудова заетост, предприемачество, растеж, конкурентоспособност, социално сближаване и социален диалог в Европейския съюз като цяло. Социалната икономика все повече се превръща във важен фактор на местно и регионално равнище и сега - заради сериозните последици от финансовата криза - повече от всякога играе основна роля в европейското социално и икономическо развитие. Ако действително искаме да намерим нови и иновативни решения, за да осигурим на нашите граждани устойчиви работни места и по-добра жизнена среда с качествени услуги от общ интерес в едно интегриращо общество, Съюзът трябва да съсредоточи своите усилия в подкрепа на социалните и икономически движещи сили, така че да се преодолее простото разделяне на публичен и частен сектор.
Следващата точка от дневния ред е кратко представяне на доклад на гжа Tzampazi, от името на Комисията по околна среда, обществено здраве и безопасност на храните, относно психичното здраве.
Гн Председател, Комисар, госпожи и господа, днес все повече и повече се осъзнава фактът, че няма здраве без психично здраве. Осъзнаваме, че от хуманна и финансова гледна точка проблемите, свързани с психичното здраве, често оказват влияние както върху личния, семейния, професионалния и социалния живот на отделните хора и техните семейства, така и върху обществото като цяло.
Цифрите говорят сами за себе си: всеки четвърти човек изпитва някаква форма на психично разстройство през своя живот. Депресията е едно от най-често срещаните разстройства и до 2020 г. тя ще бъде най-често срещаното заболяване в развития свят. В Европейския съюз всяка година се извършват около 59 000 самоубийства, 90 % от които се дължат на психични разстройства. Уязвимите и маргинализирани групи, като например хората с увреждания, е по-вероятно да страдат от проблеми, свързани с психичното здраве.
Също така в застаряваща Европа дегенеративните заболявания на нервната система се превръщат във все по-често явление. Затова всички ние ще се съгласим, че е необходимо да се възприеме съгласуван подход към предизвикателствата, които психичното здраве поставя и които засягат всички нас. Всички ние имаме задължението да опазваме психичното здраве, а защитата на правата на пациентите с психични заболявания и техните семейства е идеологическа и политическа позиция, по силата на която държавата осигурява социална подкрепа и защита на онези, които се нуждаят от нея. Първата стъпка бе Зелената книга на Комисията. Следващата стъпка бе Европейската конференция "Заедно за психичното здраве и благоденствие", на която също така бе създаден Европейският пакт за психично здраве и благоденствие.
В съответствие с това докладът относно психичното здраве, който бе одобрен единодушно от Комисията по околна среда, обществено здраве и безопасност на храните, включва редица препоръки за насърчаване на психичното здраве и здравословно състояние на населението, за борба срещу клеймото на дискриминацията и социалната изолация, за засилване на превантивните мерки и самопомощта и за осигуряване на подкрепа и адекватно лечение за хората с проблеми с психичното здраве и за техните семейства и лицата, които се грижат за тях.
В доклада подчертаваме необходимостта от съвременно законодателство и висококачествени, достъпни, ефикасни и универсални услуги за психично здраве. Призоваваме да бъде поставен акцент върху обучението на всички хора, заемащи ключови постове. Призоваваме да бъде осигурен достъп до адекватно образование, обучение и заетост и да бъде създадена подпомагаща среда, обръщайки особено внимание на уязвимите групи. Призоваваме да бъде поставен акцент върху превенцията на психичните заболявания чрез социална интервенция. Призоваваме държавите-членки да дадат права на организациите, които представляват хората с проблеми, свързани с психичното здраве. Предлагаме да бъде приета платформа за наблюдение на изпълнението на пакта. Призоваваме Комисията да представи заключенията от тематичните конференции. Подчертаваме необходимостта от създаване на подходящи показатели с оглед подобряване на оценката на потребностите на национално и европейско равнище.
Същевременно сме формулирали предложения в рамките на петте приоритетни области на пакта. В този контекст подчертаваме, че за да бъдат предотвратени депресията и самоубийствата, е необходимо да се изпълняват многосекторни програми и да се създадат мрежи, да се създаде здравословен климат в училищата, да се подобрят условията на труд, да се приемат мерки за подобряване на качеството на живот и накрая, по отношение на борбата срещу стигмата и социалното изключване, подчертаваме, че са необходими обществени информационни и разяснителни кампании. За всичко това бих искала да благодаря на членовете, които допринесоха с техни предложения, и се надявам, че ще отправим послание, че психичното здраве е ценно притежание и всички ние трябва да работим, за да го насърчаваме.
Гн Председател, поздравявам Европейския парламент и неговия докладчик гжа Tzampazi за този доклад по собствена инициатива относно психичното здраве. Докладът съвсем правилно подчертава голямото влияние на психичното здраве върху общото благоденствие, образованието, обучението, както и върху социалното сближаване в Европейския съюз.
Фактът, че Парламентът приема този доклад само две години след резолюцията в отговор на Зелената книга на Комисията относно психичното здраве, сигнализира за спешната нужда от повече действия в тази област.
Според мен има известни основания за оптимизъм. Във всички сектори се наблюдава по-голяма осведоменост по въпросите на психичното здраве и благоденствие отколкото преди няколко години. Това е видно от голямата подкрепа за организираната от Комисията конференция на високо равнище "Заедно за психичното здраве и благоденствие", както и от Европейския пакт за психично здраве и благоденствие, които бяха споменати от докладчика.
Друго положително развитие е, че много държави-членки са преработили своите стратегии в областта на психичното здраве или създават планове за действие, например Финландия и Унгария. В учебните програми бе включено обучение по социална икономика. В Обединеното кралство въпросите от областта на живота вече са обособени като самостоятелен предмет в много училища.
Работодателите обръщат все по-голямо внимание на връзката между доброто здравословно състояние и производителността. "Корпоративна социална отговорност" Европа дори създаде инструментариум за добро здравословно състояние на работното място. Нека обаче да бъдем ясни. Със сигурност няма поводи за самодоволство и още много остава да бъде направено. Настоящата финансова и икономическа криза може да породи нови рискове за психичното здраве. Възможно е държавите-членки да бъдат изкушени да съкратят бюджетните разходи за психично здраве или да намалят своите усилия за изграждане на съвременни системи за психично здраве, осигуряващи услуги в общността, вместо в остарелите приюти.
Икономическият спад влошава бъдещите перспективи на младите хора, особено на онези, които сега завършват училище. Несигурността на работното място, както и произтичащата от това тревога за стабилността на доходите и повишаващото се ниво на безработицата, създават нови сериозни заплахи за психичното здраве.
През следващите две години Комисията ще организира поредица от тематични конференции по петте приоритета на Пакта за психичното здраве. Това ще бъдат съвместни прояви, които ще бъдат проведени от председателствата на Съвета и държавите-членки. Първата международна конференция по въпросите на стигмата и психиатричните грижи ще бъде организирана от чешкото председателство на 29 май тази година. Първата тематична конференция по въпросите на психичното здраве на младежта и в образованието ще се проведе в Стокхолм на 29-30 септември в сътрудничество с шведското председателство. Втората тематична конференция по въпросите на предотвратяването на депресията и самоубийствата ще бъде организирана съвместно с Унгария през декември. През първата половина на 2010 г. испанското председателство ще бъде домакин на тематична конференция по въпросите на психичното здраве на възрастните хора. Освен това поддържаме контакти с държавите-членки във връзка с други две конференции по въпросите на психичното здраве в работната среда и борбата срещу стигмата и социалната изолация.
Докладът на Парламента съдържа редица конкретни предложения, които ще окажат ценен принос в бъдещите дебати на тези конференции. В доклада не само се подчертава значението на психичното здраве в Европейския съюз, но също така се показва, че съществуват много възможности за действие на европейско равнище в областта на психичното здраве.
Едно от предложенията в доклада е да бъде създадена структура, която да контролира изпълнението на Европейския пакт за психично здраве и благоденствие. Съгласен съм, че периодичните прегледи на напредъка спрямо целите на пакта ще донесат значителна добавена стойност.
Ще обмислим сериозно кой е най-добрият начин за осъществяването на тази идея. Още веднъж бих искал да благодаря на Парламента и на неговия докладчик за този много полезен доклад и изключително важните препоръки, които се съдържат в него.
Гласуването ще се проведе в четвъртък, 19 февруари 2009 г.
Психичното здраве е ключов фактор в живота на хората и има все повече доказателства за неговото въздействие върху нашите социални, икономически и правни системи. Подкрепям този доклад, тъй като той предвижда цялостен подход към предизвикателствата, пред които сме изправени в сектора на психичното здраве, като например борбата срещу стигмата, дискриминацията и социалната изолация, но също и признава необходимостта от превантивни програми, обществена подкрепа и адекватно лечение на хората.
Като сравнително нова наука, психичното здраве не е общопризнато като приоритет, но последните технологични достижения ни дадоха възможност да научим повече за човешкия мозък, като така показаха пътя към нови начини на лечение на хората, които могат да променят техния живот. Смятам, че трябва решително да подкрепим по-нататъшните изследвания в тази област, като обърнем специално внимание на възрастните хора в Европа, чийто брой се увеличава, и които се надяват да прекарат своите старини по достоен начин, в добро здраве и оставайки активни.
Нуждаем се от достъпни структури за грижи и лечение на психични заболявания, но също така е много важно да създадем подкрепяща среда, като например програми за интеграция на пазара на труда. Психичното здраве е от голямо значение и в работната среда, където може да окаже сериозен отрицателен ефект върху представянето, затова трябва да насърчаваме добрите практики сред работодателите, които намаляват ненужния стрес и запазват психичното благополучие на техните служители.
Бих искала да благодаря на гжа Tzampazi за нейния доклад за психичното здраве, който подкрепих с моя глас.
Всеки четвърти човек е страдал от проблеми, свързани с психичното здраве, най-малко веднъж в живота си. Смята се, че до 2020 г. депресията ще се превърне в най-често срещаното заболяване в развития свят и ще бъде втората основна причина за нетрудоспособност. Външните фактори, като например последиците от настоящата финансова криза, обикновено правят хората по-уязвими към тези проблеми. Лошото психично здраве не само води до разходи, които са в тежест на здравеопазването и цялата социална и икономическа система, то също така излишно намалява качеството на живот на засегнатите хора и техните семейства.
Въпреки постигнатия изключителен напредък по отношение на стандартите за обслужване и общо отношение, хората, страдащи от проблеми, свързани с психичното здраве, и техните семейства, все по-често са маргинализирани. Разликите в стандартите, които се прилагат по отношение на превенцията и гарантирането на първокласни грижи, са твърде големи, както между различните държави в Европейския съюз, така и регионално, в самите страни.
Радвам се, че в доклада на гжа Tzampazi се споменава специално въпросът за психичното здраве на младите хора, като се предлага този въпрос да бъде обхванат в интердисциплинарни програми. Не трябва да забравяме обаче, че за най-важната превантивна работа в областта на психичното здраве винаги отговарят педагозите и агенциите извън семейството и дома. Тя води до насърчаване на здравословния начин на живот, обръщане на внимание на децата и младите хора и вслушване в техните думи.
Смятам, че високото качество, лесната достъпност и ефикасността на общите услуги за психично здраве, за които се призовава в доклада на гжа Tzampazi, са особено важни, както и по-големите инвестиции във висококачествени научни изследвания. Трябва да бъдат осигурени повече финансови средства, по-специално за медицински изследвания на връзките между превенцията и проблемите с психичното и физическото здраве.
Нарушенията на психичното здраве са национален здравен проблем в много държави, тъй като оказват съществено влияние върху засегнатите хора, техните семейства и върху обществото като цяло. Нарушенията на психичното здраве често водят до нетрудоспособност и това може да доведе до значителна икономическа тежест за обществото.
Първа оценка на националните планове за действие в областта на енергийната ефективност (кратко представяне)
Отбелязахте, че осветлението в пленарната зала е малко по-слабо. Предполагам, че причината за това е, за да се спестява енергия.
Това подхожда на темата на следващата точка от дневния ред, която е кратко представяне на доклад на гн Gyürk, от името на Комисията по промишленост, изследвания и енергетика, относно първа оценка на националните планове за действие в областта на енергийната ефективност.
Благодаря за думата, гн Председател. Комисар, газовата криза през януари определено имаше положителен резултат. Тя доведе до възобновяване на диалога в областта на енергийната политика във всички държави-членки.
По подобен начин и тук в Европейския парламент се проведоха много дискусии за различните алтернативни транспортни маршрути, за увеличаването на капацитета за съхранение, както и за бъдещата роля на ядрената енергия. Твърде малко внимание обаче посветихме на енергийната ефективност. Особено съм доволен, че докладът относно националните планове за действие в областта на енергийната ефективност предостави възможността тази тема да бъде обсъждана през последните няколко седмици.
Значението на енергийната ефективност се състои в това, че тя води до постигането на осезаеми резултати, по-бързо отколкото които и да е други средства. Както комисарят по енергетиката гн Andris Piebalgs отбеляза неотдавна, мерките на Европейския съюз по отношение на устройствата за изключване могат да намалят загубите от работа в режим на готовност със стойност, равняваща се на годишното потребление на енергия на Унгария.
Отново трябва изрично да подчертаем, че енергийната ефективност може да бъде решението на всички проблеми, свързани с енергийната политика. Преди всичко тя може да помогне за балансиране на енергийната зависимост на Европа от трети страни. Освен това енергийната ефективност може да окаже благоприятно влияние върху конкурентоспособността на европейската индустрия и да намали тежестта върху околната среда. Да си припомним, че подобряването на енергийната ефективност може да намали и тежестта върху най-уязвимите потребители.
Естествено, между държавите-членки съществуват големи различия в условията и потенциала, а също и в законодателните инициативи. По тази причина сме съгласни с европейската директива от 2006 г., която предвижда мерки, според които държавите-членки трябва да обобщят в техните национални планове за действие планираните мерки за повишаване на енергийната ефективност.
В настоящия доклад се опитахме да направим някои общи заключения относно посочените по-горе планове за действие. Същевременно нашата цел бе да определим бъдещите стъпки в законодателната дейност на Европейския съюз. Бих искал да обърна внимание на някои точки от доклада, които са от решаващо значение.
На първо място, докладът призовава Комисията да предприеме по-силни действия срещу забавянето в подготовката на Националните планове за действие в областта на енергийната ефективност. Този път трябва да бъде проверено щателно дали плановете се съпътстват от предприемането на практически стъпки от страна на държавите-членки. Основен недостатък на някои от националните планове за действие е, че те са далечен отзвук от политиките на съответните правителства.
На второ място, необходимо е да бъдат увеличени ресурсите, отредени за подобряване на енергийната ефективност, както на национално, така и на общностно равнище. В резултат от финансовата криза малцина европейски граждани могат да си позволят да инвестират в енергийна ефективност. Ето защо съществуващите проекти за стимулиране на енергийната ефективност трябва да бъдат разширени незабавно. Това ни води към бюджета на Общността за следващите седем години, в който трябва да бъде поставен още по-голям акцент върху енергийната ефективност, като данъчните облекчения също могат да допринесат за постигането на реални подобрения.
На трето място, налице е трайна необходимост от приемането на законодателство в областта на енергийната ефективност в Европейския съюз. Смятам, че препоръките на Европейската комисия показват правилната посока в тази област. Например по-строгото законодателство в областта на енергийното потребление на сградите може да доведе до значителни икономии.
На четвърто място, националните правителства трябва да поемат ролята на пионер в разработването на енергийноефективни решения. Тези усилия трябва да бъдат отразени от широки просветни кампании. Потребителите ще започнат да инвестират в своята енергийна ефективност, ако са напълно запознати с ползите от нея.
И накрая, бих искал да споделя още нещо. Вярвам, че енергийната ефективност не може да бъде третирана като второстепенна кауза, дори и по време на рецесия. Нещо повече, програмите за енергийна ефективност могат да създадат стотици хиляди работни места в Европа. В тази година на масивни съкращения този аспект не е без значение.
Гн Председател, приветствам възможността да се обърна към тази месечна сесия на Европейския парламент, която обхваща inter alia темата за оценката на Комисията на националните планове за действие в областта на енергийната ефективност, която бе представена в пакета "Втори стратегически енергиен преглед" през ноември 2008 г. и по-ранното съобщение на Комисията от януари 2008 г.
По-подробен технически синтез на оценката на Комисията на националните планове за действие в областта на енергийната ефективност ще бъде представен в документа за националните планове за действие в областта на енергийната ефективност на Комисията тази пролет.
Затова бих искал да се възползвам от тази възможност, за да благодаря на докладчика гн Gyürk за неговата работа, както и на Комисията по промишленост, изследвания и енергетика за проведените в нея ценни дискусии и коментари.
През последните няколко години Комисията заяви много ясно, че енергийната ефективност е първият приоритет в енергийната политика на Европейския съюз и е от основно значение за изпълнението на целите за периода 2020-2020 г., като националните планове за действие в областта на енергийната ефективност играят централна роля в това отношение. Както знаете, Директивата относно ефективността при крайното потребление на енергия и осъществяване на енергийни услуги установява задължение за държавите-членки да представят тези планове и да покажат как те ще постигнат на практика своите национални цели за енергийна ефективност.
Първоначалният краен срок за представянето им от държавите-членки бе 30 юни 2007 г., но, както знаете, много от държавите-членки за съжаление закъсняха. Последният национален план за действие в областта на енергийната ефективност бе получен в Комисията през юни 2008 г.
На този етап Комисията е завършила изпълнението на всички индивидуални оценки и е изпратила писма с резултатите от тези оценки на всички държави-членки. За проследяване на резултатите бяха проведени редица двустранни срещи, като някои държави-членки обявиха, че самите те биха искали да подобрят своите национални планове за действие в областта на енергийната ефективност през следващите няколко месеца. Както бе отбелязано от членовете на Комисията по промишленост, изследвания и енергетика, първите национални планове за действие в областта на енергийна ефективност се доказаха като наистина полезни. Наистина много от държавите-членки за първи път изготвяха подробни планове за действие в областта на енергоспестяването. Много от тях потвърдиха, че междусекторните усилия, които са били необходими за тяхната подготовка, са се оказали много полезни.
Съгласно Директивата за енергийните услуги националните планове за действие в областта на енергийната ефективност имат само ограничена роля. Въпреки това в съобщението си от ноември 2008 г. и в други неотдавнашни изявления Комисията винаги е насърчавала държавите-членки да разширят тяхната роля.
Комисията ще подготви нов План за действие на Европейския съюз в областта на спестяването на енергия, който ще засили и ще съсредоточи по-добре дейностите на Европейския съюз, като ще помогне на държавите, членки на Европейския съюз, на европейския бизнес и на гражданите на Европейския съюз да спестяват енергия по ефективен от гледна точка на разходите начин.
Във вашия доклад призовавате Комисията да предложи задължителна цел за енергоспестяване. Настоящата цел за спестяване на енергия, 20 % от реализираните икономии на първична енергия през 2020 г., както знаете, днес представлява незадължителна цел. Комисията обаче смята, че с пакета за климата и енергетиката, както и с предложенията във "Втори стратегически енергиен преглед", можем да достигнем 20 %.
В доклада на гн Gyürk също правилно се посочва, че финансовата помощ трябва да бъде увеличена. Свързаните с енергоспестяването финансови проблеми бяха признати от Комисията в Европейския план за икономическо възстановяване от 26 ноември 2008 г. и в други координирани усилия, които имат за цел да подпомогнат създаването на работни места, като те често възникват в малките и средни предприятия, тъй като инвестициите в енергийна ефективност, и особено в сгради, са свързани най-вече с малкомащабни проекти за реновиране.
В заключение бих искал да припомня, че през мандата на настоящата комисия лидерите на Европейския съюз поеха реален ангажимент да насърчават енергийната ефективност. Увеличаването на инвестициите в енергийна ефективност и свързаните с тях нови технологии има съществен принос към устойчивото развитие, а също и към сигурността на доставките. Енергийната ефективност има по-голям ефект, който далеч надминава този на енергийна политика. Тя оказва положителен ефект върху икономиката на Европейския съюз като цяло: Повишаването на ефективността помага за създаването на нови работни места, стимулира икономическия растеж и повишава конкурентоспособността. Както правилно споменахте, точно това трябва да направим в тези трудни и поставящи предизвикателства времена.
Гласуването ще се проведе в четвъртък, 19 февруари 2009 г.
Ясно е, че цените на петрола падат, но след като настоящата икономическа криза премине, цените отново ще се повишат. Затова нека ви припомня, че е важно източниците на енергия и маршрутите за доставка до Европейския съюз да бъдат диверсифицирани по-скоро с цел да се намалят отрицателните ефекти от бъдещата петролна криза.
Държавите, членки на Европейския съюз, по-специално "енергийните острови" на Европейския съюз, са зависими в различна степен от вноса на енергийни доставки и съществуващата инфраструктура. Можем ли да говорим за единен енергиен пазар, ако например Балтийските държави, включително Литва, са "енергийни острови"? Неуспехът на Европа да постигне единогласие в разговорите с основните енергийни доставчици също е остър проблем. На хартия ние създаваме амбициозна европейска енергийна политика, но на практика двустранната енергийна политика продължава да има доминиращо значение. Колеги, политизирането на енергийния сектор не допринася за стабилността. Бихме могли и трябва да опитаме да променим ситуацията чрез диверсификация и солидарност. Трябва да попълним липсващите енергийни връзки и да създадем механизъм за координиране на равнище Европейски съюз, чиято цел е се противодейства срещу подобни кризи. От съществено значение е държавите-членки, които са най-зависими от енергийни доставки, да имат достатъчно резерви от тези доставки. Не трябва да разглеждаме само краткосрочните мерки за гарантиране на сигурността на енергийните доставки, а трябва също да вземем предвид дългосрочната перспектива. От своя страна, Европа трябва да разнообрази енергийните източници и да подобри сигурността на доставките.
Приложни изследвания, свързани с общата политика в областта на рибарството (кратко представяне)
Следващата точка от дневния ред е кратко представяне на доклад на гжа Miguélez Ramos, от името на Комисията по рибно стопанство, относно приложни изследвания, свързани с общата политика в областта на рибарството.
Гн Председател, Комисар, госпожи и господа, съвместяването на правилното опазване на екосистемите с устойчивата експлоатация на ресурсите, предотвратяването и управлението на въздействието на човешките дейности върху околната среда, увеличаването на знанията и технологичното развитие и новаторството са задачи, с които е невъзможно да се справим без подкрепата на европейската научна общност.
Изследванията в областта на риболова са необходими и при формулирането на препоръки и научни консултации на законодателите. По-големите инвестиции в научноизследователската и развойна дейност, както и в областта на събирането и обработката на достоверни данни, биха довели до по-сигурна и устойчива обща политика в областта на рибарството.
Въпреки че фразата, която чух от един учен ("Основният проблем не е в парите, а в човешките ресурси"), отразява точно ситуацията, не бих казала, че научните изследвания в областта на рибарството се ползват от изобилие от финансови ресурси. Бих казала по-скоро, че имаме двоен проблем.
На първо място, Комисар, предвидените в Седмата рамкова програма суми за морски изследвания, които трябва да бъдат междусекторен въпрос, изглежда са недостатъчни за интегрирания подход, който в момента се желае по този въпрос.
Нещо повече, Комисар, учените - а аз ви уверявам, че за да изготвя този доклад, съм разговаряла с много от тях както преди, така и по време на процеса, срещат проблеми при представянето на проекти по Седмата рамкова програма. Тези проблеми може отчасти да се обяснят, от една страна, с различния фокус, който е необходим в областта на аквакултурата, която има предимно промишлен характер, и, от друга страна, в областта на риболова и морските науки, които са с интердисциплинарен и по-дългосрочен характер.
Преди Седмата рамкова програма тези две области се финансираха от общ фонд и се отчитаха пред Генерална дирекция "Морско дело и рибарство", което позволяваше тяхната взаимна допълняемост. В момента за това отговаря Генерална дирекция "Научни изследвания" и резултатът е, че научната общност среща трудности при излагането на проблемите и нуждите на сектора пред тези, които изготвят насоките за поканите за представяне на предложения.
Освен това в научната общност битува схващането, че генералната дирекция изглежда е решила да постави на първо място т. нар. "фундаментални" научни изследвания, без да остави възможност за изследвания, насочени към публичните политики. Ще ви дам един пример: да се обогати, от научна гледна точка, морската стратегия на Общността или да се изследва връзката между риболова и изменението на климата.
За да обобщим, целта на морската политика на Европейския съюз да бъде постигнато рибарство с висока производителност в чиста морска среда налага учените, които работят в тази област, да имат достъп до хоризонтални механизми на финансиране по Седмата рамкова програма.
В заключение бих искала да спомена втория проблем: тревожния недостиг на млади учени в областта на рибарството, което изглежда се дължи на факта, че професионалните програми не са много привлекателни в сравнение с други фундаментални науки.
Изключително важно е да създадем интересни и носещи възнаграждение университетски програми, които предлагат добри професионални възможности. Изгледа също, че е необходимо да стандартизираме различните модели на приложни изследвания, които се прилагат в държавите-членки, с оглед постигане на по-добра съпоставимост на резултатите и засилване на сътрудничеството между националните научноизследователски учреждения. Разбира се, аз съм на мнение също, че по-доброто интегриране на опита и експертните знания на рибарите в процеса на изготвяне на научните становища, въз основа на които се вземат политическите решения в рамките на общата политика в областта на рибарството, е от особено голямо значение.
Гн Председател, радвам се, че мога да се изкажа по въпрос, който попада в областта на моите отговорности. Комисията приветства доклада на Парламента относно приложните изследвания, свързани с общата политика в областта на рибарството, и би желала да благодари на докладчика гжа Rosa Miguélez Ramos и на Комисията по рибно стопанство за тяхната отлична работа.
Този доклад идва в подходящ момент, в процеса на подготовка на общата покана за предложения в областта на мореплавателските и морските изследвания. Той също така съвпада с работната програма за 2010 г. за Седмата рамкова програма и публикуването на Зелена книга относно реформирането на общата политика в областта на рибарството, която включва глава за научни изследвания. Комисията е съгласна по принцип с основните елементи на доклада.
Приветстваме изразената подкрепа за Европейската стратегия за мореплавателските и морските изследвания, в която се отдава приоритет на засиленото изграждане на капацитет, на създаването на нова инфраструктура, нови умения и образователни инициативи, на развитието на междудисциплинарната интеграция в областта на мореплавателските и морските изследвания, на насърчаване на взаимодействието между държавите-членки и Комисията и на новото управление на научните изследвания.
Комисията признава важността на създаването на гаранции за отпускането на достатъчен бюджет за научни изследвания в областта на рибарството и аквакултурите в Седмата рамкова програма, при същевременно запазване на добър баланс спрямо други изследователски сектори, по-специално селското стопанство, горското стопанство и биотехнологиите: Тема 2 - Биоикономика, основана на знанието (KBBE), и Тема 6 - Околна среда. Годишният бюджет на Седмата рамкова програма ще нарасне прогресивно през последните три години от програмата и това увеличение със сигурност ще бъде от полза за секторите на рибарството и аквакултурите.
Комисията ще продължи своите усилия в подкрепа на изследователската дейност в съответствие с доклада, като ще осигури по-голяма видимост за научните изследвания в областта на рибарството и аквакултурите в Седмата рамкова програма, и ще осигурява добър баланс между научните изследвания в подкрепа на политиката и по-фундаменталните научни изследвания, ще засилва присъствието на социалните науки в работните програми, ще насърчава разпространението на резултатите и ще насърчава по-доброто съгласуване на националните изследователски програми.
И накрая, Комисията ще улесни интеграцията на научните изследвания в областта на рибарството и аквакултурите в по-широкия контекст на нейната програма за стратегически научни изследвания "Европейско научноизследователско пространство" и на новата стратегия на Европейски съюз за мореплавателски и морски изследвания.
Имайки предвид описаните инициативи, смятам, че е налице солидна основа, върху която можем да подобрим нашите сектори на рибарството и аквакултурите чрез иновативни изследвания в обхвата на рамковата програма. От своя страна, подобряването на сътрудничеството и съгласуването в областта на националните научни изследвания чрез различните инициативи на Европейското научноизследователско пространство и в рамките на общата риболовна политика също ще бъдат от полза за тях.
И ако може да добавя едно изречение от себе си, мога да ви гарантирам, че нещата не са по-сложни отпреди, просто защото в случая работят същите хора и сътрудничеството с моя колега гн Borg е наистина отлично. Мисля, че това е начинът, по който трябва да се провеждат научните изследвания в бъдеще. Ние си сътрудничим с различните сектори и това наистина води до по-добри резултати, които едва ли щяха да бъдат постигнати, ако се работеше по по-секторен начин. Искрено ви благодаря за многото работа, която сте извършили.
Гласуването ще се проведе в четвъртък, 19 февруари 2009 г.
Следващата тема е докладът на г-жа van den Burg - от името на Комисията по икономически и парични въпроси, относно предложението за директива на Съвета за изменение на Директива 2006/112/EО по отношение на намалените ставки на данъка върху добавената стойност - C6-0299/2008 -.
докладчик. - (NL) Настоящият доклад относно намалените ставки на ДДС претърпя доста промени. На практика от доклада нищо не остана, тъй като другите две големи групи, групата на Европейската народна партия (Християндемократи) и Европейските демократи, и групата на Алианса на либералите и демократите за Европа не се появиха при гласуването на моя доклад в Комисията по икономически и парични въпроси и, без предупреждение, предварително гласуваха "против", тъй като не одобриха отхвърлянето или приемането на едно или друго изменение.
Чрез тези свои действия те изложиха на сериозен риск подкрепата за това важно предложение на Комисията. Дълбоко съжалявам за това, защото по този начин се създаде изцяло погрешно впечатление за позицията на Европейския парламент. За щастие, те промениха позицията си и понастоящем посочиха, че предложението на Комисията може да разчита на цялостната им подкрепа. Съгласихме се, че ще престанем да спорим относно тези изменения по време на пленарното заседание, а вместо това ще приемем предложението на члена на ЕК Kovács с решително "да".
За съжаление, въпреки всичко г-жа Lulling продължи да се заблуждава, че трябва отново да внесе измененията си, които бяха отхвърлени, макар че те не съответстваха съвсем на текста на законодателната резолюция или на процедурата, която следвахме. Очевидно тук, в Парламента, наблюдаваме вариация на латинската сентенция Quod licet Iovi, non licet bovi, или отнесено към случая: това, което е позволено на г-жа Lulling, не е позволено на обикновения член на Европейския парламент. Без да отнемаме нищо от божествения й статут, бих искала да ви призова това да не ви разсейва и да гласувате категорично в подкрепа на законодателната резолюция при поименното гласуване накрая. Всъщност, в крайна сметка за това става въпрос. Заедно с члена на ЕК разчитам на вашата подкрепа и приемам, че г-жа Lulling ще осъзнае, че ако оттегли подкрепата си за резолюцията, понеже нещата не са тръгнали в желаната от нея посока, ще се окаже в много по-неблагоприятно положение и ще създаде погрешно впечатление, че е против намаляване на ставките за ДДС.
Този Парламент - и аз много се гордея с това - има дълга традиция в подкрепата на предложения за прилагане на намалени ставки на ДДС за трудоемки услуги. Нещо повече, Парламентът предприе по инициатива на един от моите предшественици, гн van Velzen, по време на срещата на върха, посветена на заетостта и състояла се в Люксембург през 1997 г., лансирането на предложение за прилагане на намалени ставки на ДДС като стимул за увеличаване на заетостта чрез поевтиняването на тези услуги, увеличаването на обема им и, също така, като се запълни пропастта между нелегалната и легална заетост. Тази цел, свързана със заетостта, по мое мнение е много важна и актуална. Твърдото ми убеждение е, че експериментът доказа действието си, преодолявайки всички съмнения.
Предишният комисар, г-н Bolkestein, беше по-малко убеден и, както много държави-членки, беше скептичен. Той не искаше да използва заетостта като цел при определянето на данъчната политика. Той възприе становището, че данъчната политика не си поставя такава цел. За щастие, сегашният комисар осъзна, че следва това да се възприема в по-широк контекст и аз се радвам, че в момента той предоставя на настоящия експеримент структурно измерение.
Бих искала да добавя кратък коментар във връзка с настоящото положение. Ако трябва да съм съвсем честна, не мога да си представя при сегашната ситуация Съветът да не предостави единодушната си подкрепа за предложението. В крайна сметка, той желае да направи нещо за нашето трагично положение със заетостта и за възстановяването на европейската икономика. Данъчни мерки, включително намаляване на ставките за ДДС, например за строителните и ремонтни дейности, за увеличаването на енергийната ефективност на нашите домове и културното ни наследство, и за всякакви други видове дейности, би могло да предостави стимул за пазара на жилища, който в момента е до голяма степен в застой.
С риск да изтъкнем очевидното, не изменението, внесено от групата PPE-DE в рамките на Комисията по вътрешния пазар и защита на потребителите, поставя акцент върху енергийната ефективност. Този акцент вече беше поставен в предложението на Комисията. Той беше заличен в изменение 6 и отново въведен в изменение 7. Това може единствено да създаде объркване. Все пак е ясно, че Парламентът силно подкрепя енергийната ефективност. Следователно се надяваме, че Съветът ще подкрепи предложението на члена на ЕК Kovács и днешното важно гласуване няма да се изроди във вътрешна кавга.
член на Комисията. - (EN) Г-жо Председател, искам да благодаря не Европейския парламент за бързото разглеждане на настоящето предложение в светлината на искането, отправено от Европейския съвет през миналия декември в контекста на Европейския план за икономическо възстановяване, за решаване на въпроса за намалените ставки на ДДС за определени сектори до март 2009 г.
Доволен съм, че Комисията по икономически и парични въпроси (ECON) прие предложение за резолюция, с което одобри инициативата на Комисията, и се надявам пленарната зала да възприеме същата линия на подкрепа.
Бих искал да благодаря на Комисията по икономически и парични въпроси и на докладчика, г-жа van den Burg, за тяхната подкрепа. Всъщност, бързото приемане на настоящето предложение е необходимо, за да се осигури прилагането на намалени ставки на ДДС за някои местно предлагани услуги и трудоемки услуги, които в противен случай биха изчезнали до края на 2010 г. Нещо повече, важно е да се гарантират равни възможности за всички държави-членки в сектори като жилищното строителство и ресторантьорството, защото в момента по отношение на тези сектори държавите-членки не са на еднакво равнище.
Настоящата икономическа и финансова криза допълнително придава спешен характер на приемането и прилагането на настоящото предложение. Моментът не е подходящ за закриване на работни места, което ще се случи, ако намалените ставки за трудоемки услуги, които в момента се прилагат в 18 държави-членки, не бъдат окончателно установени. Нещо повече, важно е тези намалени ставки бързо да станат достъпни за всички държави-членки. Чрез стимулиране на покупателната способност на потребителите в области като жилищното строителство, намалените ставки могат да окажат положително въздействие върху заетостта, по-конкретно сред категорията на нискоквалифицираните работници, а те са тези, които рискуват първи да загубят работата си в условията на кризата. В този контекст вече препоръчах на Съвета да измени предложената дата за влизане в сила на директивата, за да позволи тя да бъде приложена възможно най-скоро, след като получи положително становище от Съвета.
В рамките на Съвета чешкото председателство в момента е съсредоточило усилията си за постигане на компромис, насочен към ограничен брой сектори - трудоемки, местно предлагани услуги, за които следва да се осигурят намалени ставки в съответствие с изискването на Европейския съвет.
Все пак ще коментирам измененията, които бяха внесени към това специфично и точно определено предложение.
Относно изменение 3, отнасящо се до изключването на алкохолните напитки от ресторантьорските услуги, Комисията се съобрази с последователността на общностните политики, по-конкретно с необходимостта от съвместимост между ДДС и акцизите, но също и като отчита глобалната политика на ЕС в областта на здравеопазването. Въпреки някои опасения, различаването на храната и безалкохолните напитки, от една страна, и на алкохолните напитки, от друга, не създава сериозна административна тежест за бизнеса. Всъщност, понастоящем седем от единадесетте държави-членки, които прилагат намалени ставки спрямо ресторантьорските услуги, изключват алкохолните напитки без каквито и да е трудности.
Относно изменение 2: както във връзка с предложението обхватът на намалените ставки на ДДС да бъде разширен и да включи оборудването, използвано от земеделските производители, считам, че това не е необходимо. Причината за това е, че разходите за ДДС за оборудване представляват вложение за селскостопанския сектор и не са разход за земеделските производители, защото те имат право да приспаднат сумите за ДДС като всяко данъчно задължено лице.
Относно изменения 1 и 4: във връзка с измененията, свързани с добавянето на детски дрехи и обувки, бих искал да ви припомня, че разглежданото предложение е ограничено главно до местно предлаганите, трудоемки услуги. Затова допълнително разширяване на обхвата на настоящето предложение не следва да се разглежда в този контекст. Освен това, като имаме предвид поведението и конкретните позиции на някои държави-членки, подобно разширяване със сигурност ще застраши единодушната подкрепа в Съвета, от която ние толкова много се нуждаем.
Относно изменение 5: изменението, отнасящо се до добавянето на паметници и надгробни плочи, не е необходимо, тъй като намалените ставки за тези доставки за случаите, когато се осъществяват от погребални агенции, вече са разрешени от действащите разпоредби. Нещо повече, реставрирането, ремонтът и поддръжката на културно наследство и исторически паметници също са обхванати от настоящето предложение на Комисията, което е в процес на разглеждане.
Относно изменение 7: мога да ви уверя, че Комисията силно подкрепя специфичното разглеждане на въпроса за прилагането на намалени ставки с оглед насърчаване на енергийната ефективност. Това ще бъде направено в рамките на законодателен пакет за "зелено" данъчно облагане, който в момента се подготвя и ще бъде предоставен на Съвета и Парламента през април.
В заключение, искам да заявя, че предложението ще подкрепи жилищното строителство, малките и средни предприятия и запазването на работни места, което изцяло хармонира с Европейския план за икономическо възстановяване. Това не е задължение, а възможност: държавите-членки могат да решат дали да го прилагат или не, така че по този начин дори се разширява данъчната им самостоятелност.
докладчик по становище на Комисията по вътрешния пазар и защита на потребителите. - (SV) Настоящият доклад показва, че данъчното облагане е чувствителен въпрос и аз зачитам това. В същото време смятам обаче, че бихме могли да разгледаме по-добре въпроса в Комисията по икономически и парични въпроси, която беше отговорна за доклада. В момента обсъждаме текста на резолюцията, което е положително.
Разбира се, изключително важно е, че вътрешният пазар не е засегнат от необоснована и нелоялна конкуренция. Налице са основания да повторим това в период, когато държавната помощ, изглежда, изобилства.
Все пак ЕС се нуждае от по-благоразумна позиция относно начина, по който намалените ставки на ДДС могат да се използват за насърчаване на работните места и растежа, най-вече за местните пазари и за трудоемките услуги. Именно в това се състои цялото предложение на Комисията. С други думи, става въпрос за повече работни места, но също така и за справяне с черната икономика. Следователно нуждаем се от намалени ставки на ДДС за ресторантьорските услуги, здравните услуги за млади хора, болни, лица с увреждания и възрастни, фризьорските услуги и нови стоки като аудио книги, които в моята родна страна заемат много важно място, компактдискове, детски столчета за кола и бебешки пелени, както и услуги, свързани с домашни грижи, като например реновационни и ремонтни дейности и чистене.
В комисията по вътрешния пазар и защита на потребителите изцяло подкрепихме линията на Комисията и, от името на г-н Harbour, добавихме изменения 6 и 7. Между другото, бих искал да посоча, че не е лесно да се разбере начинът на разглеждане на тези текстове в Парламента, както и процедурата по гласуване. В първото от посочените изменения подчертаваме важността на намаляването на дела на "черната", или "сива" икономика. В другото изменение целта ни беше да направим възможно намаляването на ставките на ДДС за реновационни и ремонтни дейности, с оглед пестенето на енергия. При сегашните условия на сложна икономическа конюнктура е необходимо да се използват различни средства за укрепване на икономиката и намаляването на данъците може да се окаже важен метод за постигането на тази цел.
Накрая, още веднъж на дневен ред идва насърчаването на алкохола от страна на г-жа Lulling. Както обикновено, учтиво, но категорично ще отхвърля нейния призив.
Гжо Председател, днешното разискване - и предходните оратори го потвърдиха - се провежда при много необичайни обстоятелства, тъй като не разполагаме с доклад за разглеждане в пленарно заседание, както би било нормално. Бих искала да изясня нещата: срещу доклада в Комисията по икономически и парични въпроси гласува мнозинство, включващо всички групи.
Моята група гласува "против" настоящия доклад, въпреки че изцяло подкрепяме принципа за разширяване на прилагането на намалени ставки за ДДС даже в по-голяма степен от предложеното от Европейската комисия. Причината за това е, че всички внесени от нас изменения бяха отхвърлени от социалистите и либералите.
Положихме големи усилия за постигане на компромис. Приехме всички предложения на докладчика социалист. Тя не сметна, че е необходимо да направи и най-малкото усилие да приеме някое от нашите предложения. Следователно достойният за съжаление, но в същото време неизбежен резултат от гласуването, не бива да ви учудва, г-жо van den Burg.
Бих искала да ви дам приятелски съвет да промените в бъдеще поведението си, защото, както гласи латинската поговорка: errare humanum est, perseverare diabolicum ["да се греши е човешко, а да се постоянства в грешките е от дявола].
2. Процес на внасяне и разглеждане на петиции (преразглеждане на Глава VIII от Правилника за дейността) (
На основание член 170 от Правилника за дейността моля членовете на ЕП да отложат гласуването по доклада Onesta относно преразглеждане на Правилника за дейността по отношение на процеса на внасяне и разглеждане на петиции, тъй като този въпрос в момента се разглежда в Председателския съвет в контекста на реформата на процедурите на Парламента. Председателският съвет ще обсъди твърде конкретните въпроси на реформата, разгледани от доклада Onesta, на заседание на 5 март 2009 г. и аз моля, ако е възможно, гласуването по този доклад да бъде отложено за втората месечна сесия в Страсбург през м. март. Моля Парламентът по възможност да одобри това.
докладчик. - (FR) Гжо Председател, нека се постараем да бъдем прецизни. Този доклад променя нашата регулация или по-скоро я пояснява, за да се уточни как се внасят или не се внасят петиции до Комисията по петиции, как се дава информация на вносителите на петиции и така нататък.
Той бе одобрен единодушно - мисля, че с един глас "против" - от Комисията по конституционни въпроси. Поради това не смятам, че докладът е твърде спорен. Има обаче един член, в който се съгласихме да поясним, че ако и когато Лисабонският договор влезе в сила, вносителите на петиции ще бъдат информирани, в случай че петиция, която е внесена не до Парламента, а до Европейската комисия - знаете ги тези петиции с милионите подписи - се окаже свързана по тема с тяхната петиция.
Ако разбирам правилно, именно този член, поради позоваването на евентуален бъдещ договор, създава проблем. Лично аз нямам нищо против отлагането му до 5 март; мога да приема дори и "ускорено гласуване" за оттегляне на тази поправка. От друга страна, би било твърде жалко, ако не можем да прецизираме правилата си по този въпрос, където е имало толкова много проблеми в миналото. Оставям се на вашето решение, госпожи и господа.
Г-н Президент на Чешката република, бих искал сърдечно да ви приветствам с добре дошъл в Европейския парламент.
Президент на Чешката република. - (CS) Преди всичко бих желал да благодаря за дадената ми възможност да говоря в Европейския парламент, който е една от възловите институции на Европейския съюз. Макар че вече няколко пъти съм гостувал тук, досега не съм имал възможност да говоря на пленарно заседание. Поради това се радвам на възможността да го сторя днес. Избраните представители на 27 страни, с техния широк спектър на политически мнения и възгледи, са една уникална аудитория, също както и самият Европейски парламент е уникален и по същество революционен експеримент от повече от половин век, с опита си да подобри вземането на решения в Европа чрез прехвърляне на значителна част от процеса на вземане на решения от отделните държави към общоевропейските институции.
Идвам тук от Прага, столицата на Чешката република, историческото сърце на чешката държавност и важно средище за развитието на европейските идеи, европейската култура и европейската цивилизация. Дойдох тук като представител на чешката държава, която в различните си форми винаги е била част от европейската история, страна, която често е играла пряка и значима роля във формирането на европейската история и желае да продължи да прави това.
За последен път президент на Чехия говори пред вас от това място преди девет години. Това бе предшественикът ми на длъжността, Václav Havel, и това бе четири години преди присъединяването ни към ЕС. Преди няколко седмици чешкият премиер, Mirek Topolánek, също говори тук, този път като ръководител на страната, заемаща председателството на Съвета на ЕС. В речта си той се спря на конкретни теми, произтичащи от приоритетите на чешкото председателство, и проблемите, пред които сега са изправени страните от Европейския съюз.
Това ми позволява да се обърна към вас по теми от по-общ характер и да говоря за неща, които на пръв поглед вероятно не са толкова драматични, колкото сегашната икономическа криза, газовия конфликт Русия-Украйна или ситуацията в Газа. По мое мнение обаче, те са от абсолютно основополагащо значение за развитието на проекта за европейска интеграция.
След малко по-малко от три месеца Чешката република ще отбележи петата годишнина от присъединяването си към ЕС и ще направи това по достоен начин. Тя ще отбележи годишнината като страна, която, за разлика от някои други нови държави-членки, не се чувства разочарована по повод неосъществените очаквания за членството. В това няма нищо изненадващо и за него има рационално обяснение. Нашите очаквания бяха реалистични. Ние добре съзнавахме, че се присъединяваме към общност, създадена и съставена от хора, а не някаква идеална постройка, без реални човешки интереси, амбиции, мнения и идеи. Интересите и идеите могат да се видят на всяка крачка в Европейския съюз и така трябва да бъде.
Ние разглеждаме влизането си в ЕС, от една страна, като външно потвърждение на факта, че съумяхме относително бързо, за близо петнадесет години след падането на комунизма, отново да станем нормална европейска държава. От друга страна ние смятахме - и продължаваме да смятаме - шанса активно да се включим в процеса на европейската интеграция за възможност да спечелим от изгодите на една вече много интегрирана Европа, като в същото време допринасяме със своите идеи за процеса. Поемаме своя собствен дял от отговорността за развитието на Европейския съюз и именно с това предвид поехме нашето председателство на Съвета на Европейския съюз. Твърдо съм убеден, че първите шест седмици от нашето председателство убедително доказаха отговорния ни подход.
Бих искал също да повторя на висок глас и много ясно, тук на този форум, също и за тези от вас, които не знаеха или не искаха да знаят, убеждението си, че за нас нямаше и няма алтернатива на членството в ЕС и че няма значимо политическо движение в страната ни, което да може или да иска да подкопае тази позиция. Поради това наскоро бяхме неприятно изненадани от повтарящите се и засилващи се нападки срещу чехите, основани на напълно безпочвеното предположение, че се стремим към интеграционен проект, различен от този, в който се включихме преди шест години. Това не е така.
Гражданите на Чешката република приемат като даденост, че европейската интеграция е необходима и важна мисия, която, общо казано, те разбират по следния начин. Първо, това е отстраняване на препятствията, които са ненужни и вредни за човешката свобода и благоденствие, затруднявайки движението на хора, стоки и услуги, идеи, политически философии, световни мнения, културни гледни точки и поведенчески модели, които с течение на времето се бяха образували между различните европейски страни поради много и различни причини и, второ, полагане на съвместни грижи за обществените активи, които са важни за целия континент, или такива проекти, които не могат да се реализират ефективно само на база двустранни споразумения между две или повече съседни европейски страни.
Усилието за постигане на тези две цели - премахването на препятствията и правенето на рационален избор по въпросите, които следва да се решават на европейско равнище - не е и никога няма да бъде приключено. Различните препятствия и пречки все още си остават и определено на равнище Брюксел се вземат повече решения, отколкото би трябвало да бъде в идеалния случай. Със сигурност това е в повече, отколкото хората от различните държави-членки желаят. Вие със сигурност добре съзнавате това, госпожи и господа. Поради това бих искал реторично да запитам дали сте сигурни всеки път, когато гласувате, че вземате решение по въпрос, който трябва да се решава в този Парламент, вместо по-близо до гражданите, с други думи в отделните европейски държави? Другите потенциални отражения на европейската интеграция също фигурират в днешната политически правилна реторика, но те често са от вторично естество и нямат отношение. Те повече са свързани с амбициите на професионалните политици и свързаните с тях хора, отколкото с интересите на обикновените граждани на държавите-членки.
По-горе казах, че за чехите нямаше и няма алтернатива на членството в ЕС - и се радвам да наблегна и да подчертая това - но е само половината от това, което бих искал да кажа. Другата половина е напълно логичното твърдение, че по отношение на методите и формите на европейската интеграция съществува набор от алтернативи, също както е имало и през изминалия половин век. Историята няма крайна точка. Да се твърди, че статуквото - с други думи, сегашната институционална уредба в ЕС - е догма завинаги извън критика, е грешка, която за съжаление продължава да се разпространява, дори и да е в пряк конфликт и с рационалното мислене, и с характера на цялото историческо развитие през повече от две хиляди години европейска цивилизация. Предположението, че един "все потесен Съюз", с други думи все по-дълбоката политическа интеграция между държавите-членки, се явява единственият възможен и правилен път за развитие на Европейския съюз, е аналогична грешка, постулирана a priori и поради това по подобен начин е извън критика.
Нито статуквото, нито постулатът, че все позадълбочаващата се интеграция носи безспорни изгоди, не могат или не трябва да се разглеждат като свещени крави от нито един европейски демократ. Неприемливо е те да бъдат налагани от лица, които се смятат, ако цитираме известния чешки писател Милан Кундера, за "пазителите на ключовете" към европейската интеграция.
Нещо повече, очевидно е, че институционалната уредба на ЕС не е самоцел, а средство за постигане на реални цели. Тези цели са съответно лична свобода и набор от икономически мерки, които ще донесат благоденствие. Иначе казано, пазарна икономика.
Гражданите на всички държави-членки със сигурност искат тези неща, но за 20 години след падането на комунизма многократно се потвърди, че те се желаят повече и за тях се полагат повече грижи от тези народи, които са познавали тирания през голяма част от двадесети век, и тези, които са страдали от последиците на нефункционална, централно планирана и ръководена от държавата икономика. Тези народи съвсем оправдано са по-чувствителни и по-наясно с прояви и тенденции, които свидетелстват за цели, различни от свобода и благоденствие. И тези народи включват гражданите на Чешката република.
Сегашната система на вземане на решения в ЕС се различава от исторически опитаните и изпробвани форми на парламентaрна демокрация. При една нормална парламентарна система има група, подкрепяща управлението, и друга, подкрепяща опозицията. Освен ако греша обаче, случаят в Европейския парламент не е такъв. Тук съществува само една алтернатива, а тези, които посмеят да разгледат и други алтернативи, се обявяват за врагове на европейската интеграция. В моята част от Европа ние до сравнително неотдавна живеехме в политическа система, където не се допускаха алтернативи и поради това не съществуваше парламентарна опозиция. Научихме от горчив опит, че където няма опозиция, няма свобода. Затова политически алтернативи трябва да съществуват.
Това не е всичко. Отношението между гражданите на различните държави-членки на ЕС и техните представители в ЕС не е нормалното отношение между гласоподавателите и политиците, които ги представляват. Между гражданите на ЕС и техните представители има по-голяма дистанция, отколкото в случая на отделните държави-членки, и то не само в географския смисъл на думата. Това често се отбелязва по различни начини: демократичен дефицит, пропуски в демократичната отчетност в ЕС, вземане на решения не от избрани, а от подбрани представители, бюрократизация на вземането на решения и т.н Предлаганите промени в статуквото, съдържащи се в отхвърлената европейска конституция или в не много различния Лисабонски договор, само задълбочават този дефект.
Тъй като няма европейски демос, европейска нация, този дефект не може да бъде отстранен със засилване на ролята на Европейския парламент. Това само би влошило проблема и би довело до това гражданите на държавите-членки да се почувстват дори още по-отчуждени от институциите на ЕС. Решението не е в опитите да се вдъхне нов живот в сегашната форма на европейската интеграция или в опитите да се потисне ролята на държавите-членки в името на едно ново европейско гражданско общество от много култури и много нации. Това са опити, които са се проваляли в миналото, защото не се явяват естествено историческо развитие.
Боя се, че опитите да се ускори и задълбочи интеграцията и да се измести вземането на решения, влияещо върху жизненото равнище на гражданите на държавите-членки, все повече и повече към едно европейско равнище, може да има последици, застрашаващи всичко положително, постигнато в Европа през последния половин век. Ето защо нека не подценяваме опасенията, изпитвани от много граждани на държавите-членки, поради това че решенията, които влияят върху живота им, ще се вземат на друго място и без тяхно участие и че способността им да влияят на процеса на вземане на решения е много ограничена. Успехът на ЕС до момента се дължи, наред с другото, на факта, че мнението и гласът на всяка държава-членка има една и съща тежест при гласуването и така не може да бъде игнориран. Нека не допуснем да настъпи положение, в което гражданите на държавите-членки живеят с примиреното чувство, че проектът ЕС не е техен собствен, че се развива не както те биха искали и че са длъжни просто да се примирят с него. Много лесно и много бързо би могло да се окаже, че отново живеем при условия, които вече свикнахме да разглеждаме като част от миналото.
Това е също тясно свързано с въпроса за благоденствието. Трябва открито да се каже, че сегашната икономическа система на ЕС включва ограничители за пазара и постоянно засилване на една централно контролирана икономика. Макар че историята ни е дала изобилни доказателства, че този път не води до никъде, отново вървим по него. Нивото на ограниченията върху спонтанността на процесите на пазара и нивото на политическа регулация на икономиката постоянно нараства. Това развитие наскоро допълнително бе подсилено с неправилните тълкувания за причините на сегашната финансова и икономическа криза, приписвайки я на пазара, вместо на истинската причина, която бе, обратно, политическа манипулация на пазара. Пак е необходимо да се припомни историческият опит на моята част на Европа и поуките, които извлякохме.
Мнозина от вас със сигурност знаят името на френския икономист от XIX век, Фредерик Бастиа, и неговата знаменита "Петиция от производителите на свещи", която и днес е широко известен стандартен текст, илюстриращ абсурдността на политическата намеса в икономиката. На 14 ноември 2008 г. Европейската комисия одобри истинска петиция от производителите на свещи, а не само съчинение в стил Бастиа, и наложи 66 % данък върху свещите, внасяни от Китай. Не можех да повярвам, че едно 160-годишно литературно есе е станало реалност, но именно това се случи. Неминуемата последица от въвеждането на такива мерки в широк мащаб е, че Европа ще изостане икономически и че икономическият растеж ще се забави или дори ще спре. Единственото спасение е в либерализацията и дерегулацията на европейската икономика.
Казвам това, защото съм загрижен за демократичното и процъфтяващо бъдеще за Европа. Опитвам се да ви напомня за основните принципи, върху които е била изградена европейската цивилизация в течение на векове и хилядолетия. Принципите, чиято валидност няма срок и са универсални и които, поради това, трябва и сега да важат в днешния ЕС. Твърдо вярвам, че гражданите на различните държави-членки искат свобода, демокрация и икономическо процъфтяване.
Най-важното нещо в този момент е безспорно да се направи необходимото да не приравним откритото обсъждане на тези въпроси към атака срещу самата идея на европейската интеграция. Винаги сме вярвали, че имайки възможността да обсъждаме тези сериозни въпроси, да бъдем чути, защитата на правото на всеки да предлага алтернативи на единствено вярното мнение, независимо колко сме несъгласни с тях, е точно този вид демокрация, от който бяхме лишени четири десетилетия. Ние, които не по своя воля прекарахме по-голямата част от живота си като странични свидетели на това как свободният обмен на идеи е основната предпоставка за една здрава демокрация, вярваме, че тази предпоставка ще бъде взета под внимание и спазена също и в бъдеще. Това е възможност и незаменим начин ЕС да бъде направен по-свободен, по-демократичен и по-процъфтяващ.
Госпожи и господа, гн Президент, вие пожелахте да се обърнете към Европейския парламент. С радост удовлетворихме желанието ви. Г-н Президент, в един Парламент от миналото със сигурност не бихте имали възможност да изнесете тази реч.
Благодаря на съдбата, че живеем в европейска демокрация, в която всички можем да изразяваме мненията си.
Госпожи и господа, ние сме едно европейско семейство и, както във всяко семейство, има различни мнения. Г-н Президент, съгласен съм с вас, когато - искам да направя само малки бележки, но се чувствам длъжен да го сторя - когато казвате: ние сме човешка общност. Човешката общност се характеризира с това, че има предимства, силни страни, недостатъци и слаби страни. Заедно трябва да увеличим силните страни и да изкореним слабите. Съгласен съм с вас и когато казвате, че трябва да се запитаме дали всяко решение, което вземаме, не би могло да се вземе другаде. Да, но и нашите национални столици също трябва да се запитат дали много от решенията не би трябвало да се вземат в нашите провинциални градчета и общини, вместо на национално равнище.
Позволете ми да направя една последна бележка във връзка със собственото разбиране на нашия Парламент: благодарим ви за признанието, че Европейският парламент е важна институция. Ако не бяхме толкова влиятелни, нямаше в момента да сме автор на проектите в 75 % от случаите и нямаше да сме съавтор на проектите в почти 100 % от случаите във връзка с Лисабонския договор и това би било, фактически, положение, при което решенията в Европа биха се вземали с бюрократични средства. Обаче сега Европейският парламент е този, който решава.
2. Ролята на НАТО в архитектурата на сигурността на ЕС (
докладчик. - (EN) Гжо Председател, извинявам се, че отнемам от времето на всички и бавя обяда, но го правя веднъж на 10 години, така че може би няма да възразите. Всъщност аз съм като един от членовете на финландския парламент, който само веднъж взел думата през всичките си години в парламента, за да каже: "Бихте ли затворили прозореца, моля".
Искам да кажа няколко думи във връзка с тези три доклада, които са част от един и същи пакет, включващ докладите на г-н von Wogau и гн SaryuszWolski. В момента търсим решения на финансовата криза. Нея си я причинихме сами и ние казваме, че тази криза не бива да се повтаря, но какво да кажем тогава за основанието за съществуване на Европейския съюз за предотвратяването на войни и хуманитарни кризи? И те не бива да се повтарят, и не се стоварват върху нас като покрива на сградата на Парламента в Страсбург. Те и не трябва да се повтарят, но само при условието да работим заедно.
Напомням ви, че мирът не е монопол на тази част от Парламента. Мирът е на всички. Изграждането на мира е наше общо задължение. Той е малко като любовта. Той е безусловен. В този живот трябва да сме идеалисти. Трябва да гледаме надалеч, както когато бягаме в гора. Когато човек бяга в гората, не гледа в краката си. Той гледа далеч напред и знае къде отива, а с краката автоматично стъпва на правилните места. Това е, което трябва да направим. Трябва да сме пределно честни и да помним защо бе създаден ЕС: за да гради мира.
Всичко, което сега казвам е, че ако ще зачитаме наследството на г-н Monnet и нашите бащи основатели, трябва да принадлежим към само една партия и името на тази партия по отношение на мира е "Да, аз мога". Само тогава историята ще ни изпрати с овация със ставане на крака. И прозорецът е отворен.
Г-жо Председател, извинявам се, че отнемам от времето на Парламента. Просто искам да бъде заличено следното изречение относно Оперативния щаб на ЕС от параграф 29: "подчертава, че предложението за оперативен щаб на ЕС предлага решението на този проблем;".
Г-жо Председател, имам две устни предложения за изменения към този параграф. Първото е, че думите "права на човека и върховенство на закона" трябва да бъдат поставени на първо място при основанията за загриженост, а не на последно. Моля да подкрепите това по-уместно от европейска гледна точка подреждане.
Второто устно предложение за изменение се отнася за втората част на параграфа, за Русия като демокрация в неопределено бъдеще. Тъй като има твърде суверенни схващания за това какво значи демокрацията, би било по-добре да добавим нещо. Поради това устното ми предложение за изменение е да добавим следното след думата "демокрация": "и отхвърля заплахите с военна сила като средство за политически натиск върху съседите си".
Тъй като не можем да подкрепим такава политика, моля да подкрепите това изменение.
5. Финансиране на действия, различни от официалната помощ за развитие, в страни, които попадат в обхвата на Регламент (ЕО) № 1905/2006 (
Гжо Председател, бих искал да върна този доклад обратно на комисията в съответствие с член 168, параграф 2. И този демократично избран Парламент, и Европейската комисия виждат необходимостта да бъдат обхванати някои по-ограничени форми на сътрудничество между ЕС и развиващите се страни, дейности, които - строго погледнато - не са облекчаване на бедността, като програми за обмен между университети на някои места.
Бюджетът за развитие не е предназначен за такъв вид сътрудничество, но някои членове настояват да се използва правна основа, която би ни довела до финансиране на такива дейности от бюджета за развитие, докато именно това се стреми да избегнем чрез този доклад.
Не стигнахме до съгласие. Ако бъде прието изменение 1, този доклад ще стане непоследователен и в противоречие с интересите на най-бедните хора в света. Поради това смятам, че трябва да върнем този доклад обратно на Комисията по развитие, за да се договори правна основа, имаща подкрепата на голямо мнозинство от Парламента.
(DE) Гжо Председател, наистина има различия в тълкуването. Правното тълкуване от Комисията по развитие се противопоставя на тълкуванията на Комисията по външни работи и Комисията по правни въпроси и вътрешния пазар, и се противопоставя на тълкуването от правните служби на нашия Парламент, на практиката на Европейския съд и на мнението на Съвета и на Комисията; поради това ние, в мнозинството, настояваме да се използва правната основа, както е изложена в настоящото изменение.
Поради това призовавам искането за връщане за ново разглеждане в комисия да бъде оттеглено. Колкото до доклада по същество, няма различни мнения. По същество сме единни, различия има само по отношение на правното тълкуване; има различия и връщането за ново разглеждане в комисията няма да промени тези различия.
(EN) Гжо Председател, бих искала да подкрепя докладчика. След разискването, което проведохме тук вчера и предвид допълнението на Комисията, съм напълно съгласна, че ни трябва още обсъждане и че трябва да намерим подходяща правна основа за дейностите, които не са в пълния смисъл действия на официална помощ за развитие - но остават много важни за сътрудничеството за развитие с развиващите се страни - и поради това не спадат към другите инструменти относно сътрудничеството с развитите страни, нито към настоящия Инструмент за сътрудничество за развитие (DCI).
Също е много важно да бъдат замразени парите, предвидени за DCI в съответствие с критериите за официална помощ за развитие, така че подкрепям колегата г-н Berman в искането му за повече време за разглеждане.
(DE) Г-жо Председател, последния път, когато имаше такава демонстрация на мнение при посещение на държавен или правителствен глава, Председателят на Парламента се намеси много категорично. В този случай стана дума за въпрос, който го засяга и лично, а именно Лисабонския договор. Днес, когато президентът, суверенния избран президент на една страна говори и бива прекъсван и надвикван до такава степен от социалистите, Председателят не прави нищо. Знаете ли това какво е? Това не е демокрация, това е деспотизъм. Настоявам да бъдат взети съответни мерки.
(EN) Г-жо Председател, по мое мнение достойнството на този Парламент, а всъщност и това на чешкото председателство, е сериозно подронено от това, че официалното посещение на президента Klaus се оказа подкопано, като се допусна събитието да се използва за разпространяване на материали, целящи да се повлияе на изхода на процеса на ратификация на Лисабонския договор. Ако това е допустимо - и бих ви помолила да изнесете решение по това - логичният завършек ще бъде хаос в кулоарите ни, като поддръжниците на всяка от страните в спора все повече изпълват Парламента и конкурентно и агресивно налагат гледните си точки. Моля, нека Бюрото да не допуска това да се повтори.
(DE) Г-жо Председател, много ви благодаря. Предлагам всички вие да чуете какво имам да кажа, преди да започнете да викате.
Един колега, който често си спомня нещата по различен начин, току-що говори. Бих искал да ви напомня следното: когато министър-председателят Sócrates искаше да говори тук във връзка с подписването на Европейската харта за основните права, той не бе в състояние да го стори, тъй като бе заглушен с викове. Президентът Klaus има възможност да говори тук безпрепятствено. Това е разликата между нас и тях. Много ви благодаря.
(EN) Гжо Председател, вземам думата, за да обясня факта, че бях един от само петимата членове на ЕП, които гласуваха против тази резолюция. Постъпих така не защото не искам икономическа помощ да достига до тези, които трагично пострадаха в тази криза и поради тази причина да им се окаже помощ - това е абсолютно правилно - а просто защото тази резолюция, както повечето резолюции по Близкия изток, е дефектна. Тя е дефектна, защото не посочва доброто и злото в ситуацията, а без това резолюцията не може и не следва да се допуска да мине.
В Газа положението е такова заради действията на групировката Хамас, които сипаха бомби и ракети върху една суверенна държава, която има правото - както го има всяка суверенна държава - да реагира и защити народа си. Докато отговорността за тази криза не бъде разяснена в резолюциите на Парламента, резолюциите като такива не могат да бъдат ефективни. Дойде време този Парламент да каже на Хамас: "Признайте Държавата Израел, преговаряйте с нея, извадете антисемитските възгледи от устава си и тогава ще можем да започнем мирния процес".
(PL) Гжо Председател, от съществена важност е възрастните да поемат повече отговорност за условията, в които се намират децата, и възможностите, които получават в живота. Имам предвид, например, военни конфликти, в които биват въвлечени деца, където те често пъти със сила биват превръщани във войници против волята им, изправени са пред смъртен риск и глад и нямат достъп до медицински грижи. Обаче аз гласувах против доклада поради неговата позиция, допускаща абортите. Особено нелепо изглежда, че уж се действа в интерес на децата, като всъщност се подкрепят инициативи, които биха ги лишили от самото право на живот.
- (EN) Г-жо Председател, да си спомним дълбоката философия на Уитни Хюстън: "Вярвам, че децата са бъдещето ни. Учете ги добре и ги слушайте. Покажете им цялата красота, която носят вътре в себе си."
Интересното при този доклад е, че за първи път ние, по много начини, разглеждаме ключа към бъдещото развитие. По-специално разглеждаме развитието на децата и образованието на децата и не само образованието на момичетата - ако образовате жената, образовате семейството - а също и началното образование.
Има един принципен недостатък в мисленето ни за началното образование: ние винаги като че ли смятаме, че решението е в държавата. Призовавам всички мои колеги в Парламента да разгледат решенията, които бяха намерени от центъра "E. G. West" към Университета на Нюкясъл, който изучава частното образование за бедните. Там където държавата не е успяла да даде образование на бедните деца, самите родители са се обединили, финансирали са не-държавното образование и по този начин са били в състояние също да субсидират неработещите бедни. Призовавам всички да потърсим извън рамките на държавата решения, с които да се помогне на най-бедните в нашето общество.
(EN) Гжо Председател, аз гласувах против доклада Kinnock със свито сърце, тъй като проблемите, които докладът повдига, са много важни. Трагедии се случват по цял свят, но основата на нейния доклад е Конвенцията на ООН за правата на детето и ние продължаваме, правим все повече и повече, на основата на една много опорочена конвенция.
Тази конвенция винаги е била един компромис; винаги е била безразборна смес. От една страна, в нея има много добри неща, а от друга, има някои абсолютно неподходящи части. Написана е през 1989 г., в епоха, в която не са били известни много опасности. Например, тя предвижда неограничено право на средствата за масово осведомяване за достъп до децата и обратно.
Така че ние основаваме целия този доклад върху една много опорочена конвенция, която също определя държавата като единствен арбитър по отношение на висшите интереси на детето, в противовес на семейството, което фактически поставя родителите в позиция на възпитатели и настойници, но не като определящи права. Така че аз трябваше да гласувам против него. Той също разглежда абортите, мястото на което не е при правата на детето.
(EN) Г-жо Председател, според мен нашите избиратели биха се интересували да научат докъде сме стигнали в тези области. В последните дни преди ирландския референдум и особено след него ни бе казвано, че Европейският съюз всъщност не напредва по посока на обща външна политика и че той със сигурност не се бърка в законите относно абортите, и все пак ние виждаме тези два въпроса свързани заедно в един доклад. Въпреки всички обещания, които дадохме, за вслушване в хората и напасване на политиката ни, така че да отговаря на исканията им, ние продължихме непреклонно.
Това бе една твърде уместна илюстрация за онова, което чухме сутринта от президента на Чешката република. Той изнесе реч, която в някои отношения бе направо блудкава. Той направи съвсем баналното и неоспоримо твърдение, че правителствата са по-добри, когато има опозиция, и че трябва да търпим други гледни точки. Каква бе реакцията на Парламента, когато той каза, че трябва да търпим други гледни точки? Хората от групите PSE и PPE-DE обърнаха гръб и излязоха. Те не само няма да отговорят на алтернативни гледни точки, те не могат да изтърпят дори да ги слушат. Какъв поудачен пример може да има за отношението на този Парламент към електоратите там някъде? Ако мислите, че греша, докажете го: проведете референдумите, които обещахте, поставете Лисабонския договор пред народа. Pactio Olisipiensis censenda est.
- (PL) Гжо Председател, транспонирането на Директива 2002/14/ЕО за създаване на обща рамка за информиране и консултиране на работниците и служителите в Европейската общност е особено важно във време на криза, когато е необходимо да се гарантира, че управлението върви ръка за ръка със социалната отговорност и че когато работни места не могат да бъдат запазени, на служителите ще се гарантира обучение и гладък преход към новите им работни места. Рамковата директива следва да се прилага в държавите-членки от двете страни. Поради това гласувах в подкрепа на доклада на г-н Cottigny.
- (PL) Гжо Председател, социалната икономика играе жизнено важна роля за местното и регионалното развитие. Както е посочено в Лисабонската стратегия, тя се явява важна част от една обща политика по заетостта. Статистическите данни показват, че тя е влиятелен сектор от икономиката, създаващ нови работни места в рамките на ЕС и осигурявайки заетостта на 11 милиона души, което е почти 7 % от работната сила. Заслужава си също да се подчертае ролята, която социалната икономика има в селските райони, насърчавайки икономическото развитие чрез възраждане на западащите промишлени зони и създаване и поддържане на нови работни места.
Затова можем да видим, че социалната икономика се е превърнала в жизнено важна част от осигуряването на стабилен и устойчив икономически растеж, по силата на възловата роля, която играе за разрешаване на новите социални проблеми. Ролята й също бе засилена в традиционните сектори, като търговия, земеделие и промишленост. Следователно е от съществено значение социалната икономика да присъства във всички стратегии, имащи за цел насърчаване на индивидуалното и социалноикономическото развитие.
(PL) Гжо Председател, не е само кризата, която наложи необходимостта за изясняване на пазарното присъствие на сдружения, фондации, кооперации и цялата социална икономика, в която гражданите са заинтересовани страни и която има както социално, така и измеримо икономическо измерение от гледна точка на участието й в БВП. Обаче сега, по-конкретно, всяко разкрито работно място, всяко ново подобрение в качеството на социалните услуги има конкретна стойност. Подкрепям доклада и очаквам нов подход от страна на Европейската комисия, включващ организационна и финансова подкрепа за социалната икономика, като опростяване на административните процедури за получаване на финансиране от ЕС. Поради това гласувах в подкрепа на доклада.
(EN) Г-жо Председател, като четях този доклад, стигнах до определението за социална икономика и ми бе интересно да видя какво ли е определението. То посочваше две неща, които ме изненадаха: едното бе предимството на социалните цели пред капитала, а другото бе принципите на солидарност и отговорност. Освен това там се говореше за демократичен контрол от членовете. Не бе упоменат доброволният и свободен обмен между купувач и продавач, за да се постигне печалбата, която след това може да бъде реинвестирана за създаване на работни места. Какво може да бъде по-социално от получаването на печалба за реинвестиране за създаване на работни места за населението?
Когато започнем да се съсредоточаваме върху т.нар. социални нужди, вместо върху необходимостта да се създаде печалба и необходимостта да се гарантира, че можем да създадем работни места и да направим благополучна цялата икономика, стигаме до капана, за който Хайек, големият австрийски икономист - а също и Айн Ранд - предупреждаваха в началото на миналия век, когато ще забравим за печалбата и ще тръгнем по наклонената плоскост към робството. Поради тази причина бях против този доклад.
(EN) Г-жо Председател, радвам се, че продължаваме да разглеждаме психичното здраве с известна сериозност и известен приоритет тук в Парламента. То трябва да остане в челото на дневния ред на здравната политика на ЕС, тъй като един от четирима души ще прекарат депресивно заболяване поне веднъж през живота си, а до 2020 г. това ще е най-разпространеното заболяване в развиващия се свят.
Боя се, обаче, че в държавите-членки, включително моята собствена страна, имаме само теорията, ние само говорим. Политиката ни по психичното здраве е изложена в документ, озаглавен "Визия за промяна" и много от призивите за действие в доклада на докладчика са включени в нашата национална политика или всъщност са заложени в нашето законодателство.
Но се опасявам, че непосредственото предоставяне на услуги, свързани с психичните заболявания, продължава да е напълно неотговарящо на целите. Има огромно разминаване между теориите и докладите и ние винаги - по-конкретно в моята страна - сме на един план за действие разстояние от действието. Боя се, че услугите, свързани с психичните заболявания, и предоставянето им на тези, които се нуждаят от тях, продължават да бъдат в ролята на Пепеляшка при повечето политики относно психичното здраве във всички държави-членки. Това трябва да се промени.
(EN) Г-жо Председател, един от всеки четирима преживява психични проблеми поне веднъж през живота си. Осем от десетте водещи причини за инвалидност са въпроси на психичното здраве, а проблемите на психичното здраве имат огромно отражение върху тези, които не са пряко засегнати. Поради това следва спешно да актуализираме законодателството относно психичното здраве, с което да се повиши съответно осведомеността за важността на доброто психично здраве.
Посланието, което се опитвах да предам до моя избирателен район в West Midlands е, че медиите, интернет, училищата и работните места трябва да изиграят жизнено важна роля за осведомяване на обществеността.
Също така са ни необходими, обаче, повече изследвания на психичното здраве и взаимовръзката между проблемите на психичното и физическото здраве, а също обяснение как инициативите относно психичното здраве могат да бъдат финансирани по Европейския социален фонд и Европейския фонд за регионално развитие. Това трябва да бъде предприето неотложно.
Работодателите също трябва да съдействат за здравословен работен климат, обръщайки внимание на стреса, свързан с работата, и основните причини за психични смущения на работното място, и да вземат мерки по тези въпроси. Поради това бях много радостна да подкрепя този доклад.
(PL) Гжо Председател, 90 % от самоубийствата са резултат от проблеми с психичното здраве. Броят на хората, страдащи от депресия и други болести на цивилизацията, причинени от стреса и динамиката на живота, явно нараства. Застаряването на населението на Европа е свързано с увеличаването на броя хора, които започват да страдат от заболявания, свързани с възрастта. Усилията за предотвратяване и диагностициране на проблемите с психичното здраве, борбата с изключването и изолацията и оказването на подкрепа на пациентите и техните семейства са значителни стъпки към опазването на здравето на нашето общество. Затова подкрепих доклада на г-жа Tzampazi с цялото си сърце.
- (EN) Г-жо Председател, аз гласувах в подкрепа на този доклад, но мисля, че тук пропуснахме възможност - пропуснахме я в комисията - да включим електрошоковите приспособления и да препоръчаме веднъж завинаги забрана за това наймъчително третиране, което все още се използва в много страни в Европа.
Друга област, в която имам сериозни въпроси, е засилващата се насока към преглед на всички малки деца за проблеми с психичното здраве и адекватно медикаментозно лечение. Макар за щастие този доклад да не отива толкова далеч, има упоменаване мимоходом на прегледите на деца. Много деца, ако ги прегледате като деца, не биха изглеждали нормално, и все пак те се развиват добре. Основният въпрос, който следва да си зададем пред лицето на растящите проблеми с психичното здраве, е: защо положението се влошава, особено предвид самоубийствата. Може би не позволяваме на човешкото общество да съществува по начин, който дава възможност на хората да се развиват и да живеят нормално и здравословно? Ако психичното здраве се влошава, трябва добре да помислим за обществото, което създаваме.
(PL) Гжо Председател, аз не съм съгласен с резолюцията и гласувах "против" приемането й по следните причини:
Госпожи и господа, реших днес да говоря на езика на страната, в която се е случил този страшен инцидент.
(EN) Г-н председател, в събота вечерта в Северна Ирландия се случи нещо, което шокира дълбоко всички нас: двама млади военнослужещи бяха брутално и хладнокръвно убити. Това е най-страшният кошмар за Северна Ирландия.
От близо 20 години съм член на Парламента и се надявах, че вече никога няма да ми се наложи да се изправя тук, за да поднеса съболезнования на семействата на хора, изгубили живота си в Северна Ирландия. Много съм наскърбен, че днес отново трябва да направя това.
Тези младежи са си поръчали пица от близката пицария - както обичайно правят младежите - и е трябвало три часа по-късно да се качат на самолета и да отлетят за Афганистан. Това обаче не е станало. Днес само можем да мислим за тях - покосени в разцвета на живота си. Сега не е моментът да се изрича нещо различно от съболезнования за техните семейства. Точно сега семействата им се нуждаят от тази подкрепа.
Извършителите на това деяние вероятно няма да чуят моите осъдителни думи. Аз обаче трябва да заявя следното: те никога няма да успеят, те не могат да победят, защото демократичният процес в Северна Ирландия вече е набрал скорост и трябва да победи. Макар и понякога да допуска грешки, той донесе по-различен живот на моя народ в Северна Ирландия: хората заживяха по-добре, изпитаха какво е да се живее по-добре и аз бих искал те да продължат да живеят по-добре. Присъединявам съболезнованията си за пострадалите семейства към вече изказаните от Вас.
(EN) Г-н председател, аз също осъждам безусловно убийството на двама британски военнослужещи и раняването на още четирима души миналата събота пред сградите в базата "Масерийн" в град Антрим. "ИРА-истинска", отцепническа либерална групировка в Северна Ирландия, пое отговорност за това ужасно нападение, което е първото нападение с жертви срещу силите за сигурност в Северна Ирландия от 12 години насам. Извършителите на тези терористични актове трябва да бъдат изправени пред правосъдието и да отговарят за ужасяващите си престъпления. Техните нападения не се ползват с политическа подкрепа от народа в Северна Ирландия.
Мирното споразумение от Разпети петък от 1998 г. определя ясна рамка за политическо и икономическо развитие в Северна Ирландия. Структурите, определени в това споразумение, функционират добре в подкрепа на демокрацията, принципа на правовата държава, правата на човека, мира и помирението. Ние не можем и няма да позволим на тези хора да разрушат мира, за чието постигане в Северна Ирландия работихме така дълго и така усилено.
(EN) Г-н председател, благодаря Ви за съболезнованията за нашите британски военнослужещи, които изгубиха живота си в събота вечер. В Северна Ирландия ценят това, че днес мислите за близките им, които скърбят.
Убийците на двамата военнослужещи се опитват да спечелят политически дивиденти по пътя на насилието. Бих искал да мога да заявя, че те няма да успеят, но за съжаление, изглежда в Северна Ирландия насилието води до резултати - до такава степен, че днес имаме трима признати терористи от ИРА, които са министри в правителството, а нашият съвместен министър-председател Макгинес е човек, който по думите на Питър Робинсън - когато той протестираше срещу терористите в правителството - лично е убил най-малко 12 военнослужещи. Той не е нито по-добър, нито по-различен от терористите в Антрим, които са стояли над умиращите войници и са изстрелвали нови и нови куршуми в телата им.
Днес този долен професионален убиец Макгинес - който преди време бе наречен от г-н Робинсън "касапинът от Богсайд" - безочливо споделя най-високия пост в моята страна. Ето какво става, когато се преговаря с терористи. Вярвам, че с терористите, които са се завърнали из нашите улици, никога няма да се преговаря и че уроците от миналото ще бъдат възприети и действията коригирани.
Госпожи и господа, не можем да поканим всички ирландски членове на Парламента да вземат думата. Аз говорих от името на всички нас и това би трябвало да е достатъчно. Приемате ли, че достойно отдадохме почит на загиналите? Благодаря ви.
Бих искал също да направя кратко изявление във връзка с Международния ден на жената, който бе вчера. За да отбележа този празник, бих искал днес специално да поздравя всички жени депутати в Парламента и енергично да им благодаря за тяхната ангажираност. Бих искал също така да препоръчам да направим всичко по силите ни, за да се превърне принципът за равенство на половете в реалност както на европейско, така и на международно равнище.
Преди сто години 15 000 жени излизат на демонстрация в Ню Йорк за признаване на тяхното достойнство и права. Днес ние отдаваме почит на техния завет. Без съмнение оттогава е постигнато много за признаването и защитата на правата на жените, както и за насърчаването на равни възможности за мъжете и жените във всички области на обществото. Не трябва обаче да отслабваме усилията си; още много трябва да бъде извършено, за да се постигне равенство между половете в рамките на Европейския съюз и да се засили участието на жените в труда, гражданското общество и политиката. По мнението на Европейския парламент има възможности за по-нататъшно повишаване на настоящото равнище на участие на жените във вземането на решения на местно, национално и европейско равнище в ЕС. Нашите държави-членки трябва да намерят начини да насърчават и подкрепят участието на жените в процеса на вземане на решения и в политиката както на национално, така и на международно равнище.
Само няколко месеца ни делят от европейските избори. Днес бих искал да подчертая, че участието на жените в тези избори и балансираното представяне на половете в Европейския парламент са особено важни както за демократичното развитие на Европейския съюз, така и за нашето общество като цяло. В заключение искам да припомня на Парламента, че много войни по света засегнаха особено тежко много жени и ние работим за предотвратяване на тормоза и изнасилването на жени, използвани като военно оръжие. Ние трябва да защитаваме достойнството на всички хора по света и никога да не отслабваме своите усилия.
Окончателният проект на дневен ред за тази месечна сесия, изготвен от Председателския съвет на неговото заседание от 5 февруари, вторник, съгласно членове 130 и 131 от Правилника за дейността, беше раздаден.
Първо, групата на социалистите в Европейския парламент внесе искане гласуването на доклада на г-жа Kósáné Kovács относно социалното положение на ромите да се проведе утре вместо в четвъртък, както е предвидено.
Второ, групата на Европейската народна партия (Християндемократи) и Европейските демократи също внесе искане гласуването по доклада на г-н Reul относно възможни решения в отговор на предизвикателствата, свързани с доставките на петрол, да се проведе утре.
И в двата случая крайният срок за внасяне на предложения за обща резолюция, заместващи отделните резолюции, е тази вечер, което означава, че технически не е възможно тези текстове да се поставят на гласуване утре. Гласуването обаче може да се проведе в сряда, вместо в утрешния ден. Има ли възражения?
от името на групата PSE. - (DE) Г-н председател, изразявам съжалението си от невъзможността гласуването да се проведе утре, тъй като редица представители на ромите бяха предвидили да присъстват, смятайки, че гласуването е насрочено за тогава. Ако това е напълно невъзможно, то, разбира се, гласуването трябва да се проведе в сряда, но искам отново да повторя, че с оглед на това посещение на ромски представители и със съгласието на политическите групи определено би трябвало да е възможно да се направи изключение.
Вашата политическа воля бе взета под внимание. Бях информиран, че съгласно нашия Правилник за дейността има възможност за гласуване едва в сряда. Ние обаче можем да уведомим представителите на ромите за това обстоятелство и да изразим по този начин политическата си воля. След това ще можем да гласуваме и по двете искания в сряда.
Групата на Зелените/Европейски свободен алианс внесе искане да се включи в дневния ред изявление на Комисията относно генетично модифицираната царевица MON810, а разискването да приключи с внасяне на предложение за резолюция. Кой желае да представи мотивите за това искане? Г-н Cohn-Bendit?
от името на групата Verts/ALE. - (DE) Г-н председател, госпожи и господа, както знаете, на последното заседание на Съвета по околна среда бе налице безспорно квалифицирано мнозинство против искането на Комисията.
Комисията отправяше такива искания и през 2006 и 2007 година, и всеки път Съветът им се противопоставяше. Сега това искане вероятно ще бъде подновено на следващия Съвет по околна среда, като този път ще бъде насочено срещу Франция и Гърция. Парламентът трябва да заеме ясна позиция, за да сложи веднъж завинаги край на този дебат. Работата на Комисията не е непрекъснато да се опитва да подкупва държави заради една инициатива, отхвърлена от различни политически лагери. Ето защо ние искаме най-накрая да се проведе разискване със Съвета и Комисията и да се внесе предложение за резолюция, така че въпросът да бъде приключен веднъж завинаги - и то преди изборите, за да могат гласоподавателите да знаят кой каква позиция заема. Не съм ли прав, г-н Ferber?
Благодаря Ви. С това представянето на мотивите приключи. Желае ли някой да се изкаже против искането?
Г-н председател, както г-н Swoboda преди малко посочи, аз подкрепям част от искането на г-н Cohn-Bendit и възразявам срещу друга част от него. Смятам, че той има право: поведението на Комисията действително е, меко казано, странно. На второ място, вярно е, че положението в Съвета е объркващо: някои държави-членки споделят мнението на Комисията, а други - не.
Положението в Парламента е подобно. Вярно е, че има необходимост от дискусия с Комисията - независимо че тя вече нееднократно е продължавала да упорства в тази насока въпреки препоръките на Парламента и дори на някои членове на Съвета - и ние подкрепяме призива за изявление на Комисията за тази цел. Втората част е относно резолюцията. Запознах се много внимателно с искането на групата на Зелените/Европейски свободен алианс и мотивацията на г-н Cohn-Bendit се свързва повече с предизборната кампания, отколкото с генетично модифицираната царевица, което бе много интересно. Групата Verts/ALE също така иска процедура за гласуване против Комисията - гласуване на недоверие на Комисията. Такава стъпка обаче би била с толкова сериозни последици, че според нас въпросът трябва първо да бъде внимателно проучен - и именно поради това ние действително подкрепяме тези разисквания. Освен това съществува експертна комисия, която би трябвало да се занимава с резолюцията; на едно от бъдещите пленарни заседания тя трябва да ни представи предложение за резолюция, което да бъде изрядно подготвено, а не набързо скалъпено през тази седмица.
Благодаря Ви. Сега давам думата на г-н Fjellner, който може отново да представи по-различна позиция.
от името на групата PPE-DE. - (EN) Г-н председател, аз възразявам и срещу двете части на предложението на г-н Cohn-Bendit, защото преди по-малко от месец обсъдихме този въпрос и гласувахме по него в комисията по околна среда, както разбрахме, че е предложено по-рано. Така че според мен това вече е направено и струва ми се, че точно в този момент, в края на законодателния мандат, когато времето не ни стига за важни законодателни обсъждания, ще е неправилно да даваме предимство специално на тази тема.
Не можем сега да даваме предимство на разисквания, които вече са водени, и особено да правим това само защото Зелените смятат, че не получават достатъчно внимание в предизборната надпревара; това би било действително безотговорно.
От една страна, беше внесено искане за включване на въпроса за резолюция в дневния ред; от друга страна, г-н Fjellner заявява, че в дневния ред не трябва да се включват нито изявление, нито резолюция. Предлагам първо да гласуваме по процедурата, а след това да обсъдим дали да останем само с изявление.
Освен това беше внесено искане за поименно гласуване. Това поименно гласуване е предназначено да определи кой подкрепя искането на г-н Cohn-Bendit и групата на Зелените/Европейски свободен алианс. Обявявам начало на гласуването.
(DE) Г-н председател, няма нужда да усложняваме повече нещата. Убеден съм, че във формално отношение сте прав; Вие сте председател с такива ясни разбирания за нещата, че не се съмнявам в това. Все пак ми се струва, че г-жа Frassoni е съгласна с нашето предложение.
Тази седмица имаме дискусия с Комисията и бих искал и това да се включи в дневния ред. В същото време искам да възложим на компетентната експертна комисия да подготви резолюция. Смятам, че това ще бъде искане с по-широк обхват, по което можете да проведете първоначално гласуване.
Можем още половин час да обсъждаме това. Правилната процедура е да гласуваме дали да удовлетворим или не искането на групата на Зелените/Европейски свободен алианс. Опитах се да помогна, като предложих след това да проведем друга дискусия по въпроса дали искаме изявление от Комисията, но нещата не могат да бъдат направени в по-различен ред.
Бих искал да ви уведомя, че са внесени 113 изменения към доклада на г-жа Elisa Ferreira относно европейския план за икономическо възстановяване. Това надхвърля тавана от 50 изменения, определен в член 156, ето защо върнах тези текстове за разглеждане в компетентната комисия. Комисията ще има заседание тази вечер, а разискванията по доклада остават в дневния ред за сряда.
Групата на Европейската народна партия (Християндемократи) и Европейските демократи внесе искане въпросите с искане за устен отговор към Съвета и Комисията относно ШИС II да бъдат разгледани в 15,00 ч. като първа точка от следобедното заседание. Тъй като всички политически групи се произнесоха в полза на искането, дневният ред ще бъде изменен в съответствие с него.
Току-що бях уведомен, че съм пропуснал нещо за вторник: групата на социалистите в Европейския парламент е поискала следобедните разисквания да бъдат удължени с половин час и съответно времето за въпроси към Комисията да бъде от 18,30 ч. до 20,00 ч. Приема ли се?
Следващата точка от дневния ред е посветена на едноминутни изказвания по въпроси с политическа значимост.
(EL) Г-н председател, отрицателните последици от световната финансова криза днес могат да се видят в международната търговия. Достатъчно е да се отбележи, че показателят за растеж в световната търговия спадна от 8,5 % през 2006 г. до 5,5 % през 2007 г. и бе едва 4 % през 2008 г. В рамките на Световната търговска организация бе въведен специален механизъм за контрол на мерките, приети или в процес на приемане от държавите-членки на организацията за подкрепа на засегнатите сектори от икономиката.
Като се има предвид особеното значение на външната търговия за икономиката, растежа и заетостта в Европейския съюз, необходимо е Комисията, в рамките на прилагането на плана за икономическо възстановяване, да поеме незабавно водеща роля в многостранна инициатива за подкрепа на търговията. Тя също така трябва да съгласува всяка подобна инициатива с работата на Групата на Световната банка и други многостранни организации за развитие.
(EN) Г-н председател, настоящата криза упражнява натиск върху международната политическа, военна, икономическа и финансова структура. Европейският съюз е централна част от тази структура. Той изглеждаше единственият начин за Европа да запази ролята си в двуполюсния свят. ЕС успешно се разшири, за да обедини континента след края на Студената война, а днес от него се очаква да съхрани предишните достижения и да продължи интеграцията, след като отново настъпят по-добри времена.
Това не е лесна задача, особено за настоящото председателство, но също и за бъдещите такива, които ще трябва да се справят с продължаващото институционално блокиране около Договора от Лисабон и прехода към нов Парламент и нова Комисия, успоредно с борбата срещу протекционистките тенденции, заплахите от повторно национализиране на общите политики и потенциалните международни кризи в съседство с нас.
Така ЕС е в критичен момент. Може да успее или да се провали. Нашият успех ще зависи от пълното разбиране, че солидарността е единственият начин, по който можем да посрещнем всички тези големи предизвикателства и да продължим одисеята си в световния бизнес.
(RO) След парламентарните избори в Румъния политическите партии, представляващи опозицията, сега се намират в трудно положение. Всъщност партиите на власт се опитват да ги изолират и дори да ги изключат от местния политически и административен живот.
Подмяната на политическа основа и по време на настоящата икономическа криза на местните администратори, определящи политиките, свидетелства за безотговорност от страна на правителството. Това води до риск от забавяне на изпълнението на проекти, насочени по-специално към местните общности.
Демократичният кредит на доверие на настоящото правителство може да бъде поставен под съмнение в случая с двама съветници от местния общински съвет в Брашов - Vasile Bran и Iulian Mara - които са избрани от местните граждани, но не са назначени официално на постовете си вече осем месеца след местните избори. Изборът на Vasile Bran бе необосновано анулиран с решение на местния съвет, а Iulian Mara нямаше възможност да се закълне и да поеме службата си, тъй като решението, с което се утвърждава неговото назначение, бе обжалвано в административно производство от префектурата в област Брашов.
Като резултат от стремежа на представителите на властимащите да узурпират местни административни функции, без да зачитат волята на гражданите, законът бе нарушен и двамата съветници бяха заменени с двама други по преценка на мнозинството.
Смятам, че настоящото правителство трябва да си дава сметка, че спечелването на мнозинство не означава, че законът може да се пренебрегва. Подобни злоупотреби трябва да бъдат спирани и законът трябва да се прилага. Всъщност не бива гласовете на гражданите да бъдат анулирани от диктатурата на мнозинството.
(PL) Г-н председател, миналата седмица неофициална делегация от членове на Европейския парламент посети Палестина и Израел. Посетихме също и Ивицата Газа. Видяното там пробуди в мен огромно възмущение и силни чувства на симпатия към окупирания палестински народ. Възмущението, което аз изпитах, се споделя и от агенциите на ООН, работещи в този район.
Г-н председател, аз виждам само един начин да се излезе от това положение: необходимо е много бързо и безусловно да бъде създадена палестинска държава. През 1948 г., когато бе основана тяхната страна, евреите не поискаха съгласие от палестинците. Днес Израел не бива да издига пречки пред волята на палестинския народ. Повтарям: необходимо е да се окаже безусловна и неотложна подкрепа на една потисната нация и по този начин да се сложи край на този стар конфликт.
Смятам, че подобни мерки ще укрепят мира в целия свят, но преди всичко ние трябва да направим това просто защото палестинците заслужават своя собствена държава.
(EL) Г-н председател, изглежда в предложенията, които държавният секретар на САЩ отправи към Израел по време на своето посещение, е било включено и това да спрат изграждането и разширяването на населени места в Западния бряг, да отворят блокираните пътища и да прекратят строежа на стената и изгонването на палестинците от Източен Ерусалим, а във връзка с Газа - да разрешат внасянето на необходимите цимент и строителни материали за застрояване на частта за възстановяване.
Тези предложения са добри, но изглежда израелците са останали глухи за тях, защото макар да не разрешават такива материали да влизат в Газа, те без никакви колебания незаконно добиват три четвърти от материалите, доставяни на строителната индустрия в Израел, от Западния бряг, като по този начин безмилостно разрушават природната среда, а същевременно законните собственици на земята не получават никакви финансови обезщетения.
Време е Съединените щати и Европейският съюз да прекратят тази безнаказаност на Израел и да отидат по-далеч от думите и предложенията.
(DE) Г-н председател, бих искал да привлека вниманието върху нещо, което особено застрашава репутацията на Парламента: пенсионния фонд.
Според последните сведения от списание "Щерн" най-малко 76 германски членове на Европейския парламент са били членове на този фонд. Става дума обаче само за списъка на асоциацията, а не за самия фонд. Ето защо Ви призовавам, г-н Pöttering, в качеството Ви на председател на Парламента да изпратите пълния списък на членовете на този фонд до администрацията на долната камара на германския парламент, тъй като съгласно приложимото законодателство във Вашата родна държава неизбежно ще възникнат подозрения за сериозни измами, ако се установи, че са правени двойни плащания. По-нататък е необходимо да последват съответни разследвания, така че германските власти имат право да получат сведения във връзка с този въпрос от Вас.
По същия начин всички ние имаме право да научим какъв е дефицитът на този фонд. Тук нещо се премълчава и съществува риск спекулаторите отново да бъдат извадени от затрудненията с цената на много милиони за сметка на данъкоплатците в края на парламентарния мандат. Не можем да допуснем това да се случи!
Бюрото на Парламента ще разгледа този въпрос по правно и политически издържан начин, можете да бъдете сигурен в това.
(EN) Г-н председател, в последния си доклад Международната агенция за атомна енергия посочва, че Иран е произвел достатъчно нискообогатен уран, за да направи атомна бомба.
Скоростта, с която напредва Иран, е особено обезпокоителна. Според прогнози на Агенцията Техеран е увеличил 34 пъти броя на центрофугите за обогатяване на уран за по-малко от три години. През идните пет години обаче Иран възнамерява да добави 45 000 центрофуги към вече съществуващите 5 600. Това ще означава способност за индустриално производство на атомни оръжия. А също така означава и готови атомни бомби, като се имат предвид развиващият се ракетен капацитет и изстрелването на първия спътник на Ирак.
Това означава, че политиката за възпиране на Иран единствено чрез полу-убедителни санкции и дипломация е претърпяла неуспех. Тя само е осигурила на Техеран нужното време, за да приключи ядрената си програма.
Ето защо е крайно време да се откажем от фактическата политика на умиротворяване и да се съсредоточим върху общия отговор на ЕС на възможно ядрено изнудване или ултиматум на Ирак. Ако и тогава разчитаме единствено на преговори с премълчаване на проблемите, това ще означава политическа капитулация.
(DE) Г-жо председател, ние ще разглеждаме - макар че за съжаление няма да разискваме по него - доклада на г-жа Kósáné Kovács за ромите. Бих искал да се възползвам от възможността да наблегна на този въпрос, като се има предвид изключително затрудненото положение в момента. В Унгария се случиха редица инциденти, но проблемът не се ограничава само в тази страна, където икономическата криза и социалните проблеми може би обясняват новото нарастване на нападенията срещу ромите. Това е нещо особено осъдително. Редица роми - включително роми от Австрия - се свързаха с мен и ме помолиха да поставя въпроса, тъй като ромската общност в Европа отново е обхваната от страх. Бих искал да призова и Комисията да следи много отблизо положението и да направи всичко по силите си, за да не допусне ромите - както и други малцинства, но сега говорим конкретно за ромите - отново да живеят в страх в Европа. В наши дни това не би трябвало това да се случва.
(IT) Г-жо председател, госпожи и господа, в Италия регулаторният орган за комуникациите, който е независима структура, издаде своята 43-та резолюция срещу държавния телевизионен орган за нарушаване на правата на италианските граждани да бъдат информирани за инициативите на радикалите - 43-тата си резолюция.
От последните избори насам - преди десет месеца - в Италия не са излъчвани предизборни дебати; тяхното предаване бе незаконно преустановено. Надзорният комитет по радио и телевизия към италианския парламент не заседава, а това също е противозаконно. Този проблем не се свързва само с г-н Берлускони, а с цяла една система на десницата, центъра и левицата, която нарушава гражданските и политически права на италианските граждани.
Бюджет за 2010 г. - Раздел III: Комисия: "Насоки за бюджета за 2010 г." - Насоки за бюджетната процедура за 2010 г. - раздели I, II, IV, V, VI, VII, VIII и IX (разискване)
на г-н Surján, от името на комисията по бюджети, относно насоките за бюджетната процедура за 2010 г. - Раздел ІІІ - Комисия;
на г-н Maňka, от името на комисията по бюджети, относно насоките за бюджетната процедура за 2010 г. - раздели I, II, IV, V, VI, VII, VIII и IX.
Европейският парламент очаква проектобюджетът за 2010 г. да помогне на държавите-членки и на гражданите да преодолеят настоящата криза. Това сега е нашата най-голяма грижа. С други думи, бюджетът трябва да намали страховете на европейските граждани и да възстанови тяхната увереност, че ще имат работа, ще могат да изкарват прехраната си и ще могат да живеят в мир и сигурност. Говорим за тези граждани, чийто пари харчим и пред които носим отговорност.
Заради финансовата криза европейците не са убедени дали техните пари се намират в безопасност в банките и не знаят дали и утре ще имат работа. Но те имат и други безпокойства и проблеми: докога ще могат да отопляват домовете си, има ли в храната им вредни химически вещества или други причинители и т. н. Поради тази причина искаме бюджет, който ще възстанови доверието на гражданите не само във финансовите институции, но и между хората, а също и солидарността в европейски мащаб. Знаем, че не всеки проблем може да бъде решен с 1 % от брутния национален доход, но е от значение дали малките и средни предприятия ще получат насърчение и подкрепа. Изготвя ли се хармонизирана обща енергийна политика? Правим ли всичко възможно, за да се борим с изменението на климата и да насърчаваме възобновяемите енергийни източници? Ще бъде ли по-ефективна защитата на нашите общи граници? Ще донесе ли повече резултати политиката на сближаване, ще бъде ли процесът на наваксване по-бърз, а храната ни по-безопасна?
Парламентът вижда, че бюджетът е малък в сравнение с тези цели, но също така е наясно, че държавите-членки не използват пълноценно дори текущата бюджетна рамка. Ето защо ние очакваме Европейската комисия да предприеме решителни действия за отстраняване на бюрократичните пречки, за концентриране на разходите в области, където те се усвояват ефективно, и за оттегляне на подкрепата от области, в които има постоянни излишъци. Парламентът е готов да сътрудничи в наблюдението дали започнатите програми наистина са успешни, както и дали отговарят на целта, за която са създадени. Не можем да се задоволим само с това да установим, че разходите са законни. Ние искаме гаранции, че те изпълняват целта, за която са предназначени. Искаме стойност, резултати в замяна на средствата на европейските граждани и очакваме държавите-членки да прилагат програмите бързо и ефективно. Молим Европейската комисия да приеме сериозно нашите искания. Европейският парламент е единствената институция на Европейския съюз, в която гражданите могат да упражняват пряко влияние. Ние сме най-близо до тях и в представения доклад сме обобщили техните мнения. Все още остава повече от месец до представянето на предварителния бюджет. Следователно има време Комисията да разгледа становището на Парламента и да го включи в своите предложения.
Освен това ще бъда много доволен, ако за разлика от обикновено Съветът и Парламентът не изменят предложението на Комисията, като всеки преследва свои собствени цели, а вместо това трите институции работят заедно за преодоляване на кризата.
Госпожи и господа, ще завърша моето изказване, като благодаря за работата на всички, които имаха принос за съставянето на този доклад, в това число на секретариата на комисията по бюджети, на членовете на Комисията, на експертите от моята политическа група и на онези, които представиха изменения. Моля ви да участвате в разискването на предложенията и след това да ги подкрепите с вашите гласове. Нека предложим надежда и сигурност на гражданите на Европа!
Благодаря, г-жо председател. Г-жо член на Комисията, госпожи и господа, когато съставяме бюджета на Европейския парламент, трябва да се съсредоточим върху нашата основна мисия и да използваме оптимално ресурсите с цел да подобрим законодателната работа на Парламента. Трябва да изключим от бюджета във възможно най-голяма степен въпросите, които не са свързани с нашата мисия.
Ако искаме членовете на Европейския парламент да работят ефективно, те трябва да могат да изпълняват задълженията си на своя собствен език, ако решат да направят това. В много случаи бихме могли да предотвратим трудности и да избегнем загуба на пари, ако можехме бързо да сменим езика според действителното, а не планирано присъствие по време на дебатите.
Много от вас сигурно знаят, че в някои комисии документите не са на разположение дори и на основните езици, за да може да бъдат одобрени. Ако по тази причина трябва да се проведе извънредно заседание на комисията или има други излишни забавяния, ние губим време и пари.
Както и при писмените преводи, необходимо е също да се увеличи гъвкавостта на устните преводи. В мои разговори с представители на различните генерални секретариати на Европейския парламент получих някои много полезни предложения и информация. Самите представители на дирекциите предлагат да бъдат премахнати някои от резервите. В някои случаи обаче те ще се нуждаят от нашата помощ.
Примерите са много. Госпожи и господа, със сигурност никой от вас няма да сметне, че Парламентът ще стане по-малко сигурен, ако не се държат отворени и двата входа на сградата на Парламента в Страсбург през периодите извън пленарните сесии. Нито пък имаме нужда от физическо присъствие на охрана на някои места, особено в Страсбург и Люксембург.
От друга страна, сегашната система за сигурност има своите недостатъци. Видяхме това сами при неотдавнашното нападение срещу клона на "Ай Ен Джи Банк" в сградата на Европейския парламент в Брюксел и когато животът на двамата членове на Европейския парламент бе изложен на риск в Мумбай.
Смятам, че подготвените от дирекцията предложения ще доведат до подобрения, а също и до по-добро използване на ресурсите и изненадващи финансови икономии. Можем да се постигнем още икономии, достигащи до милиони, ако подобрим сътрудничеството между институциите. Свободният капацитет на всяка институция трябва да се предоставя на другите институции.
Липсата на планиране, както и недостатъчната комуникация - или липсата на такава - по отношение на наличието на преводачески ресурси пречи на ефективното използване на тези ресурси. Органът, който трябва да осигурява преводите, често автоматично възлага поръчки на външни преводачи, без дори да провери за наличието на вътрешни ресурси. Само в областта на преводите можем да спестим над 10 млн. EUR годишно в рамките на институциите. И затова, госпожи и господа, аз вярвам, че ще подкрепите предложението да се възползваме във възможно най-голяма степен от независимите проучвания на използването на ресурсите и организацията на работа.
Членовете на Парламента трябва да имат изчерпателна информация за ресурсите и материалите, с които разполагат, за да изпълняват своята работа отговорно и ефективно. Поради тази причина поискахме от администрацията да създаде система за управление на познанията, която би ни позволила да работим ефективно с всички документи. Първите конкретни предложения в тази област ще бъдат направен през следващите няколко седмици.
Друг приоритет е да се предостави на гражданите по-пълна информация за работата на техните представители в Европейския парламент и за това какви ползи носи работата на Парламента за гражданите на Европейския съюз. Тук трябва да завършим, утвърдим и да се възползваме ефективно от телевизионния канал на Европейския парламент, центъра за посетители и новия аудиовизуален център.
Перата за административни разходи на институциите на ЕС включват разходи за закупуване и наемане на сгради. В различни случаи предишни институции са закупували или наемали имоти по цени над пазарните равнища. Според констатациите на Сметната палата институциите дори не са дори извършвали съвместна оценка на политиките в областта на сградите, а са правили това самостоятелно. Следователно трябва да разработим обща политика по отношение на сградите, за да постигнем по-добро сътрудничество в тази област. Очакваме възможно най-скоро стратегически документ относно политиката в областта на сградите в средносрочен и дългосрочен план, така че да можем да приемем съответното решение на първо четене. Благодаря.
Г-жо председател, много Ви благодаря, че ми дадохте възможност да обменя мнения с Парламента на необичайно ранен етап тази година. Много съм благодарна за инициативата на комисията по бюджети това да бъде направено. Комисията вече разгледа много сериозно насоките на Парламента за бюджета за 2010 г. и е съгласна с повечето точки. Комисията също така оценява прегледа от Парламента на Годишната политическа стратегия за 2010 г. - който вече е отразен в резолюция - и е съгласна с много от определените политически приоритети.
По отношение на неочакваните предизвикателства, като например финансовото, икономическо и социално възстановяване, ще трябва да се предприемат действия. Въпреки това вземането на трайни решения по други въпроси, като например борбата с изменението на климата и постигането на устойчива Европа, също е от съществено значение. На тази основа на 29 април Комисията ще приеме своя предварителен проектобюджет за 2010 г.
Комисията вече посочи, че през 2010 г. ще бъдат необходими финансови усилия, по-специално за Плана за икономическо възстановяване. Комисията отбеляза също подкрепата на Парламента за по-ефективното равнище на административните разходи и ще продължи да действа в тази посока. Що се отнася до пилотните проекти и подготвителните дейности, сигурна съм, че ще можем да продължим миналогодишното отлично сътрудничество между институциите.
Предварителният проектобюджет ще се основава на обосновани оценки на потребностите, за да постигнем нашите общи приоритети и да посрещнем предизвикателствата пред нас. Убедена съм, че чрез добро взаимодействие и сътрудничество между всички институции, и особено с Парламента, отново ще бъде постигнато задоволително споразумение относно бюджета за 2010 г.
Г-жо председател, в бюджета на Европейския парламент за следващата година ще има три нови елемента. Това ще бъде година, през която тази пленарна зала ще има нов генерален секретар, година, когато вероятно ще се работи съгласно Договора от Лисабон, и година, през която Парламентът ще работи по двата нови правилника - единият за членовете на ЕП, а другият за парламентарните сътрудници.
Моята политическа група се опита да отрази настъпилото развитие в доклада Maňka чрез многобройни изменения и ние със задоволство отбелязахме, че Комисията е успяла да отрази новите елементи в четири основни приоритета.
На първо място, поставяне на акцент върху законотворчеството. Парламентът е особено ефективен, когато упражнява своята законодателна дейност и администрацията трябва да докаже, че може да насочи ресурсите на Парламента в посока, в която той може да постигне резултати.
Вторият приоритет - и тук ние сме съгласни с групата на социалистите в Европейския парламент - е безусловната защита на езиковото многообразие и достъпа на членовете на Парламента до услуги за писмен и устен превод от и на техния майчин език.
Третият приоритет е, че трябва да можем да направим оценка на напредъка в изпълнението на основните планове, които вече одобрихме, като например Europarl TV или центъра за посетители, който ни се искаше да бъде готов преди изборите за Европейски парламент, но за съжаление това не е така, и Дома на европейската история. Искаме тези многогодишни планове да функционират гладко и да бъдат надлежно оценени.
Статут на Европейското частно дружество - Презгранично преместване на седалища на дружества - Инициатива "Small Business Act" - Участие на работници в предприятия с европейски статус (разискване)
доклад на г-н Lehne - от името на комисията по правни въпроси, относно предложението за регламент на Съвета относно статута на Европейското частно дружество - C6-0283/2008 -.
доклад на г-н Lehne - от името на комисията по правни въпроси, съдържащ препоръки към Комисията относно презгранично преместване на седалища на дружества.
доклад на г-жа Herczog - от името на комисията по промишленост, изследвания и енергетика, относно инициативата "Small Business Act".
изявление на Комисията относно участието на работници в предприятия с европейски статус.
Г-н председател, госпожи и господа, имам два доклада, които трябва да защитя, като и двата са изготвени от парламентарната комисия по правни въпроси.
Бих искал да започнем с този, който е по-важен в този момент, тъй като засяга конкретна законодателна процедура по инициатива на Комисията: европейското частно дружество. Наистина това е основният законодателен елемент, ако може да бъде описан по този начин, на законодателния акт за малкия бизнес ("Small Business Act").
Бих искал да кажа няколко думи за предисторията на този доклад. Идеята за европейското частно дружество се съдържа още в Плана за действие по дружествено право на г-н Болкещайн. По причини, които така и не разбрах, идеята за европейското частно дружество беше, така да се каже, заличена от плана за действие през годините от мандата на тази Комисия и тогава Комисията не предприе други стъпки по отношение на нея.
Европейският парламент обаче не беше съгласен и това бе предисторията за съставянето на законодателния доклад по собствена инициатива по реда на член 39 от Правилника за дейността и член 192 от Договора, който Парламентът прие с голямо мнозинство преди известно време. При тези обстоятелства Комисията прецени, че е длъжна да преосмисли идеята за европейското частно дружество и сега я предложи в рамките на "Small Business Act"; това заслужава високо признание.
Предложението за отделна дружествена форма е специално насочено към европейските малки и средни предприятия. До момента само големите дружества имаха своя собствена дружествена форма, а именно европейското дружество. Смятам, че това предложение трябваше да бъде направено отдавна. Тъй като то е насочено към малките и средни и новосъздадени дружества - т.е. дружествата, които възникват от идеята за учредяване на дружество, а не в резултат от преобразуване, разделяне или сливане на съществуващи или други дружества - трябва да се предвидят ограничения по отношение на презграничния компонент и ние приветстваме наложените от Европейската комисия ограничения. Смятам, че това също бе изразено от Парламента в този доклад.
Също така според нас е правилно всички въпроси, засягащи по-специално капитала и отговорността, да бъдат изяснени в законодателен аспект на европейско равнище, тъй като те са специфични проблеми на малките и средни предприятия. В момента се налага те да работят с много разнородни национални правни форми, което означава, че се нуждаят в по-голяма степен от консултации и тази необходимост се премахва чрез тази нова правна форма.
Смятам също така, че спазихме практиката на Съда на Европейските общности по въпроса дали седалището на дружеството трябва да съвпада с регистрирания офис или адрес на управление и тя е, че може да се предвиди само едно седалище на дружеството. Знам, че в Парламента има малцинство по този въпрос, но становището на мнозинството в парламентарната комисия по правни въпроси - което, предполагам, пленарната зала ще възприеме утре - е, че категорично трябва да съществува възможност за разделяне и че формата европейско дружество не може да бъде поставена в по-неблагоприятно положение спрямо националните дружествени форми, които имат тази възможност съгласно практиката на Съда на Европейските общности.
Основен проблем, за който бяха необходими продължителни преговори, бе ситуацията по отношение на участието на работниците и служителите. В миналото, когато сме работили по други законови актове в областта на дружественото право, сме срещали сериозни трудности в това отношение. Достатъчно е само да спомена европейското дружество и Директивата относно презграничните сливания. Смятам, че благодарение на компромисните изменения, които бяха подписани от трите най-големи политически групи в Парламента, успяхме да намерим истинско решение на този проблем. Решение, което заимства успешните елементи от предишни законови актове в Европейския съюз, което представлява компромис между различните правни положения в държавите-членки и което също така дава своя принос за защитата на правата на работниците и служителите.
Последната ми забележка засяга 14-ата директива, по която също съм докладчик. Ситуацията е подобна на тази с европейското дружество. Нашата цел е да използваме това законодателно предложение за резолюция, за да принудим Комисията да направи конкретно предложение, както направихме в случая с европейското частно дружество, и ние наистина очакваме Комисията да направи това, за да бъде премахнат един от последните пропуски в дружественото право и да се гарантира свободата на установяване на предприятията. Искрено ви благодаря за вниманието.
Г-н председател, г-н член на Комисията, госпожи и господа, наближава краят на един дълъг процес, на един дълъг и успешен процес, чрез който успяхме да придвижим малките и средни предприятия от периферията към центъра. Достигането до етап, на който вътрешният пазар е единен, но не и хомогенен, бе продължителен процес. Дълъг път, в края на който виждаме, че 23-те милиона малки и средни предприятия работят при същите административни тежести и правила, както и големите европейски дружества, които са 41 000, макар че първите определено не могат да излязат на пазара при същите условия.
Според нас през последните пет години Комисията, под ръководството на г-н Ферхойген, извървя дълъг път и сега ние приветстваме промяната във философията в Европейския съюз, чиято цел е да се премахнат препятствията, които срещат малките и средни предприятия както на равнище ЕС, така и в държавите-членки. Една от възможностите за увеличаване на оборота на малките и средни предприятия е да се създадат условия повече от тях да излязат на европейския вътрешен пазар, тъй като в момента само 8 % от предприятията са направили това, като едва 15 % от техния оборот идва от този пазар. Техният оборот може да се увеличи, ако те са в състояние да участват по-масово в програми и проекти за научни изследвания в областта на иновациите и развойната дейност. Ако на малките предприятия бъдат осигурени по-леснодостъпни източници на парични средства и финансиране, отколкото в момента, това би подпомогнало тяхната пазарна дейност. Оборотът им може да се увеличи, ако най-накрая създадем патент на Общността, предотвратявайки по този начин злоупотребата със създадената от малките предприятия интелектуална собственост за производството на евтини фалшиви продукти.
Смятам, че най-чувствителното предизвикателство от гледна точка на успеха на цялата Лисабонска стратегия определено е оказването на помощ на малките и средни предприятия от техните собствени държави-членки на вътрешния пазар на Европейския съюз. Освен казаното обаче, трябва да отбележим, че в сегашната икономическа ситуация съществуват проблеми с основния източник на финансиране на малките и средни предприятия. Защото този източник продължават да бъдат кредитите. Повишената чувствителност на финансовите институции към риска обаче означава, че все повече и повече дружества имат затруднения в достъпа до кредит. Позовавайки се на несигурността на икономическата ситуация, банките се въздържат да дават заеми в тези среди. Управителите на малките и средни предприятия се оплакват, че хиляди дружества и десетки хиляди работни места може да бъдат застрашени. В наш основен интерес е да се гарантира, че средствата, които са предназначени да инжектират ликвидност в системата, достигат до икономиката, вместо да стоят в банковите сейфове. Една от най-важните стъпки е банките да започнат да стимулират възможно най-бързо икономиката и малките и средни предприятия.
Другото предизвикателство е да се изгради европейска солидарност. Това е единственият начин да се предложи по-ефективна защита от тази, която държавите-членки могат да предоставят на малките и средни предприятия, които заради кризата са в затруднено положение. Казвайки това, искам да подчертая, че положението на малките и средни предприятия и начинът, по който се решава този въпрос, са също и изпитание на европейската солидарност. То показва, че Европа е в състояние да поеме общ риск, включително с държавите-членки извън еврозоната. Мерките, които са насочени най-вече към стабилизиране на еврозоната, лесно могат да доведат - и те вече доведоха - до финансов вакуум извън еврозоната. Следователно в настоящата ситуация трябва да отправя искане към отговорните за вземането на решения лица в Европа и към представителите на банковия сектор да не позволяват Европа да бъде разделена на две части, движещи се с различна скорост, тъй като рухването на един регион, в който малките и средни предприятия играят решаваща роля - съставляват повече от 90 % от всички фирми - ще доведе до катастрофални икономически последици. За тази цел моля за съдействието на Комисията и на моите колеги. Благодаря на докладчика, г-жа Nicole Fontaine, и на докладчиците в сянка за тяхната работа и отново бих искала да поздравя г-н Ферхойген за постигнатото до момента.
Г-н председател, преди всичко бих желал да благодаря на двамата докладчици. Дамите са с предимство - и това не е принцип отсега - така че ще започна, като благодаря на г-жа Herczog за качеството на нейния доклад относно Законодателния акт за малкия бизнес ("Small Business Act") и за силната подкрепа, която тя предоставя за инициативата на Комисията да бъде създадена цялостна политика в областта на малките и средни по размер предприятия. Бих искал също да отдам дължимото на г-н Lehne - не само за неговата ефективност и работа при направляването на статута на частното дружество чрез процедурата на консултации, но също и за интересните и творчески решения, които бяха представени в доклада.
Вече действително се намираме на критичен етап. Всеки ден чуваме съобщения, като например за необходимостта да се засили и поднови доверието във функционирането на световната икономика. Финансовата и икономическа криза засегна наистина тежко европейските предприятия и смятам, че сега е по-важно от всякога да използваме пълния потенциал на малките и средни предприятия. Те са "спасителното въже" за европейската икономика.
Законодателният акт за малкия бизнес, който Комисията прие през юни 2008 г., предвижда цялостна рамка за краткосрочни, средносрочни и дългосрочни действия, насочени към осигуряване на растеж и конкурентоспособност на малките и средни предприятия в рамките на Лисабонската стратегия. В него се предлагат 10 принципа на политиката и редица конкретни инициативи, така че интересите на малките и средни предприятия да заемат централно място при вземането на решения - както каза г-жа Herczog, преместване на малките и средни предприятия в центъра на вниманието и на стратегиите.
Законодателният акт за малкия бизнес включва пакет от законодателни инициативи, включително предложението за статута на европейското частно дружество. Законодателният акт за малкия бизнес има за цел да гарантира, че принципът "Мисли първо за малките!" и приоритетното положение на малките предприятия са заложени трайно и необратимо в политиката на Съюза. Законодателният акт за малкия бизнес също така призовава за по-голяма признаване на предприемачеството и предприемачите. В момент като този повече от всякога се нуждаем от хора, които са готови да предприемат инициативи, да изготвят проекти и да поемат рискове. Затова ние също така смятаме, че честните предприемачи, които са имали неуспех в бизнеса, заслужават втори шанс.
В настоящата икономическа криза трябва да установим приоритети и да се съсредоточим върху бързото изпълнение на тези действия, които имат най-силен потенциал да допринесат за възстановяването. В плана за действие на законодателния акт за малкия бизнес и в Европейския план за икономическо възстановяване се предлагат амбициозни мерки в три ключови области: първо, облекчени правила за предлагане на особено необходимия кредит; второ, намаляване на административната тежест; и трето, оказване на помощ на малките и средни предприятия, когато извършват търговска дейност в чужбина.
Успехът на законодателния акт за малкия бизнес зависи от гладкото сътрудничество между всички заинтересовани страни. Благодарим ви за вашата подкрепа. Резолюцията, която Парламентът прие в началото на декември, бе навременна и силно приветствана инициатива. Както знаете, на срещата на високо равнище, която се проведе по-късно през декември под френското председателство, държавните и правителствени ръководители единодушно одобриха законодателния акт за малкия бизнес.
Затова е важно Парламентът да даде днес своята пълна подкрепа за доклада на г-жа Herczog, за да се създаде солидна и легитимна основа за по-нататъшни действия. Бих искал да ви приканя да насърчавате законодателния акт за малкия бизнес в своите страни и райони, с което ще помогнете да се гарантира, че тази амбициозна политическа програма ще се превърне в реалност и че тя наистина помага на малките и средни предприятия в ежедневната им търговска дейност.
Сега бих искал да премина към двата доклада на г-н Lehne. Парламентът винаги е бил твърд поддръжник на статута на европейското частно дружество. Вашият доклад по собствена инициатива от 2006 г. и бързото разглеждане на предложението на Комисията допринасят значително за успеха на новия статут на европейското дружество.
Статутът на частното дружество е ключов елемент от законодателния акт за малкия бизнес. Той е създаден за малки и средни предприятия. Затова Комисията предложи европейско частно дружество да може да се учреди както всяко местно дружество, без да съществува изискване да се извършва стопанска дейност в различни държави-членки или да има съдружници/акционери от повече от една страна - точно като местна фирма. Има и такива, които смятат, че подобно изискване за презгранична дейност е от съществено значение за формата европейско дружество. Резолюцията на Парламента, която позволява на дружествата да избират между различни трансгранични елементи, допуска гъвкавост. Европейските частни дружества биха могли да се съобразят с това изискване, например като учредят дъщерно дружество или просто като впишат намерението си да извършват презгранична дейност.
Вие предлагате също гъвкаво решение относно минималните капиталови изисквания. Както знаете, в предложението на Комисията се изисква минимален капитал от само 1 евро и от тук нататък се предоставя на съдружниците/акционерите да вземат решение за това от какъв капитал се нуждае тяхното европейско частно дружество. Тази разпоредба се поставя под въпрос от онези, които считат, че капиталовите изисквания играят роля за защитата на кредиторите на малки предприятия.
В доклада на Европейския парламент се предлагат алтернативни решения за подобряване на защитата на кредиторите. Това означава, че дружествата ще могат да избират между режим за защита на кредиторите на основата на платежоспособност или на основата на поддържане на капитал.
Бъдеще на Общата европейска система за предоставяне на убежище (разискване)
Следващата точка е разискване по доклада на Giusto Catania - от името на комисията по граждански свободи, правосъдие и вътрешни работи, относно бъдещето на Общата европейска система за предоставяне на убежище.
докладчик. - (IT) Г-жо председател, госпожи и господа, през последната година броят на бежанците в световен мащаб нараства. Понастоящем те са приблизително 12 милиона. Ако включим и вътрешно разселените лица, броят им нараства до над 26 милиона души в света, които се нуждаят от също такава защита. Причината е, че по света продължават да се водят войни; в момента има 4 милиона иракски бежанци и разселени лица и е очевидно, че те са следствие от войните, за започването на които и нашите държави играят определена роля.
Създаването на обща европейска политика за убежище е необходимост, защото според правилата на закона ние сме задължени да гарантираме, че тези хора се приемат като равни на територията на целия Европейски съюз. Това става още по-важно, ако отчетем факта, че някои държави-членки все още нямат последователно законодателство за предоставянето на убежище. Отбелязвам със съжаление, че хармонизирането на процедурите за предоставяне на убежище се отлага вече две години, което означава, че това ще се осъществи през 2012 г. Ние трябва да сложим край на огромните несъответствия, които съществуват между държавите-членки, и различните системи за предоставяне на убежище. Сега сме в парадоксална ситуация, при която процентът на признаване на статута на бежанец за някои кандидати - граждани на трети държави, варира от 0 % до приблизително 90 % в зависимост от това в коя държава-членка се разглежда молбата за убежище.
Хармонизирането на стандартите би довело до висока степен на защита в рамките на Европейския съюз и не следва да се основава на подхода за най-малкия общ знаменател. Институцията на убежището е съществен компонент от нашата демокрация и защитата на правата на човека и е недопустимо, че тя е силно отслабена през последните години, тъй като потребностите на лицата, търсещи убежище, и принципът за невръщане, залегнали в международните конвенции, невинаги са зачитани. Европейският съюз следва да предвиди по своите външни граници механизми за идентификация на лицата, търсещи убежище, както и да гарантира достъп до своята територия за лица, които имат право на международна закрила, включително и в рамките на дейностите по контрол на външните граници на Съюза. Поради тези причини ние смятаме, че е уместно да разгледаме ролята на Европейската агенция за управление на оперативното сътрудничество по външните граници на държавите-членки на Европейския съюз (Frontex), която често се отнася към търсещите убежище лица като към незаконни имигранти.
С този доклад Европейският парламент се обръща към агенцията Frontex да предостави подробни данни за броя на лицата, които търсят убежище и са определени като такива в хода на работата на Агенцията, както и за съдбата на лицата, които са били задържани и върнати в страна на транзитно преминаване или страна на произход. Ние трябва да гарантираме, че международните конвенции се прилагат правилно, както и споразуменията за сътрудничество с трети страни. Не могат да се сключват споразумения с държави, които не са подписали Женевската конвенция. Много държави-членки обаче пренебрегват това, включително Италия, която е подписала споразумение за управление на миграционните потоци с Либия - една държава, която не възнамерява до подписва Женевската конвенция за бежанците.
Ние сме много доволни, както подчертахме - и се надяваме, че това личи в целия доклад - че Европейският съд е отменил този член от Директивата за процедурите за предоставяне на убежище, който се отнася до създаването на концепцията за "сигурните трети страни" и общия списък на "сигурни трети страни". По наше мнение не може да съществува такова понятие като "сигурна трета страна"; това е погрешна концепция, тъй като всяко лице може да бъде преследвано, дори и в държави с развити демократични стандарти.
Търсещите убежище лица са уязвими хора, които се нуждаят от подходящи условия за приемане. Държавите-членки не могат да задържат хора с единственото основание, че те търсят международна подкрепа. Ето защо аз твърдя, че търсещите убежище по принцип не следва да се задържат. За съжаление, в много държави-членки това все още се случва поради факта, че те влизат в страната нелегално. За жалост, и аз ще завърша с това, не съществува никакъв друг начин за влизане в Европейския съюз. В това е парадоксът - дори търсещите убежище лица трябва да са част от смесените потоци, за да влязат в Европейския съюз. Убежището не е признаване - то е задължение за държавите и право за онези, които се спасяват от войните.
заместник-председател на Комисията. - (FR) Г-жо председател, уважаеми колеги, през юни Комисията прие план за действие за предоставянето на убежище. Между 2008 г. и 2009 г. Комисията се зае да представи конкретни предложения за подобряване на стандартите за оказване на закрила и за гарантиране на повече солидарност между държавите-членки, а също така за поощряване на практическото сътрудничество.
Ние сме разработили принципите, които трябва да ръководят действията на Съюза, да съхранят неговата хуманитарна и защитна традиция, да гарантират действително равно третиране в целия Европейски съюз, да подобрят ефективността на системата за предоставяне на убежище и да поощрят солидарността в рамките на Съюза, както и между Европейския съюз и трети страни.
Със задоволство научих, че Парламентът напълно споделя философията на Комисията. Той споделя нашата цел да изградим Европейска система за предоставяне на убежище, която е по-ефективна, по-справедлива и осигурява по-добра закрила.
Фактът, че Парламентът е вече съзаконодател, заедно със Съвета, ми дава надежда, че вече ще има по-голям шанс преговорите, които ще бъдат дълги, да доведат до изработване на инструменти с оптимално качество, които в по-голяма степен съответстват на основните права.
Именно благодарение на процедурата за съвместно вземане на решения и гласуването с квалифицирано мнозинство в Съвета, Европейският съюз може да хармонизира тези международни стандарти за закрила на по-високо равнище.
Аз благодаря на Парламента за оказаната солидна подкрепа за всички инициативи, които Комисията е обявила в своя план за действие.
Благодаря ви също за това, че разгледахте с приоритет неотдавнашното ми предложение за създаването на Европейска служба за подпомагане на предоставянето на убежище. Ние се нуждаем от подкрепата на Парламента, за да се гарантира успехът на този механизъм, което ще ни даде възможност да поощрим практическото сътрудничество и качеството на системите за предоставяне на убежище. Надявам се, че трите институции бързо ще постигнат съгласие, за да може тази служба да бъде създадена в най-скоро време.
Но както разбирам, г-н Catania - позволете ми да Ви благодаря за Вашия доклад - Вие се безпокоите за някои неща, по-конкретно за условията за задържане на лица, търсещи убежище, съгласно дъблинската процедура, за въздействието на операциите по контрола на границите върху достъпа до закрила и за тежестта, поета от някои държави-членки при приема на потоци от лица, търсещи убежище. Аз ще отговоря на тези въпроси.
По отношение на условията за задържане на лицата, търсещи убежище, в измененията на директивата за условията за приемане Комисията предложи по-ясни правила от тези, които в момента са в сила, и по-конкретно забрана, и то без изключение, да се задържат малолетни, непридружени от възрастни. Ние също така уточнихме случаите, при които е възможно задържането на възрастни, но при наличието на предпазни мерки, като например правото на ефективна защита, правна помощ и редовни съдебни проверки по отношение на мярката за задържане.
В допълнение, в отговор на доклада на г-жа Roure за откритите и сигурни центрове за приемане, приет на 5 февруари, Парламентът посочи някои проблеми в тези центрове. Предложените изменения на директивата за условията за приемане трябва да осигурят решаването на тези проблеми.
Като се водех от същите принципи, аз предложих правата на лицата, търсещи убежище, които се регулират от дъблинската процедура, да бъдат по-добре гарантирани. Ние, например, трябва да улесним събирането на семействата, събирането на децата с членове на тяхното семейство и да укрепим процедурните гаранции, предоставени на лицата, търсещи убежище, които се регулират от дъблинската процедура.
И най-добрата процедура по предоставяне на убежище би била излишна, ако достъпът до нея не е гарантиран. Съгласен съм с Вас, г-н Catania, че е необходимо да подобрим работата си с граничните служители, да ги обучаваме и да ги запознаваме с проблемите на предоставянето на убежище. Вие споменахте смесените потоци. Европейската агенция за управление на оперативното сътрудничество по външните граници на държавите-членки на Европейския съюз (Frontex) наистина трябва да може да започне реализирането на задачата за обучение. Веднага щом бъде основана, Европейската служба за подпомагане на предоставянето на убежище ще има своя принос за това, като подготви справочни материали за граничните служители. Ние също така трябва по-добре да дефинираме отговорностите в случаите, когато става въпрос за хора, спасени в морето. Къде да бъдат свалени на брега? Къде, ако това се налага, те могат да подадат молба за предоставяне на убежище? Аз работя, заедно с държавите-членки, за да мога да отговоря на тези въпроси. Естествено, ние трябва да разбираме затрудненията, които изпитват системите за предоставяне на убежище в някои държави-членки. Ние настояваме за по-голяма солидарност не само по отношение на финансирането, но и чрез създаване на експертни групи за бързо реагиране от страна на гореспоменатата служба.
Ще проучим също възможността за доброволно прехвърляне на бежанци към държава-членка, различна от тази, която е предоставила закрила.
В края на седмицата заминавам за Лампедуза и Малта, за да проуча практическите изисквания и да разбера каква подкрепа може да предложи Европейският съюз.
Г-жо председател, уважаеми колеги, позволете ми да използвам случая, за да ви благодаря за допълнителните 10 млн. EUR, които Парламентът одобри в края на 2008 г. за Европейския фонд за бежанците. Тези 10 млн. EUR ще бъдат използвани за прехвърлянето на още бежанци в Европейския съюз през 2009 г. Във връзка с това бих искал да подчертая важността на задължението, поето от държавите-членки след мисията, която изпратихме в Йордания и Сирия, по отношение на прехвърлянето на бежанци от Ирак в държавите-членки на Европейския съюз.
Ние, и аз самият, работим, както се казва, на всички фронтове, като се стремим да подобряваме качеството на законодателството, практическото сътрудничество и солидарността както между държавите-членки, така и между Европейския съюз и трети страни.
Бихме желали да изразим своята благодарност към Парламента за неговата подкрепа. Ние трябва да превърнем Европейския съюз в наистина обединена обща зона за закрила. Всъщност, моето намерение е да включа това в Стокхолмската програма.
Благодаря ви, госпожи и господа. Благодаря Ви, г-н Catania и г-жо Roure, за изключително полезната работа, която беше извършена.
През последните години броят на бежанците в целия свят достигна 16 милиона. През 2007 г. ЕС получи повече от 200 000 молби за убежище. Както бежанците, които желаят убежище, така и държавите-членки се сблъскват с проблеми и сериозни трудности, които Общата европейска система за предоставяне на убежище трябва да реши. Държавните институции трябва да прилагат конкретни, ясни и еднакви критерии, когато вземат решение дали молбите за убежище да бъдат приети. Много е важно статут на бежанец да се предоставя на основата на конкретния случай, а не по силата на обща оценка, основаваща се на националността, например. Също така бих искала да обърна внимание на факта, че в плана на комисията за политика в областта на убежището не се споменава Европейската агенция за управление на оперативното сътрудничество по външните граници на държавите-членки на Европейския съюз (Frontex), която играе много важна роля в областта на закрилата на бежанците. Освен това важно е да се спомене, че броят на търсещите убежище е в пряка зависимост от политическото, икономическото и социално положение в страната на произход на лицата, търсещи убежище. Ето защо общата европейска система за предоставяне на убежище трябва да бъде тясно свързана с европейската политика в областта на сътрудничеството за развитие и с хуманитарната дейност, като това ще намали броя на лицата, търсещи убежище, които често са икономически мигранти.
Г-жо председател, г-н заместник-председател на Комисията, госпожи и господа, след заключенията от Тампере беше направено много за хармонизирането на законите на държавите-членки в областта на предоставянето на убежище. Тази хармонизация обаче се основава на подхода на най-малкия общ знаменател, като продължават да съществуват най-различни практики и процедури. Ние все още нямаме еднакви условия за достъп до закрила в ЕС и в резултат на това все още има проблеми, като вторични движения и многократно подаване на молба за убежище.
През 2008 г., както беше вече подчертано от докладчика, броят на бежанците е нараснал до 12 милиона. Затова ние спешно се нуждаем от започването на втория етап от Общата европейска система за предоставяне на убежище. Ще има еднакво равнище на закрила в ЕС, ако се създаде обща процедура за предоставяне на убежище, за да се постигне ефективност, бързина, качество и справедливост при вземането на решения, заедно с въвеждането на единни стандарти за определяне на лицата като бежанци или лица, нуждаещи се от международна закрила. Само по този начин лицата, търсещи убежище, могат да бъдат третирани еднакво, независимо от това в коя държава-членка подават молби за убежище.
Ето защо аз съм доволен от представянето на този план за действие в областта на предоставянето на убежище, разработен с приноса на различни представители на обществеността и очертаващ пътната карта, която трябва да се следва през следващите години с оглед на изграждането на Общата европейска система за предоставяне на убежище. Аз подкрепям предложените изменения на Директива за условията на приемане, Директивата за процедурите за предоставяне на убежище и Директивата относно минималните стандарти за признаването и правното положение на гражданите на трети страни или лицата без гражданство като бежанци или като лица, които по други причини се нуждаят от международна закрила, защото тези изменения ще дадат възможност да се изяснят критериите, които позволяват на лицата, търсещи убежище, да получат международна закрила. Аз се радвам, че членът на Комисията, г-н Баро, подчерта необходимостта да се гарантира съгласуването с други политики, които са свързани с международната закрила, и се надявам, че същият съгласуван подход ще се прилага и към други области, които са свързани помежду си.
Социално положение на ромите и подобряване на техния достъп до пазара на труда в ЕС (кратко представяне)
Следващата точка е кратко представяне на доклада на г-жа Kósáné Kovács - от името на комисията по заетост и социални въпроси, относно социалното положение на ромите и подобряването на техния достъп до пазара на труда в ЕС.
Благодаря ви, г-жо председател, госпожи и господа. След няколкомесечна работа аз представих в Парламента доклада относно социалното положение на ромите и подобряването на техния достъп до пазара на труда в ЕС, един доклад, който изразява нашата отговорност и сериозен ангажимент по отношение на европейското бъдеще на ромите - многобройно етническо малцинство, което би могло да образува цяла държава-членка.
През последните месеци необходимостта да се предприемат действия не намалява, а дори напротив, става все по-неотложна. Световната финансова криза обхвана цяла Европа и съпътстващото я икономическо сътресение още веднъж жестоко засегна най-уязвимите социални групи, и по-специално ромската. Увеличаващото се и оправдано безпокойство за собственото оцеляване на мнозинството от населението представлява благодатна почва за поява на омраза към малцинствата, на дискриминационно и изключващо отношение и за търсене на изкупителна жертва. Добър знак е и има символично значение фактът, че докладът за ромите може да бъде приет през същата седмица, когато Парламентът подготвя следващото заседание на Съвета, което ще се занимава не само с инструментите, необходими за излизането от кризата, но и ще търси също така възможности да намали човешкото страдание и рисковете за източниците на препитание на основата на принципа на солидарността, който обединява Европа.
През последните десетилетия ние разбрахме, че няма динамично икономическо развитие, което може автоматично да предложи мобилност чрез използване на съществуващите системи за преразпределение в посока на хората от най-ниските слоеве на обществото. Дори напротив, свидетели сме, че ако няма политика, подкрепяща принципа на равните възможности, разликата между двата полюса на обществото може да стане още по-голяма дори през периоди на развитие. Нашата задача сега е да мобилизираме всички ресурси за справяне с кризата и развиване на икономиката по такъв начин, че 10-те милиона роми да не станат жертви на кризата, а да се превърнат в участници във възстановяването на икономиката. Позицията на комисията по заетост и социални въпроси, приета с голямо мнозинство, намира за неприемлив факта, че значителна част от ромското население живее в условия, подобни на тези в страните от третия свят. Десетки хиляди ромски деца все още израстват в сегрегирани училища, където не могат да получат конкурентни знания и през целия си живот след това носят със себе си раните на изключването и дискриминацията. Милиони живеят в гета без течаща вода, канализация и често без електричество, а средната продължителност на живота им е с 10 до 20 години по-ниска от тази на мнозинството от населението. Липсва им професионално образование, живеят от временна трудова заетост и техният начин на живот ежедневно е обект на видима дискриминация. И най-трагичното: тази ситуация задълбочава тяхното буквално изключване, подбуждането към омраза и разрешаването на конфликтите, което се извършва на основата на етнически признак. Кой не е чувал реплики като: "щом е циганин, ясно е, че не иска да променя положението си - предпочита да краде, вместо да работи"?
Основната причина за това положение се крие във факта, че качеството на техния живот остава на равнището на една развиваща се страна, което на свой ред засилва тенденцията за изключване и дървото на омразата ражда плода на принудителните действия. Принудата може да бъде избегната само ако насочим усилията си към корена на проблема. Това засяга не само страните от Централна и Източна Европа, които жадуват мир, но и всички европейски граждани. Не бива също да забравяме, че предвид проблема със застаряването на населението от изключително значение е да се гарантира, че Европа ще бъде населена не от неуспели хора, които разчитат на социални помощи, а от високо образовани, работещи граждани, способни да плащат данъци, социални осигуровки и застраховки. Това е темата на доклада, представен на вашето внимание днес.
За да се направи необходимото, от критична важност е различните институции на Европейския съюз да положат усилия за разработването и планираното реализиране на всеобхватна политика по отношение на ромите. Необходимо е общо европейско решение с цел добронамерените и нерядко скъпо струващи усилия на държавите-членки, които често остават неефективни поради липса на достатъчно колективна воля, да доведат до поемането по нов път. Аз искрено желая да благодаря на всички мои колеги, чиито значими инициативи помогнаха този доклад да стане по-всеобхватен. Желанието за сътрудничество може да помогне да се утвърди разбирането, че не е въпрос на избор, а въпрос на необходимост Европейският съюз незабавно да интегрира една значителна по размер работна сила, която има вековен опит в приспособяване към средата, в която живее. Благодаря ви за търпението.
заместник-председател на Комисията. - (FR) Г-жо председател, г-жо Kósáné Kovács, госпожи и господа, преди всичко бих искал да благодаря на г-жа Kósáné Kovács за доклада, който допринася за съвместните усилия за насърчаването на социалното включване на ромите.
Комисията е съгласна с Вашия анализ, г-жо Kósáné Kovács, по отношение на главните причини за това изключване: социалната сегрегация, от която ромите страдат, пречките, които срещат при достъпа си до образование, дискриминацията, която не им позволява да бъдат равноправни участници на пазара на труда, което от своя страна не им позволява да имат пълен достъп да стоките и услугите, и най-вече - както основателно подчертахте - предразсъдъците и стереотипите, с които те са обременени.
Комисията също така подкрепя предложенията на Европейския парламент за устойчиви решения, и по-конкретно Вашия акцент върху развитието на децата от предучилищна възраст, развитието на системата за микрокредитиране, за да се насърчи предприемачеството, самостоятелната заетост и целенасоченото прилагане на структурните фондове. За Комисията приложението на ефективни, устойчиви решения изисква включването на всички главни участници, като съществено е участието на самите роми в процеса на развитие, приложение и наблюдение на политиките, които ги засягат.
В допълнение, Комисията счита, че по-добре би било да се използват инструментите и политиките на Общността, за да се постигне включването на ромите, да има обмен на добри практики, като например програмата "ACCEDER" (Достъп) в Испания или усилията за десегрегация в Унгария. За да бъдат ефективни, политиките трябва да бъдат целенасочени и да зачитат специфичното положение на ромските общности, за да се постигне целта на социалната интеграция.
В духа на Вашия доклад, г-жо Kósáné Kovács, Комисията ще продължи да подкрепя социалното включване на ромите чрез насърчаването на защитата на индивидуалните права на всички роми, и по-специално на жените и децата, като се вземат предвид проблемите на ромите в рамките на координирането на политиките на европейско равнище, в частност по отношение на заетостта и социалното включване чрез по-активно приложение на структурните фондове и на Европейския социален фонд и, накрая, чрез насърчаване на институционалните възможности на ромското гражданско общество.
Искам да Ви благодаря за доклада, г-жо Kósáné Kovács. Мога да Ви кажа, че моят колега, членът на Комисията г-н Шпидла, и аз познаваме добре тези проблеми. Бих добавил, че Агенцията на Европейския съюз за основните права трябва да ни представи два доклада относно положението на ромите и аз се надявам, че те ще ни дадат възможност да предложим и съдействаме за това, което току-що ни обяснихте толкова добре.
Благодаря Ви, г-жо Kósáné Kovács, и благодаря на Парламента за подкрепата.
С това разглеждането на тази точка от дневния ред приключва. Гласуването ще се проведе в сряда.
Изработването на европейско решение на проблемите, с които се сблъскват ромите, изисква от нас да вземем предвид това, че те са граждани като всички нас, независимо че са подложени на изключване. Представителните организации и ромските общности трябва да играят активна роля в разработването на политиките за включването.
Необходими са допълнителни усилия за подобряването на условията на живот и достъпа до образование и здравеопазване. Това са минималните условия, които ще им дадат възможност да намерят работа и да я задържат в държавите, където живеят. Възможностите за мобилност имаха за тях негативни последствия, защото направиха дискриминацията още по-осезаема. Жените са в още по-уязвима позиция, защото те са обект на различни форми на дискриминация - етническа, социална и основана на пола.
Съществуват национални програми за включване и борба с бедността, които доведоха до скромни резултати. Икономическата криза в никакъв случай не бива да се използва като оправдание за неприлагането на програмите за социално включване. Независимо от всичко тя е основание за предприемане на съвместни действия.
Кризата може да струва скъпо на ромите, както на всяка група, която е в неравностойно положение. Необичайните реакции, които наблюдавахме в Италия, са предупреждение за нас. Можем да търсим или решения, или виновници. Десните винаги са предпочитали да търсят вината в другите, особено ако са уязвими. Като представител на левите, аз бих предпочела да търсим решения.
Бих искала да поздравя г-жа Kósáné Kovács за нейния доклад, който представя обстоен анализ на социално-икономическото положение на ромските общности. Докладът формулира много препоръки, насочени към бъдещето, например като призовава Комисията в своите практически политики да вземе под внимание въздействието на политиките по отношение на ромите и да препоръча въвеждането на единна система от изисквания в програмите за развитие. Необоснованите планове на държавите-членки и разпръснатите проекти, повечето от които се финансират от Европейския съюз, не водят до истински резултати. Ние имаме нужда от общ план за действие, който има солидно правно основание и който ще позволи, с помощта на санкции, да се гарантира приложението на предприетите мерки от държавите-членки. Ромските общности трябва да участват в процеса на планиране, приложение и наблюдение от най-ниското равнище до международните консултативни структури. Трябва да се определят критерии и крайни срокове, за да се удостовери, че инвестираните финансови средства се използват ефективно.
Бедността и социалното изключване са концентрирани в определени географски райони и проучванията ясно са начертали картата на бедността в Европа. Повечето роми живеят изолирани в малки райони, като "осъдени на смърт", и поддържането дори на сегашния стандарт на живот изисква огромни средства. В дългосрочен план това може да парализира бюджетите и заплашва да наруши по-широкото социално сближаване. Затова стратегията на Общността трябва да направи възможна незабавната спешна намеса в тези области посредством конкретни програми, финансирани със средства на европейските фондове, предназначени за това на равнище ЕС, което ще позволи да се решават проблемите в цялата им сложност, както и чрез гарантирането на прехвърляне на средства между фондовете и, ако е нужно, чрез въвеждане на специфични за регионите форми на помощ.
в писмена форма. - Като представител на десницата, аз вярвам в приноса на всеки гражданин на обществото за общото му благосъстояние и просперитет. Смятам, че интеграцията на всички социални групи в обществото и социалното сближаване трябва да бъде цел, към която се подхожда без популизъм и гръмки думи. В основата на трайното и ефективно интегриране на ромите трябва да се поставят икономическият принос и участието на всеки от тях на пазара на труда.
В моята страна, и тя не е изключение, ромите са социално маргинализирани и живеят в бедност. На практика образованието при тях спира в много ранен стадий, а изследвания на Българската академия на науките от 2007 година показват, че делът на висшистите практически клони към нула - едва 0,2 на сто. Липсата на образование поставя ромите на най-ниското стъпало на пазара на труда и обуславя високото ниво на безработица. За действителната им интеграция, освен образованието, е необходимо да се подобрят и жилищните условия, и да бъдат приобщени активно към пазара на труда. Нищо от това обаче не може да стане без самите роми и без тяхното активно и осъзнато желание нещата да се променят, и в това аз виждам голямото предизвикателство пред всички ни.
в писмена форма. - (HU) Събитията от последните години показаха, че е време сериозно да се заемем с икономическото, културно и здравно състояние на ромите, които живеят в Европейския съюз. Социалните условия в определени райони са направо трагични, а в условията на сегашната икономическа криза социалното напрежение заплашва да се взриви. Ето защо аз особено приветствам доклада на г-жа Magda Kósáné Kovács, който търси отговор на този сериозен социален проблем. Доволна съм и от целите, определени в доклада, но оценката на ситуацията, информационните кампании и насърчаването на гражданското общество сами по себе си не са достатъчни. Ние имаме нужда от конкретни, решителни стъпки в областта на образованието и създаването на работни места.
Ако няма достатъчни финансови ресурси за реализирането на тези цели, тогава инициативата ще остане само на хартия. Ние се нуждаем също от стратегия на ЕС за ромите, за да може предложените цели да повлияят на политиките на държавите-членки в областта на икономиката, образованието и здравеопазването, тъй като само по този начин ще бъде възможно да се гарантира достоен живот за 10-милионната силна ромска общност и да се ускори тяхното интегриране.
Стратегията за подобряването на положението на ромите в Европа изисква разработването на план за действие и затова аз се надявам, че ще има хора, които ще пожелаят да продължат започнатата с този доклад работа, която вероятно ще продължи през няколко парламентарни сесии.
Докато в Италия подходът на правителството към проблема с ромите не беше особено последователен и на моменти изключително спорен по отношение на хуманитарните принципи, в Европа винаги се полагат усилия да се запази трудното равновесие между интеграцията и сигурността. Резолюцията на Европейския парламент относно социалното положение на ромите и подобряването на техния достъп до пазара на труда в ЕС е пример в това отношение.
Многократното прибягване към спешни законодателни мерки за решаването на проблемите, свързани с ромите, ясно показва неспособността да се справим с едно явление, което не е ново. Вместо това е необходим системен подход и координирани, дългосрочни решения в областта на образованието, здравеопазването и, най-важното, на политиките, свързани с пазара на труда, защото заетостта и образованието улесняват социалното приемане и интеграция.
Европа призовава да се сложи край на дискриминационната практика да се извеждат насилствено обитателите на бедните ромски квартали и вместо това да се разработят специални проекти за изграждане на жилища, които ще разрешат жилищния проблем, пред който са изправени тези общности.
План за действие на Комисията за интегрирана рамка за вътрешен контрол (кратко представяне)
Следващата точка от дневния ред е кратко представяне на доклада на г-жа Stauner - от името на комисията по бюджетен контрол, относно плана за действие на Комисията за интегрирана рамка за вътрешен контрол.
Г-жо председател, г-н член на Комисията, госпожи и господа, принципът на ефективен вътрешен контрол е един от най-важните бюджетни принципи, който Комисията трябва да съблюдава при изпълнението на бюджета и при усвояването на фондовете. Европейската сметна палата (ЕСП) и Европейският парламент от години призовават за ефективно, ефикасно управление на бюджетните ресурси, като Европейската сметна палата е правила многобройни опити и предложения, по-специално за да се гарантира, че Комисията използва тези ресурси по подходящ и икономичен начин. Въпреки това Комисията от години не е получавала положителна декларация от Европейската сметна палата. Достатъчно е да припомня на Парламента нередностите при изпълнението на програма "Леонардо" преди няколко години, както и други области, в които се предоставя подкрепа, които винаги са били по-податливи на нередности, а може би дори и на измами.
През януари 2006 г. Комисията прие план за действие за интегрирана рамка за вътрешен контрол, отново с цел да получи положителна декларация за достоверността и точността на отчетите от Европейската сметна палата. Както се посочва в нашия доклад, няма съмнение, че Комисията е положила сериозни усилия за изготвянето на плана за действие. Въпреки това Парламентът ясно осъзнава, че изпълнението на мерките изостава доста от предвидените срокове. Ето защо Комисията трябва да ускори значително изпълнението на предвидените мерки, така че положителните ефекти да могат да се видят в обозримо бъдеще в годишния доклад на Европейската сметна палата и, също така, за да могат членовете на Европейския парламент с чиста съвест да одобрят освобождаването от отговорност във връзка с изпълнението на бюджета.
Не бих искала да изпадам в повече подробности относно все още незадоволителното изпълнение на мерките, но ще подчертая, че ефективните контролни дейности са още по-необходими сега, като се има предвид, че във връзка с пакета за икономическото възстановяване почти всички критерии за изпълнение на мерки за подпомагане бяха значително облекчени, включително с оглед на предоставянето на бърза помощ. Достатъчно е само да припомня планираното облекчаване на режима на структурните фондове, както и значителните промени в принципите за допустимост във връзка с Европейския фонд за приспособяване към глобализацията.
Ние знаем, разбира се, че всички мерки за подкрепа, особено в областта на структурните фондове, се изпълняват в тясно сътрудничество с държавите-членки, което е от жизненоважно значение за гарантирането на действителността на разходите, но също така създава значителни проблеми, що се отнася до контрола от страна на Комисията.
От години знаем, че Комисията не може винаги да осъществява такива мерки за контрол в държавите-членки, каквито би желала и както бюджетните принципи и идеите на Европейската сметна палата диктуват. Парламентът среща големи трудности при установяване на окончателното състояние, по-специално в случая с годишните справки и декларации за управление на национално равнище, които Комисията ни представи за първи път на 15 февруари 2008 г., тъй като документите не следват единни критерии.
Поради тази причина в нашия доклад - който също бе приет единодушно от комисията по бюджетен контрол - се призовава за упражняване на непрекъснат натиск върху държавите-членки, настоявайки те да предоставят пълни и разбираеми данни. Горещо се надявам, че в бъдеще Комисията ще продължи да възприема сериозно своята задача във връзка с въвеждането на рамката за вътрешен контрол. Много ви благодаря.
Г-жо председател, благодаря на г-жа Stauner за нейния доклад и на Парламента за конструктивния диалог, който се води, откакто Комисията се зае с плана за действие във връзка с освобождаването от отговорност с оглед получаването на положителна декларация за достоверността и точността на отчетите.
В този контекст Комисията смята, че изготвената от Сметната палата декларация за достоверността и точността на отчетите за 2007 г. е най-положителната, която е била получавана до този момент. Планът за действие допринесе за това подобрение. Имам удоволствието да ви съобщя, че Комисията приключи преди 3 февруари с приемането на своя последен доклад за постигнатия напредък. Както г-жа Stauner изисква в своя доклад, това трябва да ви позволи да вземете доклада под внимание в резолюцията относно освобождаването от отговорност.
В съобщението ни от 3 февруари се дава първоначална оценка на въздействието на плана за действие към 31 декември 2008 г. В него се заключава, че през мандата на сегашната Комисия е постигнат значителен напредък. Ще спомена някои от отбелязаните в съобщението точки.
По отношение на опростяването, частта от бюджета, която се разходва съгласно по-ясни и по-лесно приложими правила за допустимост, е нараснала до 25 %. В рамките на плана за икономическо възстановяване ние предлагаме и други мерки за опростяване, по-специално за структурните фондове.
Сметната палата докладва за подобряване на яснотата и надеждността на годишните доклади за дейността на службите на Комисията, които са приключени съгласно действие № 3.
Комисията е засилила финансовите корекции - действие № 11 в Структурните фондове - през 2008 г. са били възстановени над 1,5 млрд. евро. За сравнение възстановената през 2007 г. сума е била 288 млн. евро.
Службите на Комисията прилагат все по-често общи стандарти за методи за контрол, които гарантират по-добра координация и обмен на резултатите. Това помага за намаляване на административната тежест и позволява по-добро използване на резултатите от контрола.
Продължаваме да засилваме отговорността на държавите-членки в областта на съвместното управление - действие № 5 - и съвсем скоро получихме за втори път годишните одиторски справки. Комисията ще продължи тези действия, както и други инициативи за подобряване на рамката за контрол.
В доклада на г-жа Stauner се подчертава ключовата роля на концепцията за допустим риск в преследването на целта за бъдещи подобрения. Това понятие има за цел да се установи баланс на политическо равнище между резултатите от контрола и разходите за тях. Очевидно е, че нулево равнище на грешките е невъзможно и изглежда логично процентът на грешките да варира в зависимост от проверяваната област.
Междуинституционалното обсъждане на тази концепция се води въз основа на последното съобщение на Комисията. Г-н Калас имаше възможност да разисква този въпрос в Парламента през януари. Бих искал да подчертая значението на тази инициатива, която ще даде възможност на освобождаващия от отговорност орган да оцени по-добре качеството на управлението на риска, което Комисията въведе.
Последният ни доклад показва, че Комисията е изпълнила различните действия. Сметната палата ще направи своя собствена оценка на въздействието от различните действия в своя годишен доклад за 2008 г.
Благодаря на г-жа Stauner за нейния доклад, който е един призив да подобрим дори в още по-голяма степен нашата отчетна рамка.
С това разглеждането на тази точка от дневния ред приключва. Гласуването ще се проведе утре.
Този доклад, който има за цел да доведе до по-голяма прозрачност, ефективност и отчетност в европейските разходи, е по-важен от всякога за изпълнението на бюджета на Европейския съюз в съответствие с принципите на доброто финансово управление. Нуждаем се от истински ангажимент за прозрачност и за ефективен вътрешен контрол, за да извлечем максимална полза от нашите политики и приоритети. Нещо повече, напълно подкрепям становището, че ако дадено действие не може да се изпълни по задоволителен начин от гледна точка на разходите и риска, тогава то трябва да бъде преразгледано. В настоящата икономическа ситуация не можем да си позволим разточителни разходи или злоупотреба с европейски средства. Същевременно институцията се нуждае от по-опростени правни изисквания. Необходимо е да се облекчи административната и финансова тежест за кандидатите и бенефициерите от Европейския съюз, особено след като в много случаи ненужната бюрокрация води до пречки за ефективното прилагане на политиката. Предизвикателството се състои в това да намерим правилния баланс.
Следващата точка от дневния ред е кратко представяне на доклада на г-жа Schaldemose - от името на комисията по вътрешния пазар и защита на потребителите, относно почтеността на онлайн хазарта.
Г-жо председател, горда съм и имам удоволствието да представя пред вас тази вечер доклада по собствена инициатива относно почтеността на онлайн хазарта. Както знаете, въпросът за хазарта винаги е пораждал особено големи разногласия в Европейския парламент. Хазартът бе премахнат от обхвата на Директивата за услугите, както и от този на Директивата за електронната търговия, и също така бе заличен от Директивата "Телевизия без граници". Защо трябва да е така? Е, вярвам, че повечето от нас са съгласни, че хазартът наистина е финансова услуга - Съдът на Европейските общности също се произнесе в този смисъл - но той е една съвсем различна финансова услуга. Не можем да сравняваме интернет хазарта с покупката на електрически чайник или сключването на договор с дърводелец, който да оправи пода. Затова той трябва да бъде разглеждан отделно. Точно това са направили досега и държавите-членки. Те са установили стриктни правила, за да защитят потребителите от пристрастяване към хазарт и от измами и уреждане на мачове, но също така и за да предотвратят прането на пари. Тяхната цел освен това е да се запази редът и законността. Не всички видове хазарт обаче са еднакви. Всъщност интернет хазартът поставя редица специфични предизвикателства, които не съществуват при хазарта извън кибер пространството, отчасти поради своя трансграничен характер, а също така заради факта, че е много лесно достъпен.
Обсъжданията по доклада понякога бяха по-разгорещени, отколкото бих искала. Имахме големи различия, например по въпроса дали хазартът в интернет създава по-големи рискове за пристрастяване. Малко съм изненадана от това, тъй като числата са ясни и конкретни. Проучване от Швеция и други страни показва, че рискът от пристрастяване към хазарт е пет до седем пъти по-висок за хората, които играят покер в интернет, отколкото за тези, които отиват да играят на някакво реално място. Аз обаче ще бъда сред първите, които ще признаят, че не знаем какви ще бъдат всички последици за потребителите от интернет хазарта. Това е една от областите, в която действително успяхме да постигнем съгласие за нещо, и то е, че имаме нужда от повече информация как най-добре можем да защитим потребителите.
В доклада обаче има шест точки, които бих искала по-конкретно да подчертая тази вечер:
1. в комисията по вътрешния пазар и защита на потребителите има значително мнозинство, което смята, че операторите на онлайн хазартни дейности трябва да се съобразяват не само с уреждащото хазарта законодателство на съответната държава-членка, в която те предоставят своите услуги, но също така и на страната, в която пребивава потребителят;
2. следва да бъдат предоставени разяснения на политическо равнище, а след това разяснения от съда относно това как трябва да процедираме по отношение на предизвикателствата и проблемите, които европейският пазар на онлайн хазартни услуги поражда;
4. необходимо е да разработим стандарти за защита на потребителите срещу измами, пристрастяване към хазарт и други съществуващи рискове;
5. нуждаем се от повече изследвания в тази област; и накрая
6. Европейският парламент изцяло подкрепя инициативите и започналия по инициатива на Съвета процес и ние призоваваме Комисията да окаже също своята подкрепа по този въпрос.
Като цяло смятам, че докладът ще помогне хазартният сектор да се върне в политическата област, към която принадлежи. Докладът е балансиран и, всъщност, въпреки че бе чувствителен въпрос, получи значителна подкрепа и в комисията. Той бе приет с 32 гласа "за" и 10 "против". В комисията по вътрешния пазар и защита на потребителите бе предложена алтернативна резолюция, подкрепена от малцинство. Опитах се да интегрирам колкото е възможно повече от техните становища в доклада, но политическите различия са толкова фундаментални, че не бе възможно всички те да бъдат включени. Бих искала да благодаря на колегите си за подкрепата и се надявам, че моят доклад ще бъде подкрепен утре с голямо мнозинство.
заместник-председател на Комисията. - (FR) Г-жо председател, г-жо Schaldemose, Комисията приветства доклада по собствена инициатива на Европейския парламент. Тя оценява работата, започната от комисията по вътрешния пазар и защита на потребителите и от Вас, г-жо Schaldemose, като неин докладчик, и приветства, по-конкретно, проучването на въпросите на интегритета.
Както моят колега, г-н Макрийви, подчерта в предишните си изказвания, подходите, които понастоящем се използват в държавите-членки, са твърде различни, за да позволят законодателна инициатива. Последните дискусии в Съвета по конкуренция ясно показаха, че държавите-членки няма да постигнат споразумение по една такава инициатива.
Освен това Договорът предлага някои ръководни принципи. Решение на Съда, присъдата по делото Placanica, произнесена през м. март 2007 г., съвсем наскоро потвърди, че дейностите по спортни залагания действително представляват услуги по смисъла на член 49 от Договора. Държавите-членки имат право да издават закони относно хазартните игри на национално равнище. Ако желаят да ограничат хазартните дейности, от тях зависи да извършат проучването, за да обосноват тези ограничения, например във връзка с пристрастяването или измамите.
Когато е доказано, че тези мерки са необходими, Договорът изисква те да бъдат предприети по начин, който да не прави разлика между националните оператори и операторите, установени в други държави-членки.
Комисията възнамерява да изпълни задължението си, като разследва всяка жалба, подадена до нея, и ще въведе всички необходими процедури, ако се установи, че Договорът е нарушен.
Обнадеждаващо е да се отбележи, че след прилагането на процедурите за установяване на нарушение някои държави-членки, включително Франция, Унгария и Италия, са се доближили до изискванията на Комисията и са се ангажирали да променят законодателството си. Разбира се, Комисията работи, за да помогне на държавите-членки да намерят решения в съответствие с процедурите за установяване на нарушения.
Комисията публикува проучване на правните и икономически аспекти на пазара на хазартни услуги през 2006 г. При тези условия Комисията счита, че в момента не се налага да играе по-голяма роля в извършването на проучване на националното законодателство, както и в по-обхватни проблеми, като пристрастяването, измамите или други осъдителни дейности. Този доклад обаче предоставя някои особено полезни разяснения.
С това разглеждането на тази точка от дневния ред приключва. Гласуването ще се проведе утре.
в писмена форма. - (FI) Утре ще видим, че много части на Европа все още имат политическата воля да поддържат своя особено важен монопол върху хазарта; това се отнася и за Финландия. Подкрепата на Европейския парламент за Финландската национална лотария, Финландската асоциация на слот машините и Финландския хазартен оператор, Fintoto, е важна, защото процедурите за установяване на нарушения, започнати от Комисията, все още са на дневен ред. За европейското спортно движение и дейности на местно равнище е важно държавите-членки да могат да запазят националните си хазартни системи.
Те също така са основен елемент от спецификата на спортния живот във Финландия, в който доброволната работа, подкрепяна от обществото, е също и основна подкрепа за спорта на високо ниво. Също така е по-лесно да се парират страничните ефекти на хазарта в страни, където държавата има монопол. Онлайн хазартът представлява едва около 5 % от всички печалби от хазартни дейности, но този сектор се развива с много бързи темпове. Ето защо е важно правата на държавите-членки да останат както преди, дори във века на интернет. Не трябва да забравяме, че след приемането на Договора от Лисабон Европейският съюз ще има компетенции в определени области от спорта. Това ще помогне в борбата срещу страничните ефекти на професионалния спорт, като расизма, допинга и хулиганството.
Брутните приходи от онлайн хазартни дейности възлизат на 2-3 милиарда EUR през 2004 г. Съгласно споменатото по-горе проучване на Швейцарския институт по сравнително право (SICL) сега те възлизат на почти 5 % от целия пазар на хазартни услуги в ЕС. Бързият темп на развитие на тези услуги в бъдеще е неизбежен и следователно ние се нуждаем от ясни и прозрачни правила.
Докладът на г-жа Schaldemose разглежда един различен подход към хазартната индустрия в Европа и следователно аз не мога да дам подкрепата си. Той не прави разграничение между хазартните оператори, които са лицензирани и работят в съответствие със закона, и тези, които работят често без лиценз и незаконно.
Необходимо е да се започне от факта, че повечето европейски държави имат индустрия за хазартни услуги. Съгласна съм, че отделната държава-членка следва да продължи да определя правила за онлайн хазарта. Докато не са налице подходящи доказателства за заплахи, отправени до играчи, пране на пари или корупция в спорта, ние не следва да гледаме на всички дружества като на престъпници. Съществуват също сериозни дружества, които използват най-добрите технологии и работят в съответствие със закона.
Аз не съм привърженик, а по-скоро съм противник на онлайн хазарта. Според мен обаче, една обща забрана би довела до разрастване и нелегалност на тези дейности и до тотална липса на правила. Смятам, че позицията, която съм изработила заедно с моите колеги, представя една по-справедлива и по-ясна алтернатива на въпросния доклад.
Гарантиране на качеството на храните - хармонизация или взаимно признаване на стандартите (кратко представяне)
Следващата точка от дневния ред е кратко представяне на доклада на г-жа Petre - от името на комисията по земеделие и развитие на селските райони, относно гарантиране на качеството на храните - хармонизация или взаимно признаване на стандартите.
Преди всичко бих искала да благодаря на Европейската комисия за тази добре приета инициатива за Зелена книга относно качеството на селскостопанските продукти и за консултациите, започнати по тази тема.
Зелената книга дава отговор на една реална нужда от страна на държавите-членки да популяризират имиджа на своите селскостопански продукти, по-специално ползите по отношение на качеството както сред европейските потребители, така и сред потребителите в други страни. Тези високи стандарти се търсят от потребителите и са средство за постигане на максимална добавена стойност. Въпреки че не се прилага процедурата за съвместно вземане на решение, аз се надявам, че становището на Европейския парламент определено ще бъде взето под внимание през следващите фази.
Също така бих искала да благодаря на моите колеги от комисията по земеделие и развитие на селските райони, и особено на експертите, за подкрепата, която предоставиха при популяризирането на този доклад.
Опростяването на маркетинговите стандарти, по-доброто информиране на потребителите, по-специално за произхода на храните, и по-добрата защита на европейските качествени продукти на световно равнище са някои от най-важните предложения в доклада.
Политиката относно качеството не може да се разглежда отделно от въпроса за бъдещето на Общата селскостопанска политика (ОСП), нито от предизвикателства като изменението на климата, необходимостта от опазване на биологичното разнообразие, енергийните доставки и управлението на водните ресурси. В същото време потребителите, както всички знаем, показват все по-голям интерес не само към безопасността на храните, но и към произхода и методите за производство на храните.
Системите за сертифициране се свързват в съзнанието на потребителите с гаранция за по-високо качество. Целта на стандартите трябва да бъде да помогнат на селскостопанските производители да предоставят качествени продукти, отговарящи на очакванията на потребителите, да се избегне разочарованието на потребителите и да се улесни сравнението на цените между продуктите с различно качество.
Като докладчик бих искала да видя намаляване на степента на сложност на европейската система за основни стандарти и големия брой изисквания, които европейските селскостопански производители трябва да спазват. Аз подкрепям опростяването и приемането на норми, които ще гарантират в достатъчна степен безопасността на храните в ЕС.
Предлагам също така мерки за опростяване на процеса на изготвяне на стандарти посредством по-къси процедури в рамките на Комисията, като се прехвърли тази тежест на други органи, и също така чрез препращане към международните стандарти. Също така смятам, че всяко опростяване трябва да взема предвид административните тежести за обществените органи или други заинтересовани страни. С промяната на пазарните тенденции и напредъка на технологията търговските стандарти могат частично да остареят и да се наложи тяхното адаптиране и осъвременяване.
Европейският съюз трябва да следи всички хранителни продукти да отговарят на производствените стандарти, по-специално що се отнася до хигиената и безопасността. Освен това Европейският съюз трябва да гарантира еднакво равнище на конкуренция между местните продукти и продуктите с произход от трети страни. Аз подкрепям задължителното въвеждане на етикетиране на мястото на производство на първичните продукти като "произведено в Европейския съюз" или извън него.
Също така бих искала тази система да обхване преработените хранителни продукти, така че да се взема предвид произходът на основните съставки и суровини и да се установи връзка между мястото на произход и мястото на последната преработка на продуктите. Смятам, че трябва да се приемат правила относно употребата на обозначенията "планински" и "островен", тъй като това ще създаде значителна добавена стойност за селскостопанските продукти от тези райони в необлагодетелствано положение.
заместник-председател на Комисията. - (FR) Г-жо председател, бих искал да благодаря на докладчика, г-жа Petre, за доклада. Европейската политика за качеството на селскостопанските продукти представлява основен проблем за селскостопанските производители, за участниците в хранителната верига като цяло и, разбира се, за потребителите. Затова Комисията прие Зелената книга относно качеството на селскостопанските продукти и проведе консултации със заинтересованите лица, преди да изработи законодателни предложения.
Комисията приветства Вашия доклад, г-жо Petre, както и дискусиите, които бяха проведени в различните комисии на Европейския парламент. Тези дискусии са в допълнение към 560 отговора, получени по време на периода на консултации, въведени, за да помогнат на Комисията да определи стратегическите насоки, които следва да се публикуват в съобщение, планирано за края на м. май тази година.
Комисията възнамерява да помогне на селскостопанските производители на Европа да обменят информация във връзка със строгите изисквания по отношение на производството, които спазват. Казах, че предложението да се посочи мястото на производство е получило много малка подкрепа, а още по-малка подкрепа получи идеята за европейско лого, показващо съответствие с европейските стандарти. От друга страна, съществува необходимост от етикетиране на "страна на произход".
Комисията приветства подкрепата за политиката си на опростяване по отношение на търговските стандарти. Комисията винаги е подкрепяла опростяването на законодателството, когато това е необходимо. Следователно, г-жо Petre, Вие ни подтиквате и насърчавате да продължим работата си.
Комисията е взела под внимание искането да се определят незадължителни запазени наименования, като "стопански" или "планински". Мога да ви кажа, че такива са и по-голямата част от отзивите във връзка със Зелената книга.
По отношение на географската информация, Комисията споделя Вашата гледна точка. Процедурите следва да се опростят или поне да се ускорят. Понастоящем разглеждаме отговорите на Зелената книга, за да решим как да стане това.
Въпросът за агенция остава открит. Междувременно, преимуществата и недостатъците на подобен орган трябва да се проучат внимателно.
По отношение на преговорите със СТО мога да Ви уверя, че признаването на европейските системи за качество остава твърдо в дневния ред на Комисията. Изглежда е на път да бъде постигнат консенсус относно необходимостта от хармонизиране, създаване на рамка за системите за сертифициране и постигане на взаимно признаване на тези системи. Насоките биха могли да бъдат изчерпателни и биха се избегнали прекалените административни пречки.
Това е първата стъпка към истинска политика за качеството на селскостопанските продукти. Комисията очаква с нетърпение следващите стъпки и ползотворните дискусии, на които се надяваме. Като говоря и от името на колегата, г-жа Фишер Бьол, аз ви уверявам, че Комисията ще включи Парламента във всички предстоящи дейности, които ще предприеме в тази област. Това е област, чиято значимост Вие правилно подчертахте, г-жо Petre, не само за производителите, но също и за всички нас като потребители.
С това разглеждането на тази точка от дневния ред приключва. Гласуването ще се проведе утре.
в писмена форма. - (EN) В един толкова глобализиран свят селскостопанските производители срещат все по-силен натиск. За да бъдат конкурентоспособни, те могат или да намалят цените, или да намерят специализирана ниша за производство на висококачествени продукти. По този начин схемите за качество на храните не само предоставят на потребителите автентични продукти, но също така подкрепят развитието на селските райони. За да дадем на селскостопанските производители алтернатива за развитие на селските райони, трябва да опростим търговските стандарти и да засилим стимулите за участие на дребните производители. Опростяването на стандартите обаче не означава по-ниско качество или автентичност. Стандартите на ЕС за пускане на пазара на храни вече са сред най-строгите в света. За да се запази доверието в схемите за качество, е необходимо те да се приложат заедно със системи за засилен контрол и системи за проследяване. Освен това, що се отнася до "защитени географски указания" или "защитени наименования за произход", би било желателно да се обозначат основните съставки с мястото на произход, ако не са от конкретния район. Потребителите идентифицират в тези продукти определени качества, които произтичат от определен произход или метод на производство. Има обаче случаи, когато съставката, посочена на етикета, не е точно тази, която действително е използвана в хранителния продукт, например "пармската шунка" в действителност не е с произход от Парма.
Потребителят е все по-взискателен по отношение на качеството, произхода и безопасността на селскостопанските продукти. Европейският съюз успешно въведе система за обозначаване на качеството, която гарантира автентичността на регионалните продукти и традиционните методи на производство. Държавите-членки и ЕС сега имат задължението да популяризират тези качествени продукти и да направят повече, за да ги защитят на национално ниво. Това предполага гаранция за лоялна конкуренция между европейските продукти и продуктите на трети държави, като се защитят по-специално европейските селскостопански производители в случай на присвояване на определени наименования на продукти. Продуктите, чиито наименования могат да бъдат присвоени, трябва да имат международна защита от Световната търговска организация (СТО), а всяка заявка за регистриране на защитено наименование от трети страни трябва да бъде предмет на по-строг контрол. За да се осигури по-добро информиране на потребителя, важно е на етикета да се посочва страната на произход на първичните продукти, а в случаите на преработени продукти - произходът на основните съставки и къде е извършено последното преработване.
В същото време ЕС трябва да гарантира, че принципът за "условен достъп до пазара" е спазен, като се препоръчва СТО да приема по-строги стандарти за защита на качествените продукти, така че вносните продукти да бъдат обект на същите изисквания за безопасност и качество, както европейските продукти.
Г-жо председател, качество е ключова дума по цялата верига за производството на храни, "от полето до масата". Изключително важно е да се информират европейските потребители за високите изисквания и стандарти, прилагани в областта на хранителните продукти, на които фермерите и производителите на селскостопански и хранителни продукти трябва да отговарят, и свързаните с това разходи. Европейските хранителни продукти са известни с високото си качество и съответстващите високи стандарти. Това не винаги може да се каже за вносните стоки.
Аз не мисля, че трябва да създаваме допълнителни системи за сертифициране на общностно ниво или допълнителни символи, които ще отличават хранителните продукти в ЕС. Това ще подведе потребителя. Вместо това трябва да се концентрираме върху мерките за популяризиране, които да информират потребителите за символите на ЕС, които вече се използват и на които потребителите трябва да гледат като на гаранция за качество.
Друго предизвикателство е да се подобри процесът на оценка на заявките относно регионалните продукти и да се ускори процесът на регистрация. За съжаление, обработката на тези заявки от Европейската комисия продължава с години. Малополският и швентокшиският регион в Полша все още чакат регистрация на продукти като fasola korczyńska, kiełbasa lisiecka, wiśnia nadwiślanka, śliwka szydłowska, jabłka łąckie, obwarzanek krakowsk и fasola z Doliny Dunajca.
Сътрудничество между съдилища на държавите-членки при събирането на доказателства по граждански или търговски дела (кратко представяне)
Следващата точка е кратко представяне на доклада на г-н Medina Ortega - от името на комисията по правни въпроси, относно сътрудничеството между съдилищата на държавите-членки при събирането на доказателства по граждански или търговски дела.
докладчик. - (ES) Г-жо председател, в този късен час в понеделник Комисията вероятно има да се занимава с други неща, по-належащи от въпросния доклад. За да бъда кратък, ние просто даваме отговор на доклад на Комисията, който се отнася до прилагането на Регламент (EО) № 1206/2001 на Съвета от 28 май 2001 г. относно сътрудничеството между съдилища на държавите-членки при събирането на доказателства по граждански и търговски дела.
Тази област всъщност не е общностна, а междуправителствена, и в нея Съветът - чрез регламента - се е опитал да насърчи сътрудничеството между съдилищата. Смятам обаче, че донякъде е липсвала взискателност от страна на Европейския съюз при опитите му да постигне това. Тоест, предприети са определени мерки, като например формулирането на практически идеи, използването на електронни медии и т.н, но признавам, че на Комисията й е доста трудно да действа.
Не зная какво е постигнала Комисията или какво се надява да постигне, но ми се струва доста трудно да се постигне нещо, поради огромните трудности, които се съдържат в тази форма на междуправителствено сътрудничество. Искаме съдебните органи да си сътрудничат, но става дума за 27 страни, за съдебни органи, които използват 22 различни езика, с правни системи, които съществено се различават помежду си - а ние се опитваме да постигнем резултати.
Комисията констатира, че резултатите не са добри, че има огромно закъснение при прилагането на механизмите за сътрудничество и следователно нямаме възможности за осъществяване на напредък. Идеалното решение би било да се използват физически средства. Например, какво би могла да направи Комисията, за да оборудва съдилищата, по-специално тези на по-ниско ниво, с технически средства, като системи за видео-конферентна връзка? Видео-конферентната връзка може да е идея, която изглежда недостижима за много малки съдилища в рамките на Европейския съюз, но изглежда това е единственият начин да се постигне резултат.
Смятам, че Европейският съюз трябва да използва институциите, които вече съществуват, и по-специално Европейската съдебна мрежа. Ние трябва да укрепим тази институция, така че самите съдии, като използват своите системи за сътрудничество, да могат да развият такъв тип комуникация.
От друга страна, цялата област на обучение на съдии е от особено голямо значение. Това също е нещо, което Комисията не може да постигне сама. Тя може обаче да подпомогне разработването на подобни курсове, които да предлагат обучение по общностно право и познания за различните правни системи.
Освен това съществува огромна пречка - проблема с езиците. Как един испански съдия, например, ще общува с финландски съдия, когато двата езика са толкова различни? Очевидно съдиите, освен че е необходимо да са експерти в областта на тяхното местно право, което е достатъчно сложно само по себе си, трябва да са задължени да имат и подобни знания.
Какво можем да направим от практическа гледна точка, за да помогнем на съдиите по отношение на устния и писмен превод? Какво можем да направим, за да им помогнем да се справят с този проблем? С изготвянето на доклада аз не определям суров и рязък подход към Комисията. Мисля, че задачата е доста трудна. Това, което бих искал да зная - ще се възползвам от факта, че тук присъства член на Комисията, заинтересуван от темата - е следното: по какъв начин, според Комисията, може да се придаде по-голяма строгост на регламента от 2001 г., който е донякъде неясен и в известна степен твърде основаван на доброволни действия; Не зная дали той на практика може да даде някакви резултати и дали ще бъде възможно да се постигне напредък с него.
заместник-председател на Комисията. - (FR) Г-жо председател, първо бих искал да благодаря на г-н Medina Ortega, който повдига редица особено важни въпроси. Вярно е, че съдиите и практикуващите юристи във всяка страна трябва да бъдат по-добре информирани за този регламент.
Трябва да се подчертае, че прякото събиране на доказателства, предвидено в член 17 от регламента, е показало своя потенциал за опростяване и ускоряване на събирането на доказателства, без да се създават особени проблеми. Предвидените в регламента централни органи играят важна роля при контролиране на работата на съдилищата, които са компетентни да разглеждат исканията съгласно регламента, и при решаването на проблеми, когато възникнат такива.
Помощта, предоставена от централните органи, може да бъде от решаващо значение за малки съдилища, изправени за първи път пред проблем, свързан със събиране на доказателства в презграничен контекст.
Информационните технологии и видео-конферентните връзки, в съчетание със сигурна система за обмен на електронни съобщения, трябва, г-н Medina Ortega, да се превърнат в обичайно средство за изпращане на доказателства. Нормално е Европейската съдебна мрежа по граждански и търговски дела, както Вие казахте, да улесни това правно сътрудничество в Европа. Откакто регламентът относно събирането на доказателства влезе в сила, въпросът за прилагането му на няколко пъти е заемал централно място в работата на мрежата. През 2006 г. беше изготвен Наръчник за прилагането на регламента. Този наръчник беше разпространен сред всички европейски съдилища през 2007 г. Европейската съдебна мрежа по граждански и търговски дела несъмнено може да използва контактите си - в това отношение имате право, г-н Medina Ortega - и да съдейства по-активно, за да може в по-голяма степен да се спазват предвидените в регламента срокове за изпълнение на исканията за събиране на доказателства. Това е вярно.
Искам да продължа с един кратък обзор. Вярно е, че регламентът определя точни критерии за формата и съдържанието на искането. Искането трябва да бъде представено чрез използване на определен формуляр и да съдържа определена информация: имената и адресите на страните по процедурата, характера и предмета на делото и описание на доказателствата, които трябва да се съберат. Регламентът също посочва, че искането трябва да се представи на един от официалните езици на държавата-членка, където се намира замоленият съд, или на друг език, който замолената държава-членка е посочила, че приема; но както току-що подчертахте, езиковият проблем не е най-незначителният.
При нормални обстоятелства едно искане за събиране на доказателства би трябвало да се обработи бързо. Ако не е възможно то да се обработи в рамките на 90 дни след получаването му от замоления съд, същият трябва да информира молещия съд и да посочи причините за това.
Всъщност, възможно е обработването на искането за събиране на доказателства да бъде отказано само в изключителни и строго ограничени ситуации.
Ето такъв беше регламентът. През м. март 2007 г. беше извършено проучване на неговото прилагане и, въз основа на получените резултати, през м. декември 2007 г. Комисията прие доклад. Той беше изготвен в съответствие с член 23 от регламента. Какво пише в доклада? Че прилагането на регламента в известна степен е подобрено, опростено и че се е активизирало сътрудничеството между съдилищата относно събирането на доказателства по граждански и търговски дела.
Следователно вече са постигнати две главни цели: да се опрости сътрудничеството между държавите-членки и да се ускори събирането на доказателства.
Опростяването беше постигнато по-специално чрез въвеждането на директно предаване от съд до съд, въпреки че понякога исканията отиват в централните органи, и посредством въвеждането на стандартни форми. Отбелязан е също така напредък в скоростта, с която се обработват исканията за събиране на доказателства. Повечето се обработват по-бързо, отколкото преди влизането в сила на регламента, и за щастие в рамките на срока от 90 дни, определен в регламента.
Ето защо бих казал, г-н Medina Ortega, че според нас не е необходимо да се изменя регламентът. Наложително е, обаче, да се подобри неговото действие. В плана за действие, който прие през м. ноември 2008 г., Съветът възложи на Комисията създаването на Европейски портал за електронно правосъдие. Създаването и въвеждането в експлоатация на първата версия на портала през тази година несъмнено е абсолютен приоритет за мен и за всички нас.
Що се отнася до използването на видео-конферентна връзка, това също ще се превърне в приоритет. Европейската съдебна мрежа по граждански и търговски дела в момента подготвя наръчник по правните аспекти на употребата на видео-конферентна връзка при събирането на доказателства. Разбира се, този наръчник ще бъде изпратен на европейските съдии и ще бъде завършен в края на настоящата година. Той ще бъде част от портала, който, както казах, ще се появи до края на годината.
Без съмнение ще е необходимо съдебните зали да бъдат оборудвани за видео-конферентна връзка. Надяваме се да се възползваме от новите финансови методи по време на преразглеждането на финансовата перспектива за периода 2010-2013 г. Финансови възможности за презграничните проекти вече съществуват в Програмата за гражданско правосъдие, където използването на видео-конферентна връзка представлява приоритет.
Бих искал да Ви кажа, г-н Medina Ortega, че аз Ви подкрепям по една важна точка, която, по мое мнение, трябва да бъде приоритет за Стокхолм: Имам предвид обучението за съдии. По въпроса, който повдигнахте тази вечер, събирането на доказателства, ние наистина се нуждаем от подходящо обучение за съдии. За мен това ще бъде една от насоките за предстоящата програма от Стокхолм.
Във всеки случай, благодаря Ви за доклада, който съдържаше много полезна информация.
С това разглеждането на тази точка от дневния ред приключва. Гласуването ще се проведе утре.
Изпълнение на Директива 2006/43/ЕО относно задължителния одит на годишните счетоводни отчети и консолидираните счетоводни отчети (кратко представяне)
Следващата точка е кратко представяне на доклада на г-н Doorn за изпълнението на Директива 2006/43/ЕО относно задължителния одит на годишните счетоводни отчети и консолидираните счетоводни отчети.
докладчик. - (NL) Г-жо председател, настоящият доклад е за изпълнението на Осмата директива относно задължителния одит на годишните счетоводни отчети. Хубаво е, че Парламентът обръща специално внимание на изпълнението и транспонирането на законодателството, което приемаме тук. Ние в Парламента може да вземаме решения по най-важните правила и регламенти, но ако тези правила и регламенти не се прилагат и не се спазват в държавите-членки, значи само си губим времето.
При транспонирането на Осмата директива също много неща не бяха както трябва. Ключови определения се тълкуват по различен начин в различните страни, а броят на държавите-членки, които имат независим публичен надзор, е далеч под 27. Докладът призовава Комисията бързо да предприеме стъпки, за да поправи тези недостатъци.
Съмняваме се и дали избраният метод за хармонизиране, а именно минимално хармонизиране, е наистина правилният начин да се постигне еднакво прилагане на ключови понятия. Може би наистина трябва да се замислим отново дали ключовите определения от този вид са правилното решение или трябва да бъде използван различен метод на хармонизиране - такъв, който не позволява множество различни тълкувания.
Накрая, г-жо председател, докладът засяга препоръката на Комисията във връзка с ограничаването на гражданската отговорност на счетоводителите. Ако са необходими допълнителни мерки за постигането на конвергенция в Европа, ние ще очакваме предложенията на Комисията.
Целта трябва и ще остане насочена към ефективно и независимо одитиране на счетоводителите. Икономическата криза ни научи, че стриктният одит и надзор са задължителни.
заместник-председател на Комисията. - (FR) Г-жо председател, уважаеми колеги, първо бих искал да благодаря на г-н Doorn за неговия доклад за изпълнението на директивата относно задължителния одит на счетоводните отчети. Също така искам да благодаря на комисията по икономически и парични въпроси, и по-специално на г-жа van den Burg, която допринесе за изготвянето на този доклад.
В контекста на финансовата криза от съществено значение е всички държави-членки, които понастоящем изостават, да транспонират бързо директивата, за да постигнат заложените цели. Комисията непрекъснато наблюдава състоянието на транспониране на директивата в държавите-членки. На нашия уебсайт е на разположение информационен панел, който се обновява редовно.
Показателите за изпълнението в различните държави-членки би трябвало съществено да се подобрят през пролетта. Докладът на г-н Doorn със сигурност е допринесъл за осъществяването на подобен напредък. Както Вашият доклад подчертава, Комисията вече е приела препоръката за осигуряване на качество и препоръката за ограничаване на гражданскоправната отговорност на задължителните одитори. Благодаря на Парламента, че подкрепи тези две инициативи.
Препоръката за ограничаването на гражданскоправната отговорност на задължителните одитори е част от една стратегия за намаляване на концентрацията на одитния пазар. За да се проучат други подобни възможности, през м. ноември беше публикувана справка относно контролните структури в одиторските дружества и тяхното значение за одитния пазар.
Европейският парламент призовава Комисията да направи оценка на националните законодателства, транспониращи директивата, и да го информира за въздействието на мерките, предприети от държавите-членки в изпълнение на препоръката за ограничаване на гражданскоправната отговорност на одиторите. Когато бъде целесъобразно, с готовност ще изготвим тези оценки, като вземем предвид всички въпроси, повдигнати в доклада на г-н Doorn. Това е ангажимент, поет от члена на Комисията, г-н Макрийви, за който имам удоволствието да ви уведомя. Благодаря на г-н Doorn и смея да се надявам, че ще видим практически резултати.
Следващата точка е кратко представяне на доклада на Herbert Reul - от името на комисията по промишленост, изследвания и енергетика, относно възможни решения в отговор на предизвикателствата, свързани с доставките на петрол.
Г-н председател, госпожи и господа, в доклада относно доставките на петрол аз отправям призив - и това беше съгласувано в комисията - за изтъкване на важността на петрола за бъдещите енергийни доставки на Европа. Петролът определено ще остане много значим първичен енергиен източник в ЕС, също в средносрочен и дългосрочен план.
Наблюдаваме бързо повишаване на търсенето, породено от икономическия растеж и от увеличаването на населението, а също така и от желанието за индивидуална мобилност. През последните месеци и години ние разглеждахме от различни аспекти - докладът също се концентрира върху това в голяма степен - логичния въпрос, който възниква: как да се намали потреблението, да се ограничи търсенето. Как можем да намалим потреблението или пък да го обезпечим с други енергийни източници?
Докладът цели да обърне внимание на факта, че ние, политиците, трябва да мислим дали и как ресурсите и тяхната доставка могат да се увеличат и какви конкретни стъпки могат да се предприемат. В това отношение се споменават три или четири точки. Първо, необходими са огромни инвестиции за производството и експлоатацията на наличния петрол: 350 млн. USD годишно е цифрата, която винаги се цитира във връзка с това.
Второ, следва да се подчертае, че трябва да бъдем много по-активни в областта на технологичните иновации. Също така трябва да помислим как да експлоатираме всички налични резерви възможно най-ефикасно. Това поставя фокуса не само върху въпросите на технологията и експлоатационната пригодност на съответните участъци, но също изисква спешно обсъждане на някои външнополитически въпроси. Във връзка с това - както и по много въпроси, които не мога да изброя изчерпателно тук - докладът се стреми да изтъкне, че трябва да увеличим усилията си за използване на неконвенционалните петролни ресурси за търговски цели: за да се даде по този начин принос към разнообразяването на енергийните източници, да се отговори на въпроса как могат да се променят транспортните маршрути и да се повдигне темата за външната политика и нейните възможности да допринесе за укрепване на взаимоотношенията между Европейския съюз и страните производителки на петрол с оглед на взаимната зависимост и надеждност.
Докладът не се опитва да отговори на всички въпроси, свързани с петрола, а по-скоро цели да проучи редица от тях, които досега не са били в центъра на вниманието. Той пренебрегва темите, свързани с енергоспестяването, не защото те не са важни, а защото са разгледани на друго място. Във връзка с това следва да се повдигнат редица нови въпроси - трябва да обмислим, например, дали в областта на технологията навлиза достатъчно "свежа кръв": млади хора, които са подготвени да работят в тази област и да търсят нови решения.
заместник-председател на Комисията. - (FR) Г-н председател, искам от името на Комисията да благодаря на г-н Reul за изготвянето на доклада относно възможните решения в отговор на предизвикателствата, свързани с доставките на петрол, също така бих искал да благодаря на членовете на различните комисии, които представиха становища по въпроса, за ценния им принос за това важно разискване.
Икономическите условия се промениха много от съобщението на Комисията от м. юни 2008 г., озаглавено "Да посрещнем предизвикателствата на по-високите цени на петрола". В този период суровият петрол достигна 140 USD за барел, със сериозни последици за икономиката като цяло и за отделните физически лица в Европейския съюз. Оттогава цената на суровия петрол е спаднала с цели 100 USD и вече е под 40 USD за барел.
Все пак анализът, извършен тогава от Комисията, остава актуален по отношение на структурните условия на петролните пазари, световното енергийно търсене в средносрочен и дългосрочен план и важността на политиките на Европейския съюз в областта на енергетиката и климатичните промени. Всички тези фактори ще променят начините на добив и потребление, както и нашето поведение.
Много от тези въпроси бяха разгледани подробно във втория стратегически анализ на енергийната политика, приет през м. ноември 2008 г., който беше обект на обсъждане по други поводи в Парламента. Освен това приемането на пакета от предложения относно енергетиката и климатичните промени от Съвета и от Европейския парламент през м. декември 2008 г. беше сериозна стъпка към решителни действия за нашите бъдещи енергийни нужди, по-специално с определянето на цел за използването на 20 % възобновяеми източници от цялата енергия, консумирана до 2020 г.
Комисията приветства по-голямата част от изложеното в доклада на г-н Reul. Отбелязваме подкрепата за нови инвестиции в заместими енергийни източници, например възобновяеми източници, като се дава приоритет на енергийно-ефективни стоки и услуги. Тези характеристики бяха изтъкнати от Комисията в Европейския план за икономическо възстановяване.
Ние, разбира се, приветстваме значението, която се отдава на засилването на диалога със страните производителки за намиране на прагматични решения на възникналите проблеми. Ясно е, предвид развиващата се връзка между енергетиката и външната политика и необходимостта да се гарантира енергийна сигурност, че добрите взаимоотношения със страните производителки трябва да се насърчават, за да стане функционирането на международните пазари по- предсказуемо.
В този контекст трябва да се повдигне въпросът за прозрачността на петролните запаси. Този въпрос беше повдигнат по време на втория стратегически анализ. Във връзка с него в момента се проучва възможността за ежеседмично публикуване на информация за търговските запаси.
По въпросите за спестяването на енергия и разнообразяване на източниците вземаме под внимание аргументите, изтъкнати относно потенциала за спестяване на енергия в сектора на строителството и очакваме с интерес приключването на дебатите за преработването на директивата относно енергийните характеристики на сградите.
Що се отнася до частите, отнасящи се до необходимостта от разнообразяване на енергийните източници в сектора на транспорта и разработването на потенциала на енергийно ефективните превозни средства, отбелязвам, че планът за възстановяване включва инициатива относно зелените автомобили.
В заключение, ще привлека вниманието ви върху ангажимента на Комисията да продължи действията по всички въпроси, повдигнати във връзка с цените на петрола. Тези въпроси формират част от общите политики в областта на енергетиката, климата и изследванията.
Ние с готовност ще продължим сътрудничеството си с Европейския парламент във всички тези области и аз отново благодаря на г-н Reul за това, че представи информация и разяснения, които ще дадат много ценни насоки за нашата бъдеща енергийна политика.
Докладът на г-н Reul е изключително важен в контекста на настоящата икономическа криза и предизвикателствата, свързани с климатичните промени.
Като член на комисията по земеделие и развитие на селските райони, аз съм подкрепял последователно позицията, че не трябва да омаловажаваме значението на инвестициите в чисти технологии и възобновяеми източници като решения за намаляване на зависимостта от петрола, намаляване на въглеродните емисии и, не на последно място, като решение на създаване на нови работни места и стимулиране на икономическия растеж.
Приветствам факта, че в доклада се споменават биогоривата като източник, който не е експлоатиран в достатъчна степен, и се надявам, че препоръката за улесняване на техния достъп до пазара ще бъде взета предвид от Европейската комисия. Използването на биогорива представлява жизнеспособна икономическа и социална алтернатива за развитието на селските райони и опазването на околната среда.
В същото време аз съм удовлетворен от нарастващото внимание, което се отдава на енергийната ефективност на сградите, което беше включено като приоритет в Европейския план за икономическо възстановяване и упоменато в доклада на г-н Reul като решение за намаляване на търсенето на остарели енергийни източници. Енергийната ефективност има и предимството, че намалява размера на сметките на потребителите в момент, когато икономическата криза се отразява все по-неблагоприятно върху тях.
в писмена форма. - (EL) Сега повече от всякога Европейският съюз се нуждае от Европейска политика в областта на енергетиката, която да насърчи енергийната сигурност и енергийната солидарност, като в същото време предостави жизнеспособен енергиен избор. Днес петролът е най-важният източник на енергия в Европа, главно поради широкоразпространената си употреба в транспортния сектор. Нагледно беше посочено, че се очаква през 2030 г. зависимостта на ЕС от петрола да достигне 95 %. Ние не можем да пренебрегнем факта, че вносът основно идва от страни, които са политическата нестабилни, и следователно не може да се разчита на сигурност.
В допълнение, днес Европа е изправена пред три предизвикателства - финансово, енергийно и екологично, а това неизбежно ограничава нашия избор. Петролът е остарял източник. Разходите му са се удвоили от 2005 г., цената му варира постоянно и е свързан с високи емисии на CO2. Ето защо преориентирането на енергийната политика е единственият вариант за справяне с проблема. Да се подкрепя ядрената енергия или нови мини в Африка не е решение. Решението е да се подкрепят европейските и национални мерки за насърчаване на енергийната ефективност и да се инвестира в проекти, които използват възобновяеми енергийни източници.
Доклади на Комисията за политиката в областта на конкуренцията за 2006 и 2007 година (кратко представяне)
Следващата точка е кратко представяне на доклада на Jonathan Evans - от името на комисията по икономически и парични въпроси, относно докладите за политиката в областта на конкуренцията за 2006 и 2007 година.
докладчик. - (EN) Г-н председател, Европейската комисия изготвя годишния си доклад в областта на конкуренцията, а по традиция Европейският парламент преглежда доклада и представя позицията си в доклад по собствена инициатива.
В този случай, поради времеви фактори, докладите за 2006 г. и 2007 г. са събрани заедно, но - отчитайки споменатото от г-н Баро малко по-рано - се получава така, че контекстът на разискванията по тези доклади се е променил значително, откакто на практика започнахме да ги обсъждаме преди известно време. Тогава бяхме съсредоточени върху цялата дейност по модернизиране на политиката в областта на конкуренцията, като значителен обем от работата беше извършена от предишния член на Комисията, Марио Монти, и от сегашния - Нели Крус, върху проучването на въздействието с оглед способността на Комисията да се справи със злоупотребата с влиянието на пазара и да действа по-ефективно относно сливанията и държавната помощ. Като цяло докладите представиха много добър материал и това личи ясно от позицията, застъпена в доклада по собствена инициатива на Парламента. Наблюдавахме рекордна активност от страна на Комисията по отношение на справянето с твърдите картели, видяхме развитието на системата за освобождаване от глоби, видяхме рекордни глоби, наложени от Комисията, и видяхме също така рекордна активност по отношение на сливанията и уведомленията за държавна помощ.
Това е процес, който набира скорост по отношение на модернизацията, тъй като Комисията понастоящем представя предложения в Бяла книга относно исковете за обезщетение за вреди. И това също е от нещата, които нашата комисия и Парламентът подкрепиха.
Нашата комисия привлече вниманието върху два специфични проблема - това, което считаме за неравностойно отношение между производители и търговци на дребно, по-специално във връзка с търговията с храни. Парламентът всъщност е представил писмена декларация по този въпрос, подписана от повече от половината от членовете. Нашата комисия също е изразила определена загриженост относно практиките на злоупотреби в сектора на услугите.
Споменавам обаче смяната на контекста, защото ние всички признаваме, разбира се, че от публикуването на доклада й работата на Комисията - по отношение по-конкретно на държавната помощ, наистина прие доста различно измерение. Сега почти ежедневно Комисията вижда последиците от избягването на икономическите трудности посредством помощи, а тези последици са факт в контекста на настоящия финансов смут. Много е важно - и нашият доклад посочва това - като обръщаме внимание на тези проблеми, да признаваме някои от предизвикателствата, които съществуват на действащия, отворен пазар.
Много е важно, когато Комисията дава одобрението си, да го прави по начин, съвместим с Договора, и без да се създава прекомерно влияние на пазара в бъдеще, което само по себе си да доведе до злоупотреба.
Банковият сектор в Обединеното кралство в момента е една доста ясно очертана зона, където ще е необходим, когато икономическата обстановка се поуспокои, общ преглед на новата архитектура, която е налице, и на това дали тази архитектура наистина е съвместима с функционирането на един свободен, справедлив и открит пазар. Ние получихме уверения във връзка с това от члена на Комисията, г-жа Крус, но въпреки това нашата комисия е включила съответните указания в доклада. Като цяло ние смятаме, че комисията трябва да бъде поздравена за работата й и това е основното в доклада, който аз очаквам да бъде приет утре с много голямо мнозинство.
заместник-председател на Комисията. - (FR) Г-н председател, г-н Evans, най-напред искам да ви благодаря от името на Нели Крус и на цялата Комисия.
Ние наистина приветстваме недвусмислената подкрепа на Европейския парламент в доклада му за твърдо и устойчиво прилагане на политиката в областта на конкуренцията във всички сфери на действие: борбата срещу тръстовете и картелите, контролът на операциите по сливане и придобиване на предприятия, и държавната помощ.
Комисията специално приветства значимостта, която Европейския парламент придава на човешките ресурси, необходими на ГД "Конкуренция", тъй като тя е изправена пред нарастващ обем работа в настоящата икономическа криза.
В условията на рецесия Комисията остава твърдо решена да предприеме решителни действия срещу призивите за протекционизъм. Комисията приветства предупреждението, отправено от Европейския парламент срещу суспендирането на правилата в областта на конкуренцията, които предлагат важна подкрепа в това усилие. Не трябва да се забравя, г-н Evans, че тези правила в областта на конкуренцията също така трябва да стимулират производителността и да ни позволят да излезем в дори още по-добро състояние след кризата.
2009 година трябва да бъде година на сътрудничеството. Ние разчитаме на подкрепата на всички европейски институции и на нашите международни партньори за възстановяването на икономиката и за гарантирането на правилно функциониране на пазарите.
Благодаря Ви, г-н Evans. Можете да бъдете сигурен, че г-жа Крус, която сигурно вече ви е казала това, е отбелязала Вашия доклад с голям интерес.
Следващата точка трябваше да бъде кратко представяне на доклада на Claire Gibault - от името на комисията по правата на жените и равенството между половете, относно равното третиране и достъп на мъжете и жените в сферата на сценичните изкуства.
Мисля, че това е много интересен доклад. За съжаление, г-жа Gibault ни информира, че не може да присъства тази вечер, за да представи доклада си. В съответствие с Правилника не мога да дам думата на друг, тъй като тя не е упълномощила никого. Краткото представяне на доклада й следователно няма да се състои.
Все пак гласуването по този доклад ще се проведе утре, както е предвидено в дневния ред.
в писмена форма. - (EN) Приветствам усилията на Комисията в областта на политиката за конкуренция, ефективното й противопоставяне на картелите и рекордните глоби, които бяха наложени на нарушителите през 2006 и 2007 година. Аз напълно подкрепям заключението на Комисията, че европейските енергийни пазари не функционират правилно. В това отношение е много разочароващо, че Европейският съвет не успя да реши проблемите, идентифицирани от Комисията в нейния секторен анализ. Енергийните разходи представляват дял от бюджета на домакинствата, който нараства с тревожни темпове, а с последиците от финансовата криза е възможно да наблюдаваме значително нарастване на бедността в ЕС. Неприемливо е, че неефикасността на енергийния пазар изкривява пазара в ущърб на икономиката и потребителите. За да се справим с нерационалното енергийно ценообразуване, може би трябва да обсъдим създаването на независими енергийни регулатори във всички държави-членки, които биха имали компетенции да гарантират, че всяко увеличаване на нивата на ценообразуване на комуналните услуги, като енергия и вода, канализация, летищни такси и т.н., ще трябва да бъде оправдано.
в писмена форма. - (EN) Аз решително подкрепям ориентираните към защитата на потребителите призиви на доклада от члена на ЕП, г-н Evans, по-специално призива към Комисията да проведе проучване в сектора на рекламата онлайн. Потребителите често са подвеждани от преднамерено заблуждаващите онлайн оферти и реклами, въпреки eвропейското законодателство, което се стреми да го предотврати. Комисията трябва да действа, за да гарантира, че законодателството в тази област се спазва, а не се говори само формално за правата на потребителите.
Приветствам призивите, отправени към Комисията, за извършване на анализ на последиците от конкуренцията върху неравностойните отношения между доставчици и търговци на дребно. Това е проблем от особено значение за Ирландия. Това несъответствие в политиката в областта на конкуренцията не трябва да продължава, защото утежнява положението на потребителите, които и без това се намират в трудна икономическа ситуация.
Също така приветствам Общия регламент за групово освобождаване (ОРГО), който позволява на държавите-членки да разрешават помощ в полза на малките и средни предприятия (МСП), регионалното развитие, обучението, заетостта и рисковия капитал. Мерките, които подпомагат предприемачеството и иновациите и подкрепят МСП в тези трудни времена, трябва спешно да бъдат представени. МСП са крайъгълният камък на икономиката и ние сме длъжни да направим всичко възможно да ги подкрепим, като полагаме съвместни усилия.
Следващата точка е гласуване на прилагането на неотложна процедура относно предложението на Съвета за регламент за установяване на многогодишен план за възстановяване на червения тон в източната част на Атлантическия океан и в Средиземно море.
Г-жо председател, госпожи и господа, искането за прилагане на неотложна процедура в съответствие с член 134 от Правилника, поставено пред нас тази сутрин, бе внесено миналата седмица от Съвета и, както казахте, се отнася до предложението на Съвета за регламент за установяване на многогодишен план за възстановяване на червения тон в източната част на Атлантическия океан и в Средиземно море.
Предложението има за цел прилагането на новия план за възстановяване съгласно препоръката на Международната комисия за опазване на рибата тон в Атлантическия океан, отправена по време на срещата й през месец ноември миналата година.
Както Съветът подчерта в искането му за прилагане на неотложна процедура, настоящият регламент трябва да влезе в сила преди началото на риболовния сезон на 15 април, което означава, че задължителното консултиране на Парламента трябва да се проведе по време на настоящата парламентарна сесия, за да се проправи път за политическо споразумение в рамките на Съвета в близките седмици.
Предвид това, както и поради факта, че Европейският съюз трябва да спазва международните си ангажименти и да изпълни своята част от решаващите стъпки при справянето с острата криза при популацията на червения тон, комисията по рибно стопанство към Европейския парламент единодушно одобри настоящото искане за прилагане на неотложна процедура. Ето защо ви приканвам да потвърдите одобрението си по време на гласуването тази сутрин.
(PT) Г-жо председател, отправям кратка забележка относно дневния ред тази седмица. В сряда на 11 март отбелязваме европейския ден на жертвите на тероризма. Парламентът първи предложи този ден и гласува предложението на 11 март 2004 г. Тогава разисквахме оценка на пространството на свобода, сигурност и справедливост. Това бе денят на трагичните атентати в Мадрид. Първоначално бе предложена датата 11 септември предвид трагедията, случила се на този ден, но Парламентът гласува за 11 март.
Няколко дни по-късно на 25 март, ако не ме лъже паметта, Европейският съвет прие тази дата като европейски ден на жертвите на тероризма. Въпреки това, утре - 11 март - имаме пленарно заседание и в дневния ред не виждам дори бегло напомняне за това. Искам да знам дали нещо в тази посока е предвидено за сесията тази седмица.
Г-н Ribeiro e Castro, разбрах, че утре при откриването на пленарното заседание председателят ще направи изявление във връзка с деня и особените обстоятелства, за които говорихте. Това ще бъде от значение по този повод.
Изисквания за одобрение на типа по отношение на общата безопасност на моторните превозни средства (разискване)
Следващата точка е доклад на г-н Schwab, от името на комисията по вътрешния пазар и защита на потребителите във връзка с предложението за регламент на Европейския парламент и Съвета относно изискванията за одобрение на типа по отношение на общата безопасност на моторните превозни средства - C6-0210/2008 -.
Г-жо председател, г-н член на Комисията, госпожи и господа, бих искал да започна - и не поради изискванията на етикета, а най-откровено казано - като изразя искрената си благодарност към заместник-председателя на ЕК г-н Ферхойген, Комисията, нейните служители, чешкото председателство, което за съжаление не може да бъде с нас днес, и членовете на комисията за тяхното позитивно и градивно сътрудничество по отношение на настоящото досие.
Ако разгледаме начина, по който биха могли да се предприемат благоприятни за околната среда мерки по отношение на автомобилите, понякога се изненадваме от това колко време се отделя на други мерки. Смятам, че ние като Парламент, като европейска структура, заедно сме предприели важна стъпка, която към настоящия момент не е показала значимостта си за широката публика или в политическото разискване.
Регламентът, който приемаме днес, е благоприятен за околната среда, тъй като, като част от пакета CO2, представлява сериозен принос на европейската политика за намаляване на емисиите на CO2 от моторните превозни средства. В същото време обаче - и бих нарекъл това интелигентна политика на околната среда - помага и на потребителите - водачите - да плащат по-малко и едновременно да подпомагат околната среда с оглед на това, че резултатът е значително намаляване не само на CO2, но също и на потреблението на бензинови и дизелови горива. Освен това - и това също е важен момент, който има голямо значение за Парламента и неговите членове - води до подобряване на сигурността на европейските пътища и не само по отношение на товарните превозни средства, но и по отношение на леките автомобили.
Нямам намерението да се задълбочавам в регламента точка по точка, но смятам, че той съдържа няколко важни политически сигнали, на които трябва да обърнем сериозно внимание на този етап.
Първият въпрос се отнася до това, че въвеждането на задължителна система за следене на налягането в гумите на моторните превозни средства ще допринесе за по-доброто налягане в гумите чрез подобреното им качество, постижимо от автомобилната промишленост. Европейските водачи ще изразходват до 5 % по-малко гориво без да има рязко повишаване на цените. Системата за следене на налягането в гумите, която е вече на пазара, струва около 100 EUR, а понякога значително по-малко. В резултат на това намаляването на разходите на крайния потребител ще бъде значително над посоченото.
Втората точка, която смятам, че заслужава особено внимание, е фактът, че успяхме да постигнем задължителния монтаж на системата за стабилност - позната като система ESP - в превозните средства от 2011 г., и че направихме това съвместно с подкрепата на европейската автомобилна промишленост, тъй като това ще доведе до значителното подобряване на сигурността по европейските пътища. За съжаление, поради факта, че съответните технически спецификации не бяха напълно готови, не успяхме да осигурим и задължителния монтаж на системите за аварийно спиране и системите за предупреждение при неволно напускане на пътната лента - извинявам се за тези технически термини, които като цяло не се използват в обществено разискване - до 2018 г. в частност при товарните автомобили. Тази мярка ще доведе до значителното подобряване на сигурността на европейските пътища, особено на автомагистралите. Всичко, което мога да кажа е, че това ще доведе до намаляването на броя на ранените и на смъртните случаи с около 35 000 души.
И накрая, макар все още да има някои различия по този въпрос, чрез този регламент допринесохме за това гумите да произвеждат значително по-малко шум. Това действително предполага известни разходи и по тази причина сметнахме, че е от изключителна важност да се включи текст в регламента, който да посочва, че намаляването на шума от пътния трафик не може да бъде отговорност единствено на производителите на гуми и непряко на крайните потребители, но и на всяка държава-членка по отношение на пътните настилки, които осигурява, и съм дълбоко благодарен, че накрая Съветът прие тази уговорка.
Благодаря за вашето сътрудничество и очаквам с нетърпение едно интересно разискване.
Г-жо председател, уважаеми колеги, аз също бих искал да започна, като изразя благодарността си, в този случай към докладчика, г-н Schwab, както и към членовете на Парламента, които участваха в подготвителната работа, за тяхното истински градивно и всеотдайно сътрудничество, което прави възможно постигането на споразумение още на първо четене.
Всъщност разискваме един, както изглежда, технически регламент, въпреки че това е регламент с широко влияние и дългосрочна политическа значимост. Днес имаме за цел да приемем регламент, който бележи нов етап по отношение на повишаването на безопасността на пътищата. Този регламент ще направи европейските коли по-безопасни. Освен това бележи нов етап по отношение на съвместимостта на европейските автомобили с опазването на околната среда, а съответствието с опазването на околната среда, разбира се, е нещо, което ще бъде постигнато не само чрез производството на двигатели с нисък разход на гориво - автомобилите предлагат също и други, напълно различни възможности за спестяване на гориво и намаляване на замърсяването. Изводът е, че регламентът ще представлява също и съществена част от нашата политика за по-добро законотворчество, тъй като ще доведе до наистина драстично опростяване на цялата регулаторна среда.
Позволете ми да започна с въпроса за сигурността, който бе най-същественият елемент в този проект. Сигурността по пътищата в Европа все още е въпрос, който изисква сериозното ни внимание и предизвиква нашата сериозна загриженост. Правилата, които полагаме тук и които ще представляват стандарт за европейските автомобили от 2011 г., ще доведат до 35 000 по-малко смъртни случаи и тежко ранени годишно по европейските пътища. Въвеждането на програмата за електронна устойчивост при пътническите и товарните автомобили в частност, може да спаси почти 3 000 живота годишно и да предпази от сериозни наранявания 25 000 души. В основата си това е съоръжение за сигурност, което засега рядко се използва, особено по отношение на товарните автомобили, чести участници в сериозни произшествия. Разходите на производителите ще бъдат значително по-несъществени на фона на общата икономическа полза.
Настоящият пакет от мерки ще играе значителна роля при прилагането на европейската стратегия за намаляване на емисиите от CO2 от пътническите автомобили и лекотоварните превозни средства. Това налага задължителното въвеждане на гуми с ниско съпротивление при търкаляне и изисква монтажа на системи за следене на налягането в гумите и показатели във връзка с превключването на предавките. Тези мерки ще намалят емисиите на CO2 с 6 до 7 г CO2 на километър. Ето защо това е действително забележителен принос. Освен това не бих искал да изпусна възможността да подчертая, че това предложение ще доведе до значително намаляване на шума по пътищата, тъй като намаляването на равнището на шум на гумите ще създаде предпоставки за значително подобрение на ситуацията.
Позволете ми сега да наблегна отново на това, че можем да постигнем устойчива мобилност в Европа само чрез един цялостен подход, като включим потенциала на всички разглеждани фактори, което означава самия автомобил - предмет на нашето обсъждане днес - но освен това трябва да разгледаме и транспортната инфраструктура, както и поведението на пътя на хората, участващи в движението. Много се радвам, че Европейският парламент вижда нещата именно по този начин.
Що се отнася до опростяването на законодателството, настоящият регламент ще допринесе за внушителното опростяване на регулаторната среда. Този регламент сам по себе си ще отмени 50 съществуващи директиви и, където е възможно, ще ги отмени с международни наредби. Намаляването на административните разходи, по-голямата прозрачност и по-широкото хармонизиране на международно равнище ще допринесат за забележителни спестявания в промишлеността, а това от своя страна ще подпомогне конкурентоспособността. Същевременно държавите-членки ще имат полза от намаляването на административните разходи.
По отношение на автомобилите едва ли е възможно да не споменем факта, че европейската автомобилна промишленост днес се намира в сериозна криза, най-сериозната от десетилетия. Ето защо е естествено да се колебаем дали точно сега е подходящият момент за въвеждането на технически предписания. Нека бъда ясен в отговора си като кажа, че това, което целим да приемем тук днес, е една от последиците от процеса CARS 21, по който работихме усилено съвместно с производителите, държавите-членки и гражданското общество, очертавайки бъдещата рамка на европейската автомобилна промишленост и представата ни за европейския автомобил на бъдещето. Бих искал силно да подчертая, че дори по време на настоящата криза - и всъщност особено по време на настоящата криза - европейските производители не бива да забавят темпото, когато става дума за развитие и пускане на пазара на автомобили, които отговарят на изискванията от началото на XXI век, а тези изисквания са достатъчно ясни. Потребителите искат автомобили, които изразходват по-малко гориво, които влияят по-малко на околната среда, и са по-безопасни.
Представата за европейския автомобил на бъдещето, произтичаща от CARS 21, и общата насока на всички участници що се отнася до бъдещето на тази промишленост е именно следната - това, което искаме, е Европа да посрещне световната конкуренция, разработвайки не само най-качествените автомобили, но също така и такива, които изразходват най-малко, благоприятни са за околната среда и са най-безопасни. Напълно съм убеден, че с подобни продукти европейската промишленост ще задържи водещата си позиция на световния автомобилен пазар. Благодаря ви много.
Г-жо председател, г-н член на Комисията, първо бих искал да поздравя г-н Schwab за споразумението, което изготви съвместно със Съвета. Не бяха обхванати всички въпроси, но това е разбираемо предвид естеството на работата.
Лично аз категорично приветствам въвеждането на задължителни системи за безопасност за превозните средства. Задължителното въвеждане на нова технология за безопасност като електронната стабилизираща система (ESP) предполага, че в бъдеще не само купувачите на първокласни коли ще бъдат облагодетелствани от високите стандарти за сигурност по пътищата, но и водачите на товарни превозни средства. Тази стъпка представлява сериозен принос за безопасността на Европа. Същата мярка трябва безусловно да се приложи и по отношение на безопасността на гумите.
Добре е сцеплението на гумите с влажна пътна настилка, а оттук и безопасността, ясно да се разграничи като по-важно от съпротивлението при търкаляне, което спомага за намаляването на емисиите на CO2. Съпротивлението при търкаляне на гумите, зависещо от условията на шофиране и скоростта, се изчислява на 20 % до 30 % от разхода на гориво. Ето защо е ясно, че трябва да бъде постигнато понижаване предвид настоящото разискване по темата за околната среда и с оглед на намаляването на разходите за петрол. Необходимо е обаче да знаем, че без съпротивление при търкаляне, което се появява чрез деформацията на гумите и нарушаването на еластичността им, удобното и безопасно шофиране би било невъзможно. Ето защо е необходимо да разгледаме въпроса за безопасността и от друг ъгъл. Новостите в производството на гуми показват, че е възможно да се осигури както безопасност, така и ниско съпротивление при търкаляне. По този начин ще дадем възможност на европейската автомобилна промишленост да заеме и задържи водеща роля в света.
Предложението за споразумение, което ще гласуваме утре, е насочено към по-голямата сигурност по пътищата и отклонява паниката около емисиите на CO2.
от името на групата PPE-DE. (EN) - Г-жо председател, от името на моята група бих искал да благодаря на моя колега, Andreas Schwab, за умелото изготвяне на този сложен комплект документи. Може би трябва да споменем в отсъствието на Съвета, че преговорите там бяха тежки, но безпристрастни, и получихме много добър резултат.
Бих искал да се позова на някои факти, споменати от члена на Комисията. Имах привилегията да взема участие в инициативата Cars 21 от самото начало и сега виждаме влиянието на общия подход. Този термин е важен и служи за класически пример за това как редица разпоредби бяха обединени в осъвременен вариант на регулаторната рамка, засягаща всички моторни превозни средства, но е нещо, което промишлеността очаква.
Определихме пътна карта в проекта Cars 21 относно предизвикателствата, свързани с околната среда и безопасността, с които очакваме промишлеността да се справи. В основата на тази инициатива лежи предоставянето на стабилност и информация, за да могат производителите да планират и проектират своите нови продукти разумно и последователно, макар и с поставени конкретни цели и крайни срокове. Не искаме да се отказваме от тези предизвикателства, а да им придадем стабилност. Както Гюнтер Ферхойген подчерта, предвид бедстващото състояние на промишлеността днес поради липсата на търсене, регулаторната стабилност е от решаващо значение.
Бих искал да подчертая две неща. Първо, споразумението за въвеждане на програмата за електронна устойчивост възможно най-скоро е сериозен принос за безопасността и аз приветствам това. Тези от нас, които имаха възможността да подложат на проверка тези системи, ще оценят тяхната ефективност. Второ, искам да изтъкна някои въпроси, свързани с международната рамка, отмяната на директивите на ЕС и тяхното въвеждане в националното законодателство. Приветствам това, но смятам, че сега, повече от всякога, е необходимо, уважаеми г-н член на Комисията, този процес да стане значително по-прозрачен относно посоката, която Комисията ще предприеме във връзка с преговорите по тези директиви, които се провеждат в друга структура - на Обединените нации, а не в тази зала.
Г-жо председател, нека започна, като поздравя г-н Schwab за неговия доклад и му благодаря за проявеното в изключителна степен сътрудничество от негова страна като цяло.
Миналият четвъртък вечер, наш колега, Linda McAvan, претърпя много сериозно пътно-транспортно произшествие. Въпреки че колата й беше смачкана, тя излезе в относително добро състояние. Това се случи поради факта, че автомобилът, който е управлявала, е бил снабден с най-модерните мерки за безопасност и това е предотвратило по-сериозни наранявания. Това е контекстът, в който обсъждаме настоящия доклад. Безопасността на пътищата спасява животи, както г-н членът на Комисията Ферхойген отбеляза, и е от огромна важност за благополучието на гражданите на Европейския съюз. Не бива да пренебрегваме това, дори в настоящите трудни времена.
Ето защо бях решен да се противопоставя на колегите в Парламента и в Съвета, които имаха намерение да отслабят предложението на Комисията. Смятам, че първоначалното предложение на Комисията е достатъчно добро и във връзка с това бяхме решени да се противопоставим на неговото изменение.
Въпреки това то имаше една слаба страна - липсваха разпоредби относно ликвидирането на гумите, които не отговарят на новите изисквания след датата на въвеждането им. Според мен това е сериозен недостатък. Ето защо предложих на комисията - и комисията прие - изменение, според което гумите, които не отговарят на стандартите след датата на въвеждането им, трябва да бъдат ликвидирани след 12-месечен срок.
Емисии от промишлеността: комплексно предотвратяване и контрол на замърсяването: (разискване)
Следващата точка е докладът на г-н Krahmer, от името на комисията по околна среда, обществено здраве и безопасност на храните относно предложението за директива на Европейския парламент и Съвета относно емисиите от промишлеността (комплексно предотвратяване и контрол на замърсяването) (преработена версия) - C6-0002/2008 -.
Г-жо председател, уважаеми членове на Комисията, госпожи и господа, скоро ще гласуваме Директивата относно предотвратяване на емисии от промишлеността. Комисията по околна среда, обществено здраве и безопасност на храните прие редица споразумения с голямо мнозинство. Надявам се, че можем да поддържаме този курс, тъй като тези правила ще хармонизират екологичните изисквания относно промишлените предприятия в Европейския съюз. Това подобрява защитата на околната среда и същевременно гарантира лоялна конкуренция.
В основата на споразуменията лежи европейската мрежа за безопасност. Това понятие въвежда норми за допустими стойности на замърсяващите емисии от промишлеността, валидни за Общността. Те определят ясни изисквания за лицензирането на промишлените инсталации. За да получат разрешение, те трябва да бъдат на по-добро равнище от посочените в мрежата за безопасност. Този подход предполага достатъчно поле за маневриране при поставянето на индивидуални изисквания. Това, което е сигурно обаче, е прекратяването на злоупотребите, които предполагат поле за маневриране и функциониране на инсталации с ниски равнища на емисиите посредством дерогации. Чрез мрежата за безопасност ще постигнем както яснота, така и необходимата гъвкавост. Няма да има абсолютно никаква необходимост от разтегливи дерогации, които се интерпретират по различен начин.
Когато изготвих настоящото предложение, бях обвинен, че съм "зелен активист". Това - меко казано - е преувеличение. Става въпрос за усъвършенстване на метода на прилагане на правилата на Европейския съюз, които са в сила от години. Макар че най-добрата налична техника - към която се стреми Европейската мрежа за безопасност - трябваше да бъде стандарт за всички промишлени предприятия в ЕС от миналата есен, това е все още далеч от действителността. Най-добрата налична техника понастоящем се използва по предназначение в три държави-членки.
Сярата и азотните оксиди са сред основните елементи в замърсяването на околната среда от промишлеността. Съществува възможност за намаляването им с 60 % до 80 %, в случай че последователно се прилагат най-добрите налични техники. Тези цифри са предоставени от Европейската агенция по околна среда. Въпросната техника не е фантазия. Тя не се намира в етап на разработка - напротив - в наличност е, достъпна е и работи. Въпреки това редица държави-членки си спестяват усилията в тази насока, поради наличието на големи печалби дори в инсталации, бълващи вредни емисии. Някои държави-членки от години просто пренебрегват необходимостта да инвестират в осъвременяването на своите инсталации. Това води до изкривяване на конкурентоспособността и вреди на околната среда. Във връзка с това настоявам за нов подход относно усъвършенстването на метода на прилагане на най-добрите налични техники.
Освен това пакетът от споразумения ще намали разходите по бюрокрацията, която само изразходва пари и не подпомага с нищо околната среда. Ето защо свързваме броя на докладите, които съответните оператори на инсталации трябва да представят на органите, със заплахата, която съществува в техните инсталации, както и с това дали отговарят на наложените изисквания. Същото се отнася и до инспекциите от органите. Там, където има съмнение за опасност, следва да се направи внимателна проверка. Където нищо не се случва, няма необходимост от постоянен мониторинг.
За мнозина от присъстващите в тази зала защитата на почвата е болезнен въпрос. За съжаление, вече не е възможно градивно разискване по тази тема, макар че бе възможно постигането на споразумения. Те свеждат доклада относно състоянието на почвата до най-основното - не е необходимо докладът за състоянието да бъде изчерпателен или винаги да се прилага на практика. Вместо това съсредоточаваме вниманието си върху съществуващия риск в някой от инсталациите. Изисква се анализ, когато действително се борави със съответните количества опасни вещества.
Нещо повече, прочистването на райони до първоначалното им състояние е нереалистично и по тази причина в споразумението се говори за почистване до задоволително състояние. Това не променя личното ми виждане, че защитата на почвата не е сфера, която трябва да се регулира на равнище на ЕС. По-добре този въпрос да бъде оставен на компетенцията на държавите-членки.
КПЗК засяга почти всички сектори на промишлеността. Предвид това, налице бе много усилено лобиране през последните дни. В някои области действително се налагаха подобрения на първоначалните споразумения, например по отношение на земеделието. Изчислението на праговите стойности за птицефермите също е утежнен бюрократично. Вместо да се разграничават по видове - пуйки, патици и бройлери, трябва да запазим прага от 40 000 места за птицеферми.
Освен това производството на естествени и течни торове не влиза в обсега на настоящата директива. Въпросът е уместен, регламентът служи на дадена цел, но, моля ви, не в настоящия законов акт. Стопанската нива не е промишлено предприятие. Списъкът с желанията на селските стопани е много по-дълъг и решението по тези два въпроса е уместно. Ето защо, положих усилия да взема съгласието на докладчиците в сянка по този въпрос.
Същото се отнася до производството на електроенергия от отпадни газове в производството на стомана. Този процес е много ефективен и произвежда енергия от иначе негоден вторичен продукт. Минималното намаляване на вредните емисии, което бе целта, може да бъде постигнато само чрез големи финансови разходи. Това беше във връзка с реалното отношение към нещата.
Поведението на групата на Европейската народна партия (Християндемократи) и Европейските демократи, които не подкрепят предложението, разглеждайки отново целия доклад, внасяйки безброй изменения, според мен е тъжно и достойно за съжаление. Подобен подход не е градивен. Постигането на политически решения изисква поне минимално равнище на взаимно доверие и съвместна работа. Мога да разбера, че членове на групата PPE-DE може би не са напълно удовлетворени от различните споразумения. Всичко, което мога да кажа във връзка с това е, че бих бил много щастлив, ако имахме възможността да разискваме техните предложения, но в нито един момент по време на преговорите по споразумението с докладчиците в сянка не постъпиха такива предложения. Несъгласуваните действия, предприети от тях в последния момент, говорят за това, че съществува риск да получим обратен резултат - разумните и правилни предложения да бъдат застрашени.
Сега бих искал да изкажа искрената си благодарност към останалите докладчици в сянка, особено г-н Turmes, г-н Hegyi и г-н Blokland, които показаха, че са надеждни партньори в преговорите въпреки някои различия.
Днес имаме възможност да дадем пример както за по-добрата защита на околната среда, така и за лоялната конкуренция. Надявам се, че ще оползотворим тази възможност за съставянето на проект, който да бъде подкрепен от големи икономически и екологични групи. Моля, подкрепете споразуменията! Благодаря ви.
Г-жо председател, радостен съм, че днес разискваме предложението за реформиране на Директивата относно промишлените емисии и бих искал по-конкретно да благодаря на докладчика, г-н Krahmer, както и на комисията по околна среда, обществено здраве и безопасност на храните за отличната им работа по настоящото досие. Бих искал да благодаря и на комисията по правни въпроси за положителния принос.
През последните седмици Комисията съпостави достоверни доказателства, доказващи, че настоящата Директива за комплексно предотвратяване и контрол на замърсяването не се прилага по предназначение, както и че равнищата на емисиите от промишлеността остават все още твърде завишени. Това е причина за сериозно въздействие върху околната среда и здравето на европейските граждани. Още повече че това води до нарушаване на конкуренцията между европейските промишлености.
Това недопустимо положение трябва да бъде прекратено. В основата на цялостния подход, по който функционира настоящата директива, са най-добрите налични техники. Тези техники имат значителни предимства по отношение на околната среда и в икономически план.
Преди всичко те намаляват емисиите и ограничават употребата на ресурси и така допринасят за дългосрочното усъвършенстване по отношение на осигуряването на енергия в Европейския съюз. Освен това те стимулират екологичната иновация, необходима, за да може европейската промишленост да отговори на търсенето в бъдеще на екологични технологии в световен мащаб.
За да използваме адекватно предимствата на най-добрите налични техники, рамката на тяхното прилагане трябва да бъде утвърдена и усъвършенствана. Това е целта на предложението на Комисията. То изяснява и подобрява ролята на референтните документи за НДНТ в прилагането на законодателството. Това прави условията за лицензиране на предприятията в Европейския съюз по-сходни и предполага повече допирни точки в условията на конкуренция.
Референтните документи за НДНТ (BREFs) са изготвени чрез прозрачна процедура с широкото участие на държавите-членки, промишлеността и други свързани агенции. Необходимите усилия за тяхното изготвяне и одобрение са значителни. Трябва да подкрепим одобряването на процедурата и като цяло институцията на референтните документи за НДНТ. Това ще позволи на референтните документи за НДНТ да играят по-голяма роля в определянето на условията, по които се издават валидни лицензи на промишлени дружества. В резултат на това промишлените ни предприятия ще отговорят на най-високите екологични изисквания, заложени в законодателството на Европейския съюз.
Предложението на Комисията осигурява необходимата гъвкавост за дерогации от референтните документи за НДНТ, разбира се, ако своевременно са гарантирани от местните условия по това време. Въпреки това обаче се изисква подробно изложение и обосновка на причините за всяка дерогация, така че да бъдат предотвратени евентуални злоупотреби. Същевременно в някои сектори на промишлеността, които имат особено сериозно въздействие върху околната среда, трябва да се поставят минимални задължителни изисквания на равнище на Европейски съюз. Освен това съответните минимални стандарти вече са приети за сектори като големи горивни инсталации или инсталации за изгаряне на отпадъци.
Както знаете, на този въпрос бе основна причина за безпокойство за докладчика на Европейския парламент. Въпреки че минималните задължителни изисквания могат да бъдат смятани за полезни по отношение на някои промишлени сектори, не е сигурно, че е необходимо или ползотворно да се определят минимални стандарти за всички сектори. Минималните стандарти следва да се приемат единствено в случай, че са необходими и оправдани от екологична гледна точка.
Типичен пример са големите горивни инсталации, които имат голям дял в замърсяването на въздуха. Най-добрите налични техники определено не се прилагат правилно в този конкретен сектор. Ето защо Комисията предложи нови минимални изисквания за големите горивни инсталации въз основа на заключенията от съответните референтни документи за НДНТ. Изготвена е разпоредба за тяхното прилагане през 2016 г.
Тези мерки значително ще подпомогнат постигането на свързаните цели на тематичната стратегия относно замърсяването на околната среда, която да бъде икономически осъществима. Освен това чистата полза от въпросните изисквания както на равнище на Европейски съюз, така и на национално равнище, оправдава съответната цена.
На последно място, освен по-доброто приложение на настоящата директива, основната цел на реформата е да се опрости законодателството и да се намалят административните разходи както за промишлеността, така и за компетентните органи съгласно принципите на програмата на Европейския съюз за по-добро законотворчество.
По тази причина предложението слива седем настоящи законодателни актове в една директива. Това ще доведе до повече яснота и съгласуваност на законодателството както за държавите-членки, така и за дружествата. Ползите от това опростяване са неизброими.
Намаляването на замърсяването, причинено от промишлените предприятия, е основен приоритет поради причини, свързани както с околната среда, така и с икономиката. Внесеното предложение ще опрости настоящото законодателство и същевременно ще утвърди рамката за прилагане на най-добрите налични техники. Това ще допринесе допълнително за по-нататъшното подобряване на защитата на околната среда и функционирането на европейската промишленост. Ето защо очаквам с интерес вашите възгледи по това съществено предложение и градивните разговори, които следват.
Г-жо председател, госпожи и господа, смятам, както вече бе споменато, че настоящата директива представлява най-значимото средство за контролиране на замърсяването, разисквано от Парламента, след пакета от документи във връзка с изменението на климата.
Може би не се появи в най-подходящият момент предвид икономическата криза, която поставя под натиск промишлеността и вследствие на това стана причина за прекомерно лобиране на парламентарните групи от страна на дружествата, разтревожени от финансовите последици от настоящата директива, както в случая с пакета от документи във връзка с изменението на климата. Насърчени сме от факта, че все още сме на етап първо четене и следователно вероятно при второто четене ще бъдем способни по-категорично да внасяме поправки и подобрения.
Публичен достъп до документи на Европейския парламент, на Съвета и на Комисията (разискване)
Следващата точка е докладът на г-н Cashman, от името на комисията по граждански свободи, правосъдие и вътрешни работи, относно предложението за регламент на Европейския парламент и на Съвета относно публичния достъп до документи на Европейския парламент, на Съвета и на Комисията (преработена версия) C6-0184/2008 -.
Г-н председател, очаквам разискването и по-специално, за да чуя какво казват онези, които не са особено запалени по отношение на засилване на прозрачността и публичния достъп до документите.
Искам да започна, като изкажа благодарността си към седемте министри от Европейския съюз, които заявиха тяхната подкрепа за моя доклад. Техните думи по-конкретно бяха, че се радват да научат, че на 17 февруари 2009 г. парламентарната комисия по граждански свободи, правосъдие и вътрешни работи е приела доклад, в който се споделя тяхното виждане за по-прозрачен Съюз.
Намирам за изумителен факта, че когато се опитваме да възстановим контакта с нашите граждани, хората не подкрепят прозрачността и откритостта. Намирам за също толкова изумителен и факта, че когато се опитваме да възстановим връзките на институциите с обществото, се наблюдава липса на желание за засилване на критичния поглед и отговорността на обществеността.
Някои колеги изразиха съмнения за това дали всички изменения, предложени в моя доклад, са в обхвата на правната база на регламента - член 255 от Договора Бих искал да ги успокоя, защото целта на Регламент (ЕО) № 1049/2001 на Европейския парламент и на Съвета е да осигури на обществеността правото на възможно най-широк достъп до документи на институциите на Съюза. Правото на публичен достъп до документи на институциите е обвързано с техния демократичен характер. Не се доверявайте само на мен - аз цитирам дословно от решението на Съда на Европейските общности по делото "Турко". Ние трябва да тълкуваме член 255 от Договора именно в духа на това решение.
Да вземем нашето изменение 44 относно класифицираните документи. Истински нечестно е да се каже, както го направи Комисията, че класифицирането на документи като поверителни не е свързано с публичния достъп до такива документи. При настоящата версия на Регламент (ЕО) № 1049/2001, документи се класифицират само с оглед на защитата на съществените интереси на Европейския съюз, защитени по член 4, параграф 1. Така че връзката вече е налице. Това, което ние направихме, е да извлечем логическите изводи от тази връзка и да включим правила относно класификацията на документи в самия регламент. Тези правила, внимателно моделирани по правилата, които Съветът и Комисията, вече се прилагат, определят ограничения на правото на обществеността на достъп до документи, точно както изисква член 255, а нищо в Договора не може да попречи на институциите да ги приемат в регламента.
Да вземем нашето изменение 24 относно агенциите и органите, създадени от институциите. Регламент (ЕО) № 1049/2001 с неговите изменения, ще определя принципите, условията и границите за публичен достъп до документите на тези агенции, но сам по себе си няма да създаде задължения за агенциите.
Ако например прочетете нашето изменение 29, вие ще видите, че регламентът се отнася само за документи на институциите, въпреки че той установява стандартите, които се очаква да се следват от агенциите при приемането на техни собствени правила относно публичния достъп до техните документи, като тук може да добавя, в съответствие със съвместната декларация, приета от Съвета, Комисията и Парламента на 30 май 2001 г.
Нека също да изтъкна, за онези, които не могат да го видят с очите си, унинието, произтичащо от факта, че Съветът не е тук, за да отдаде подобаващо значение на този изключително важен доклад.
Зная, че някои от вас са обезпокоени, че отидохме прекалено далеч в желанието си да гарантираме, че държавите-членки не подронват нивото на прозрачност, достигането на което е цел на регламента. Смятам, че съм направил много, за да отговоря на безпокойствата, както ще видите от компромисните изменения, които напомнят на държавите-членки за техните задължения по член 10 от Договора за създаване на ЕО да не пречат за постигане на целите на Общността, включително прозрачност и демократичност.
Измененията на г-н Nassauer, могат да дадат известно успокоение на неговата група и на други членове на Европейския парламент, които са обезпокоени от това, че някоя лична информация може да попадне в общественото пространство. Това няма и не може да се случи в рамките на моя доклад. Все още спокойно може да се смята, че личните и частните данни ще останат защитени, и затова аз с огромен интерес ще слушам онези, които се противопоставят на регламента, за да разбера защо го правят.
Г-н председател, благодаря Ви за много важния доклад относно предложението на Комисията за преработване на Регламент (ЕО) № 1049/2001 относно публичния достъп до документи на Европейския парламент, на Съвета и на Комисията. Това е много важна и ценена тема, и аз оценявам огромния труд, положен от г-н Cashman като докладчик, както и от много други активни, заинтересовани и квалифицирани хора в Парламента.
Тази тема засяга основни и понякога несъвместими права на гражданите, сдруженията и предприятията. Ние трябва да обърнем много сериозно внимание на необходимите изменения, които следва да се направят в този Регламент, и да наблегнем на откритостта. И трите институции приемат, че като цяло Регламент (ЕО) № 1049/2001 е функционирал забележително добре почти осем години. Сега Парламентът, Съветът и Комисията са много по-открити от когато и да било преди. Човек би казал, че промяната на правилата е довела до промяна на практиките, начина на мислене и нагласите.
Същевременно Парламентът, Съветът и Комисията приемат също така, че законните интереси са получили достатъчна защита. Ние не трябва да забравяме, че броят на документите, до които институциите на ЕС са предоставили достъп, е нараснал, докато в броя и процента на отказите е регистриран спад. Затова аз се надявам, че вие ще се съгласите, че Регламент (ЕО) № 1049/2001 е доказал своята стойност. По тази причина не е необходимо да бъде преработен основно.
С това имам предвид, че дори един добър инструмент може винаги да бъде подобрен. Правното основание, което е нашата отправна точка, е член 255 от Договора за ЕО, както вече беше споменато от докладчика. Като резултат от това, Регламентът следва да определя принципите и ограниченията, управляващи правото на гражданите на достъп до документи. Що се отнася до представения пред нас доклад, аз забелязвам, че някои изменения излизат извън обхвата на член 255 от Договора за ЕО и затова не могат да бъдат приети. Но - а това е важно "но" - те насочват вниманието към важни въпроси, които могат да бъдат разглеждани в друг контекст. Комисията със сигурност ще подходи към този въпрос конструктивно, прагматично и непредубедено.
Добра практика е понякога да се прави оценка на това дали законодателството работи добре и постига своите цели, а Комисията е изготвила своето предложение за преработване на Регламента именно в този дух. Използването на техниката за преработване на нормативни актове отговаря на целта за по-добро законотворчество. Тъй като този Регламент засяга основни права на гражданите, от изключително значение е да се приеме единен, ясен и разбираем правен текст.
Техниката за преработване на нормативни актове не връзва ръцете на законодателя повече, отколкото традиционният начин за изменение на законодателството. Независимо от избора на законодателна техника, общностният законодател не трябва да излиза извън рамките на целта на предложението.
Ние сме се ангажирали да продължим да засилваме прозрачността и откритостта, и аз твърдо вярвам, че избраният начин за постигането им е добър. Във връзка с това обаче трябва да спомена, че голям брой от измененията се отнасят до разпоредби на Регламент (ЕО) № 1049/2001, които не са предложени за изменение от Комисията. Ние не сме в състояние да ги приемем, защото те излизат извън обхвата на предложението на Комисията.
След тези мои думи аз веднага ще допълня, че Комисията, разбира се, иска да приеме добри идеи, въпреки че в този момент ние все още сме в начален етап на процедурата. Бих искала да потвърдя, че Комисията е готова да проведе обсъждания с двамата съзаконодатели и че нашето желание е да се опитаме да намерим общ език, за да постигнем балансиран и приемлив компромисен текст. Въпреки това Комисията предпочита да излезе с изменено предложение, когато двамата съзаконодатели изложат своята позиция. Ние не можем и няма да предрешаваме или изпреварваме резултатите от обсъжданията или преговорите.
Ние също така следва да имаме предвид промените, до които ще доведе Договорът от Лисабон - ако влезе в сила и когато това стане - във връзка с този спорен въпрос. Тогава Регламент (ЕО) № 1049/2001 ще се отнася до всички институции, органи, агенции и служби на Европейския съюз, и в ограничена степен за Европейския съд, Европейската централна банка и Европейската инвестиционна банка. За гражданите Договорът от Лисабон ще означава реален напредък, когато всички структури на ЕС ще прилагат общ набор от правила относно достъпа до документи. Такъв единен набор от правила осигурява съгласуваност, но едновременно с това той трябва да бъде изготвен по начин, който да съответства на големия брой структури с много различни пълномощия и компетенции.
Искам също така да повторя това, което съм казвала в предишни случаи в Парламента и на други места. Регламент (ЕО) № 1049/2001 е крайъгълен камък на политиката на прозрачност, но ние трябва да помислим и за това какви инициативи можем да предприемем извън рамките на формалното законодателство. Ето защо на съвместното заседание на комисията по граждански свободи, правосъдие и вътрешни работи, проведено на 20 януари, аз съобщих, че поемам инициативата да подготвя план за действие във връзка с постигането на откритост. Примери за това, върху което искам да наблегна в плана на действие, са подобряване на регистрите, по-лесна употреба и достъпност, активно разпространение и по-бързо публикуване на документите, и, разбира се, продължаване на обсъжданията с другите институции на ЕС. Това е прагматичен и ефективен начин за въвеждане на прозрачност във всички дейности по осъществяване на нашата политика. Трябва да водим напред, давайки пример.
В същия дух трябва да обърнем внимание и на това как да накараме нашите институции да работят по начин, който е по-разбираем за гражданите. Нуждаем се от активна политика на информиране на гражданите и довеждане до тяхното знание на това как общоевропейската политика се отразява на тяхното ежедневие. Разбира се, Регламент (ЕО) № 1049/2001 е важен инструмент, но настрана от правния текст е по-важно как да го приложим на практика.
За да обобщя позицията на Комисията относно доклада на г-н Mr Cashman, на този етап на процедурата искам да кажа следното: има някои изменения, които Комисията не може да приеме, защото излизат извън рамките на правното основание в член 255 от Договора за ЕО. Има други изменения, които не можем да приемем, защото излизат извън обхвата на предложените от Комисията промени. В някои случаи обаче тези изменения насочват вниманието към важни въпроси, които могат да се в друг контекст. Комисията винаги е готова да приема нови идеи в най-различен контекст. След като станат известни позициите на Парламента и на Съвета, вие ще научите позицията и на третата страна на институционалния триъгълник.
Очаквам с нетърпение едно интересно и провокиращо размисъл разискване. Темата заслужава това, а нашите граждани имат право да очакват ясно и добре работещо законодателство относно публичния достъп до нашите документи.
докладчик по становището на комисията по правни въпроси. - (IT) Г-н председател, госпожи и господа, имам една минута за комисията по правни въпроси и една минута за групата на Зелените/Европейски свободен алианс. Ето защо аз искам да ги съчетая, тъй като в този случай между тях има много общо.
Г-н председател, в комисията по правни въпроси ние най-подробно обсъдихме въпроса за преработването. Ще кажа направо, че никак не сме доволни. Ние действително смятаме, че използването на процедура на преработване не е най-доброто решение за такъв вид акт, включително защото, както каза членът на Комисията, истинската задача е да разберем как един регламент, който е работил доста добре, но би могъл да бъде усъвършенстван, може наистина да бъде усъвършенстван. Така че резултатът, постигнат било то чрез използване на тази процедура или чрез направените практически предложения, е определено крачка назад в сравнение с настоящото положение. Ето защо по този въпрос трябва да се направи нещо, а то ще се постигне по-трудно с процедура на преработване, отколкото при наличие на пълен законодателен мандат.
Второто, което искам да кажа, е, че няма смисъл да се говори с недомлъвки. Радвам се, че членът на Комисията заявява, че приветства инициативи във връзка с прозрачността и откритостта, но остава фактът, че предложението на Комисията изключва от обхвата на настоящото законодателство документи, които понастоящем са открити и прозрачни. Това е истината по този въпрос. Истина е също така, че редица държави-членки, включително нейната собствена, са заявили също толкова ясно, че това е неприемливо.
Проблемът днес е, че ако искаме да подобрим един законодателен акт, ние не можем просто да защитаваме статуквото, защото ако постъпим така, ще се изложим на риска да го направим по-непрозрачен, по-неразбираем и, дори бих казала, по-недемократичен.
Г-н председател, прозрачността е основата на демокрацията. За съжаление, Европейският съюз едва ли може да се похвали с прозрачност. Директивите се нуждаят от промени, но също така и нагласите. Какво ще кажете за изявлението на Съвета, че на външни лица не следвало да се дават документи, отнасящи се до правна консултация във връзка със законодателна процедура? В такъв случай, те не следва да се дават на външни лица или, ако желаете, на гражданите. Не разбирам как гражданите на Европейския съюз могат да бъдат външни лица.
10. Равно третиране и равен достъп за мъжете и жените в сферата на сценичните изкуства (Доклад Claire Gibault (
Г-н председател, госпожи и господа, кариерите в сферата на сценичните изкуства не са пощадени от съществуващото значителни неравенства между мъжете и жените.
Тъй като имам отговорности в сферата на изкуствата, аз взимам тази тема много присърце, защото срещу жените в сценичните изкуства, особено когато става въпрос за ръководни постове, все още се шири дискриминация. Има съвсем малко жени ръководители в областта на театъра, балета, операта и т.н.
Така например е важно да се разшири практиката на провеждане на прослушвания зад екрана при набиране на музиканти за оркестри, по аналогия със съществуващата в стопанската област практика на преглеждане на анонимни автобиографии, отчасти защото това е единственият начин, по който жените получават работа като солисти на оркестри, а също така защото това е добър начин на борба с расовата дискриминация.
Освен това жените от този сектор все по-трудно постигат баланс между професионалните и семейните задължения, поради необичайното работно време, свързано с тези професии, и оттук необходимостта от специални часове на отваряне на детските ясли, за да се посрещнат нуждите на артистите.
Госпожи и господа, Европа, като наследствен дом на културата, не може да продължава да не прави нищо, изправена през тези проблеми, които я карат да страда.
12. Eмисии от промишлеността: комплексно предотвратяване и контрол на замърсяването (преработена версия) (Доклад Holger Krahmer (
Г-н председател, ако съм Ви разбрал правилно, Вие загатвате, че председателството иска да приложи процедура за преработване към доклада Krahmer днес и към доклада Cashman утре, за да можем да проучим последствията от това.
Г-н председател, както казах по-рано, аз подкрепям това предложение, въпреки че искам да посоча, че ако не бяха внесени за обсъждане изменения, надхвърлящи до известна степен рамките на това, което беше прието въз основа на общ компромис в комисията по околна среда, обществено здраве и безопасност на храните, този проблем нямаше да възникне, тъй като компромисните изменения напълно съответстваха на естеството на преразглеждането, а именно, преработка. Ако нещата стояха така, щяхме да гласуваме, днес, но ние приемаме отлагането, защото в него има смисъл.
Г-н председател, наложително е, ако г-н Watson предлага ние да обмислим последствията от преработването, да ни обясни какви са тези последствия. Вероятно той би искал да си поговори с г-н Corbett преди да отговори.
Сега съм сравнително спокойна по този въпрос, но би било много по-разумно, тъй като ние сме се организирали да гласуваме относно това и няма вероятност да променим мнението си за конкретното гласуване - "за", "против" или "въздържал се" - в светлината на процедурите за преработване, да гласуваме сега, когато имаме време, а не да бързаме и да добавяме това гласуване към списъка за утре, когато имаме да вършим много други неща. Затова аз съм против преместването му за утре.
Г-н председател, радвам се, че председателят най-накрая даде думата на докладчика. Аз също съм доста изненадан.
На този етап ние все още свикваме с правилата за преработване. Аз обаче искам да насоча вниманието към факта, че прилагането на тези правила не е изненада, дори точно преди гласуването. Ние вече сме прилагали последователно тези правила в комисията и е напълно логично да ги приложим последователно и на пленарното заседание.
Ако трябваше да гласуваме сега, нямаше да има нито едно изменение и нито един компромис, предстоящ за гласуване, които да не са били обсъдени. Всичко в списъка за гласуване се подрежда по точки. По същата причина, както и г-н Sacconi, но с различно заключение, аз не виждам абсолютно никакъв смисъл за отлагаме. Можем да гласуваме сега!
(EN) Г-н председател, тъй като сме решили да гласуваме, бихте ли посочили защо толкова много изменения бяха отхвърлени като недопустими. Това е проблемът и това е въпросът, който първоначално беше повдигнат във връзка с разглеждания преработен вариант. Ние не разбираме защо някои изменения са недопустими. Бихте ли изяснили това, докато се насочваме към гласуване?
Аз зная в общи линии в какво се състои въпросът, но съжалявам, че не мога да Ви информирам по-подробно. Сега обаче гласуваме за изменения, които са минали през комисия, считат се за допустими и съществени, и които може да представляват или да не представляват мнението на Парламента.
(IT) Г-н председател, искам само да кажа, че днешният епизод ясно показва, че споразумението за преработване не действа и че това ще засегне нашите правомощия като независим орган. Това е проблемът с тази процедура, както и ние сега добре демонстрираме.
(EN) Г-н председател, съжалявам, че ще удължа обсъждането, но мога ли да допълня това, което моите колеги г-жа Doyle и г-жа Frassoni току-що казаха? Като един от авторите на няколко от измененията, аз бях във връзка с кабинета на председателя до 11,50 ч. и не получих ясно "да" или "не" за това дали измененията, които внесохме - от 136 до 139, ще бъдат гласувани, или не. Не стана ясно, а последните думи бяха, че гласуването вероятно ще се отложи. Както каза Avril Doyle, ние просто не разбираме защо тези изменения са недопустими. В интерес на яснотата би следвало да разполагаме още с известно време и да получим разяснение от кабинета на председателя.
Уведомен съм за това какво е постановено и че само няколко изменения са обявени за допустими, както е нормално във всеки парламент. Смятам, че ще бъде полезно председателстващият гласуването да направи изявление утре, така че да има изясняване. Но сега трябва да продължим към гласуването. Съжалявам за тези, които са разочаровани.
(EN) Г-н председател, в повечето от списъците ни за гласуване изменения 88 и 89 са критикувани като недопустими и не е посочено как следва да гласуваме. Макар Вие да искате от нас да гласуваме, ние имаме малък проблем във връзка с това, защото не знаем за какво гласуваме и по какъв начин следва да гласуваме.
Предлагам да помислим още по тази нова процедура, която използваме за преработване, защото изглежда че липсва координация и комуникация сред различните политически групи.
Г-н председател, госпожи и господа, аз мога да ви извадя от затруднението и дори да посоча на председателя какво е решил самият той. Сега пред нас са изменения 106, 139, 88 и 89. Председателят е обявил изменение 88 за недопустимо. Вие всички имате бележка в този смисъл в списъка за гласуване. Ако не, ще трябва да говорите с отговорните лица във вашата група. Съжалявам за това.
(EN) Г-н председател, някои от измененията, които определихте за недопустими, бяха обявени за такива и от председателя на комисията по околна среда, обществено здраве и безопасност на храните, в съответствие с процедурите за преработване. Парламентът няма право да внася закони. Неговата възможност за оказване на влияние се състои в изменение на законите, които се поставят пред нас. Изглежда, че по начина, по който сме изтълкували тази процедура за преработване, ние сами сме се обезсилили. Бихте ли информирали председателя, че ако Парламентът трябва да покаже истинската си сила, ние ще трябва да ги преразгледаме?
14. Насоки за бюджетната процедура за 2010 г. - Раздел ІІІ Комисия (Доклад László Surján (
Г-н председател, в името на помирението искам да внеса устно предложение за изменение, което е класирано под параграф 13. Текстът следва да гласи: "[...] както и на въпроса с вътрешната сигурност, по-специално , имиграцията, борбата с тероризма, демографските предизвикателства [...]", вместо стария вариант "[...] както и на въпроса с вътрешната сигурност, по-специално имиграцията, борбата с тероризма, демографските предизвикателства [...]".
Бих помолил Парламента да подкрепи това устно предложение за изменение.
(EN) Г-н председател, в текста на листата за гласуване между "тероризъм" и "имиграция" има запетая, докато ние приехме точка и запетая. Това не можеше да се чуе, когато г-н Surján прочете неговия текст. Ние искаме тази точка и запетая да остане между "тероризъм" и "имиграция".
Г-н председател, тук ние говорим за "диверсифицирани маршрути за пренос на газ" и аз искам също да добавя "и ресурси", защото:
(EN) Не само маршрутите за пренос на газ, но и източниците на газ следва да се разграничават и това трябва да се включи тук. Ако това изменение бъде отхвърлено, това трябва да се включи в оригиналния текст.
Г-н председател, не възразявам срещу устното предложение за изменение, направено от г-н Swoboda, което се отнася до оригиналния текст. Във всеки случай, от Бюрото по представяне на предложения ми казаха, че това изменение е валидно само заради частта, която се изменя. Ако не е така, аз подкрепям устното предложение за това изменението да бъде част от оригиналния текст. Ето защо нека онези от вас, които ще последват съвета ми, да гласуват против първата част в това пето гласуване и след това ще проведем допълнително гласуване за устното предложение за изменение, което аз подкрепям.
(EN) Г-н председател, устното предложение за изменение се отнася и за двата случая, но аз зная, че членовете на групата PPE-DE ще гласуват различно при разделното гласуване, така че това не променя нищо, съгласен съм.
(EN) Г-н председател, ние не гласувахме за устното предложение за изменение, направено от г-н Swoboda. Затова, ако Парламентът иска да подкрепи неговото устно предложение за изменение, ние следва да гласуваме, че то все още е валидно за оригиналния текст. В противен случай ние ще сме имали четири гласувания и ще сме го отхвърлили, което изисква пет гласувания.
Устното предложение за изменение е включено в първото от четирите гласувания. Това показва листата за гласуване. То е включено в първото от разделните гласувания и е отхвърлено.
(EN) Г-н председател, не е така: в листата за гласуване без устното предложение за изменение ние гласувахме за първата част от предложението на група PSE за изменение и тя беше отхвърлена. Освен първоначалното предложение за изменение на група PSE, г-н Swoboda внесе предложение за включване на думата "източници". Аз не съм нито "против", нито "за". Няма да изкажа недоволство, ако група PSE не изказва недоволство. Просто искам да поясня, че доколкото зная, думата "източници" не фигурира в текста.
(EN) Г-н председател, излиза, че е трябвало да гласуваме за това дали го искаме или не.
Не. Аз попитах дали има възражения по устното предложение за изменение. Нямаше такива и тогава то стана част от изменението, което беше гласувано при първото поименно гласуване, и беше отхвърлено. Така стоят нещата.
(EN) Г-н председател, ще бъде съвсем просто. Предлагам да заменим "страхове" в оригиналния текст с думата "безпокойства".
(EN) Г-н председател, във връзка със забележката на огладнелия г-н Beazley относно поименните гласувания искам да изтъкна само, че всяко поименно гласуване по настоящия доклад беше поискано от групата PPE-DE. Толкова по въпроса!
А г-н Beazley е много отдаден член на групата PPE-DE!
Преди да започне гласуването, аз искам да информирам колегите, че днес въвеждаме нова информационна система за гласуване в залата. Нейната отличителна черта е показването на един от големите екрани на официалната листа за гласуване, изготвена от Бюрото по представяне на предложенията. На екрана се осветява всяко гласуване успоредно с обявяването му, като по този начин улеснява членовете на ЕП при проследяването на гласуването.
Г-н председател, аз търся разяснение. Дали в този случай председателят е постановил, че ние ще приложим процедурата за преработване към гласуването за доклада Krahmer днес и към гласуването за доклада Cashman утре? Ако това е така, моята група иска да отложим гласуването по доклада Krahmer до утре, за да проучим последиците от прилагането на процедурата за преработване за гласуването.
Председателят взима предвид тези две точки. Когато стигнем до доклада Krahmer ще разгледаме Вашето процедурно предложение.
(DE) Г-н председател, поздравявам Парламента за новата информационна система. Изглежда обаче, че "няколко бита информация" от нея не действат в ежедневната ни работа .
Междувременно аз съм много доволен, че на петдесетата годишнина от окупацията на Тибет от Китай много от нас можаха да покажат тибетското знаме. Казаха ми обаче, че Бюрото е съобщило предварително, че някои от знамената не могат да бъдат поставени, което означава, че членовете на Парламента не могат да ги покажат на този важен ден. Има ли някаква по-нова информация по този въпрос?
Разбирам, че има известно объркване по този въпрос, но председателят каза, че днес, в името на добрия ред - и аз се радвам да видя толкова знаменца в залата, всъщност имам едно в джоба си - тибетското знаме може да бъде показано.
Това ми дава възможност да поздравя тук в залата г-н Tashi Wangdi, представителят на Негово светейшество Далай Лама.
(EN) Г-н председател, искам да кажа няколко сериозни и важни думи, ако ми позволите. Съвсем скоро отмина годишнината от варварското избиване с изстрел в тила на 20 000 полски офицери и хора от интелигенцията в Катин през 1940 г., по заповед на "бащата на нациите" Йосиф Сталин. Това е означавало ликвидиране на водачите и елита на нация, бореща се за своята свобода и за тази на Европа.
Преди четири години аз помолих за едноминутно мълчание, за да ги почетем, но Парламентът отказа. Затова аз няма да моля за същото днес и ще освободя председателството от взимането на, както изглежда, едно толкова трудно решение. Вместо това, аз искам да напомня на всички за тази трагедия и да изразя желанието нашите общи усилия да попречат на появата на такъв вид геноцид в европейския континент в бъдеще.
(EN) Г-н председател, любопитно е, че за всяка криза отговорът на Парламента е по-голяма европейска интеграция. Повечето хора, обезкуражени от икономическата суматоха през последните шест месеца, реагират на ситуацията, възприемайки я като плашеща и вероятно болезнена. В тази зала обаче, както показва и докладът, ние я виждаме като възможност за повече регулация, повече единност и повече хармонизация на равнище на ЕС.
Проблемът е в това, че хората, които вземат решението, ще бъдат защитени от последствията му. В своите дворци и канцеларии, заобиколени и изолирани от моторизираните си конвои, колите с шофьори и официалните си банкети, те няма да плащат същата цена, която ще плащат нашите избиратели, като резултат от тази икономическа политика. Според мен е аксиома, че трябва да реагираме на икономическата криза с по-голяма гъвкавост и като позволим на различните държави да съобразят лихвените си проценти с конкретните си нужди. Вместо това ние правим точно обратното.
(MT) Гласувах в подкрепа на този доклад, защото той силно подчертава значението на солидарността, на факта, че общата политика за предоставяне на убежище трябва да се гради върху солидарността. Искам обаче да подчертая, че в доклада има някои точки, които не мога да приема и по които бих гласувал против, ако се гласуваше поотделно. Специално искам да отбележа въпроса относно политиката за задържане. Считам, че когато става въпрос за задържането на лица, търсещи убежище, трябва да сме много внимателни, защото въпросът не е просто да решим задържането да се прекрати веднъж завинаги и това да важи за всеки. Има специфични обстоятелства, при които прилагането на политика за задържане е и винаги ще остане важно.
(NL) Г-н председател, аз гласувах против доклада Catania, тъй като съм изцяло и напълно несъгласен с последните предложения на Комисията относно политиката за предоставяне на убежище, които докладчикът приветства в този доклад.
Моето конкретно опасение е, че новата директива, която предоставя на лицата, търсещи убежище, още по-лесен достъп до пазара на труда и освен това ще повиши надбавката, ще се превърне в стимулиращ фактор, подобен на колективните узаконявания, извършени в Испания, Нидерландия, Белгия и Италия, последствията от които бяха просто катастрофални.
В действителност трябва да припомня на залата, че според последните преброявания в Европейския съюз все още има над 20 милиона безработни - броят им вероятно вече е достигнал 25 милиона - което означава, че да се привличат още лица, търсещи убежище, всъщност е вид колективно самоубийство. Освен това смятам, че цялата тази проблематика трябва да остане в изключителните правомощия на държавите-членки.
(NL) Г-н председател, аз гласувах против доклада Catania, тъй като той ясно отразява крайната склонност на лявото крило да направи невъзможна ефективната система за управление на предоставянето на убежище. Всички нарушения на съществуващите системи в държавите-членки са оправдани и стремежът е те да бъдат по възможност "издялани в камък" в законодателството.
Един пример е толерирането на мнимите лица, търсещи убежище, които използват малки деца като средство да се сдобият с разрешение за пребиваване, а друг такъв е противопоставянето на затварянето на приемните центрове за лица, които не отговарят на критериите за признаване на статут на бежанци и които, след като бъдат освободени, "изчезват". Очевидно се полагат всички усилия, за да се облекчи живота на действителните и потенциалните незаконни имигранти.
Докладчикът е доволен, че Съдът отменя списъка на сигурните държави, макар че такъв списък е от основно значение за упражняването на контрол върху потока от бежанци. По този начин стратегията на лявото крило цели да претовари системата, така че да направи напълно невъзможна нейната ефективност. Не това обаче искат мнозинството от европейците и затова тази тема ще бъде забележимо отразена в нашата предизборна кампания.
(DE) Г-н председател, аз подкрепям идеята за обща европейска политика за предоставяне на убежище, която ще доведе до бързи и категорични решения. Казвайки това, аз съм против този доклад, защото той съдържа абсолютно неприемливи елементи, като разширяването на обхвата на термина бежанец спрямо настоящите условия на Женевската конвенция, отмяната на регулацията относно сигурни трети страни, за която вече успяхме да постигнем положително споразумение; поставянето на задачи на агенцията Frontex, които нямат нищо общо с нея; предоставянето на лицата, търсещи убежище, право свободно да избират коя държава да поеме отговорността за процедурата, което е отказ от Дъблинската конвенция, и по-лесен достъп до пазара на труда за лицата, търсещи убежище. Ние искаме бързи процедури, а не интеграция на лица, търсещи убежище, които евентуално ще се наложи да напуснат Европейския съюз след 14 дни, защото така или иначе няма да получат статут на бежанци.
Като цяло Европейският съюз се развива в положителната посока към обща политика, но предложеното в този доклад е напълно непродуктивно. Ето защо аз гласувах против доклада.
(EN) Г-н председател, Европейският съюз продължава да придобива един по един атрибутите и капаните на националното единство: правна система, общи външни граници и сега обща политика относно това кой може да преминава тези граници и да се установява на негова територия. Постепенно той възприе всички характеристики, които международното право признава като определящи за държавността.
Исках да Ви поздравя, г-н председател, че при Вашето председателство беше разрешено на членовете на Европейския парламент да покажат малки тибетски знамена на своите катедри, както направи моят съсед. Това е в забележителен контраст с начина, по който ни бяха отнети нашите плакати, когато се осмелихме в тази зала да покажем думата "референдум". Искам да Ви помоля - защото зная, че Вие и други, присъстващи тук, колеги се интересувате от тази тема - да помислим върху лицемерието да подкрепяме националното самоопределение в Тибет, но да се противопоставяме на националното самоопределение в рамките на Европейския съюз. Ако мислите, че съм краен в очертаването на този паралел между авторитарното правителство в Китай и Европейския съюз, докажете ми, че не съм прав като поставите вашия Договор на гласуване чрез референдуми, както обещахте. Pactio Olisipiensis censenda est!
(EN) Г-н председател, ще бъда кратка. Гласувах в подкрепа на доклада, защото всичко, което подпомага безопасността по пътищата, трябва да бъде приветствано.
Имам и допълнително съображение. Ние в Ирландия сме загрижени за проблемите на безопасността по пътищата. Когато пътищата се поддържат от местните органи, се случват някои ужасни трагедии и това е проблем, който вероятно трябва да бъде разгледан от европейска гледна точка, и да се въведат стандарти.
(EN) Г-н председател, преди всичко искам да приветствам доклада и да благодаря на докладчика за добре свършената работа. Трябва да призная, че много рядко може да се случи да бъда повлиян в Северна Ирландия да гласувам положително за директива на ЕС, но за тази бях спечелен и със задоволство наблюдавах положителните резултати от гласуването днес. Веднъж и моята страна да получи добра новина, от която определено се нуждае.
Предложенията за повече безопасност и повече чувствителност и разум по отношение на околната среда винаги заслужават поздравления. Надявам се в по-дългосрочен план директивата да съхрани съществуващите и да създаде нови работни места в тази сфера. Това е нещо, което всички можем да приветстваме що се отнася до Европа, да сме позитивни и да мислим в правилната посока, а не да спираме развитието на икономиката.
(EN) Г-н председател, покрай цялото объркване относно разпределянето и преразпределянето за много колеги това беше много трудно гласуване. В крайна сметка аз се въздържах от този вот конкретно заради загрижеността си за почвите. Комисията по земеделие и развитие на селските райони има опасения за директива за почвите и това е проблем, който трябва внимателно да бъде проучен. Ние постигнахме известен напредък с измененията по отношение на селскостопанските въпроси като цяло, но все пак моят вот беше "въздържал се", а не "против", защото в този доклад се говори много за околната среда, за енергийните източници и емисиите, което аз подкрепям.
(DE) Г-н председател, приветствам радушно основния елемент на доклада Krahmer - европейската мрежа за сигурност. Определени са норми за допустими емисии, към които държавите-членки трябва да се придържат, като пределни при издаването на разрешителни на големи промишлени предприятия. Налице е груба рамка, която позволява всичко да се движи гладко и да се подготви равен терен за действие. Това ще сложи край на инфлационната употреба на дерогациите, извършвана досега в някои държави-членки. Това означава конкуренция на равна основа в цяла Европа. По този начин можем заедно да установим висок стандарт на европейско равнище.
Трябва да поясня обаче, че решително отхвърлям разпоредбите относно опазването на почвите. Моето мнение е, че трябва да се обръща повече внимание на принципа на субсидиарност. Разпоредбите относно опазването на почвите нямат презграничен ефект. Опазването на почвите не е трансграничен проблем. Ето защо продължавам да считам, че държавите-членки сами могат да регулират опазването на почвите.
Тук обаче има опит да се използва Директивата за комплексно предотвратяване и контрол на замърсяването (КПКЗ) като задна врата, през която да се внесат части от Директивата за опазване на почвите, която ние успешно отхвърлихме в миналото. Изразявам искрено съжаление, че моите предложения да бъдат заличени съответните части бяха отхвърлени с незначително мнозинство - в един случай само с шест гласа. Ето защо реших да гласувам против доклада като цяло, въпреки че много силно приветствам Европейската мрежа за сигурност.
(EN) Г-н председател, не съм напълно съгласна с настоящия доклад, както и с начина, по който го разгледахме днес, но въпреки това гласувах в подкрепа на доклада, защото считам, че той намалява бюрокрацията. Промишлените инсталации отделят голям дял от емисиите на замърсяващи вещества в Европа, но тежката промишленост е един от двигателите на нашата икономика и тя трябва да бъде насърчавана да отделя по-екологосъобразни емисии.
Това е голям проблем за моя район - Уест Мидландс, който е един от най-индустриализираните в Обединеното кралство. Приветствам комплексния подход, но строгите изисквания в доклада будят тревога и съм загрижена да не се окаже, че разходите за неговото прилагане са толкова големи, че подкопават разпоредбите за опазване на околната среда.
Необходим е контрол на Европейската мрежа за сигурност, както и разглеждане на въпроси като разпръскването на животински тор и течен тор, които според мен ще бъдат несъизмерими с ползите за околната среда.
Административните тежести и разходите трябва да бъдат пропорционални на ползите за околната среда, защото само в този случай бихме спечелили всички - предприятията ще бъдат подпомогнати да изпълнят ангажиментите си към околната среда и така ще окажат съдействие в борбата с климатичните промени и ще имат потенциал да подобряват здравословните условия за младите и за възрастните хора в моя район.
(EN) Г-н председател, гласувах против настоящия доклад. Макар съдържанието му да е добро, в крайна сметка отива твърде далеч. Подкрепям модернизирането на регламентите на Европейския съюз, но не и тяхното бюрократизирането, създаването на трудности за работа с тях и насочването им против промишлеността.
Според мен опитът селското стопанство да бъде подчинено на това законодателство е твърде крайна и напълно неприемлива мярка. Това решение трябва да бъде отхвърлено. Съхраняването на почвата не е отговорност на Европейския парламент, нито такова законодателство може да бъде приложено в целия Европейски съюз. Това трябва да бъде отговорност на националните правителства.
Трябва да попитам защо не са проведени консултации с комисията по земеделие и развитие на селските райони по този конкретен въпрос. Не можете да внасяте деструктивни норми и да принуждавате свиневъдите и птицевъдите да прекратят дейността си. Истината е, че въвеждаме норми и ограничаваме производството в Европа, а в същото време разрешаваме внос в Европейския съюз на продукция, която не съответства на стандартите в Европа. Не мога да приема това.
Стандарти за организациите за проверка и преглед на кораби и за съответните дейности на морските администрации (преработена версия) - Общи правила и стандарти за организациите за проверка и преглед на кораби (преработена версия) - Държавен пристанищен контрол (преработена версия) - Система на Общността за контрол на движението на корабите и за информация - Разследване на произшествия в областта на морския транспорт - Отговорност на превозвачите на пътници по море в случай на произшествия - Застраховка на корабособствениците за морски искове - Спазване на изискванията от държавата на знамето (разискване)
доклада на Luis de Grandes Pascual, от името на делегацията на Европейския парламент в Помирителния комитет, относно съвместен проект, одобрен от Помирителния комитет, на директива на Европейския парламент и на Съвета относно общите правила и стандарти за организациите за проверка и преглед на кораби и за съответните дейности на морските администрации (преработена версия) (PE-CONS 3719/2008 - -,
доклада на Luis de Grandes Pascual, от името на делегацията на Европейския парламент в Помирителния комитет, относно съвместен проект, одобрен от Помирителния комитет, на регламент на Европейския парламент и на Съвета относно общите правила и стандарти за организациите за проверка и преглед на кораби (преработена версия) (PE-CONS 3720/2008 - -,
доклада на Dominique Vlasto, от името на делегацията на Европейския парламент в Помирителния комитет, относно съвместен проект, одобрен от Помирителния комитет, на директива на Европейския парламент и на Съвета относно държавния пристанищен контрол (преработена версия) (PE-CONS 3721/2008 - -,
доклада на Dirk Sterckx, от името на делегацията на Европейския парламент в Помирителния комитет, относно съвместен проект, одобрен от Помирителния комитет, на директива на Европейския парламент и на Съвета за изменение на Директива 2002/59/ЕО относно създаване на система на Общността за контрол на движението на корабите и за информация (PE-CONS 3722/2008 - -,
доклада на Jaromír Kohlíček, от името на делегацията на Европейския парламент в Помирителния комитет, относно съвместен проект, одобрен от Помирителния комитет, на директива на Европейския парламент и на Съвета за определянето на основните принципи при разследването на произшествия в областта на морския транспорт и за изменение на директива 1999/35/ЕО и директива 2002/59/ЕО (PE-CONS 3723/2008 - -,
доклада на Paolo Costa, от името на делегацията на Европейския парламент в помирителния комитет, относно съвместен проект, одобрен от помирителния комитет, на регламент на Европейския парламент и на Съвета относно отговорността на превозвачите на пътници по море в случай на произшествия (PE-CONS 3724/2008 - -,
препоръката за второ четене относно общата позиция на Съвета за приемане на директива на Европейския парламент и на Съвета относно застраховката на корабособствениците за морски искове (14287/2/2008 - C6-0483/2008 - (докладчик: Gilles Savary) и
препоръката за второ четене относно общата позиция на Съвета с оглед на приемане на директива на Европейския парламент и на Съвета относно спазването на изискванията от държавата на знамето (14288/2/2008 - C6-0484/2008 - (докладчик: Emanuel Jardim Fernandes).
Г-н председател, г-н Таяни, госпожи и господа, днес, с приемането на пакета Ерика III приключваме едно начинание, започнато преди повече от три години. В момента аз определено изпитвам удовлетворение и съм сигурен, че всички, които изминаха този път с мен се чувстват по същия начин. Сега ние откриваме нова страница в историята на Европа, като повишаваме безопасността по нашите морета.
Целта на пакета Ерика III е да предпазва нашите морета и, както добре знаете, началото му е свързано с опасните нефтени петна от корабите Ерика и Престиж, които причиниха тежки щети по южното европейско крайбрежие.
Ние си взехме поука от миналото и вече разбираме, че трябва да действаме незабавно за предотвратяване на други подобни произшествия. Европа не трябва да подценява стратегическото значение на морския транспорт за нейната икономика: 90 % от външнотърговския обмен на Европейския съюз, както и 40 % от търговията в рамките на Общността се извършват по море.
Това оправдава всички усилия, положени в течение на няколко десетилетия от ЕС за изграждане на законовата база за морския транспорт.
Както споменах, пътят към тази цел съвсем не беше застлан с рози, защото въпреки обединяващата ни обща цел първоначалното скъперническо отношение на Съвета затрудни пътуването. Същевременно, за да сме честни, трябва да отбележим твърдата политическа воля на френското председателство да намери решение на този важен въпрос.
Едва ли е необходимо да подчертавам решаващата роля на заместник-председателя г-н Таяни, който приложи последния тласък за постигане на консенсус. Накрая, но не по значение, бих искал да изтъкна решителността на всички в тази зала, които поддържаха интересите на Европа и защитаваха гражданите, които представляваме.
Връщайки се към същината на въпроса, бих искал да коментирам накратко всяко от предложенията, които са включени в пакета. Още сега мога да кажа, че повечето ми тревоги вече се разсеяха.
Госпожи и господа, по време на преговорите силно ме безпокоеше един проблем, който засяга един съществен аспект на пакета. Това е независимостта на структурите и органите, чиято задача е да изберат най-доброто възможно решение за възможно най-кратко време. По-конкретно, имам предвид независимите органи, които трябва да се създадат за решаване на въпрос, който винаги е бил много труден: дали бедстващ кораб да бъде допуснат в място за убежище. Госпожи и господа, аз подкрепям приетото окончателно решение на този проблем. Всяка държава-членка ще създаде свой независим орган, който ще разполага с необходимите ресурси и пълномощия да взема най-доброто възможно решение за възможно най-кратко време. Този орган ще взема окончателното решение дали да допусне кораба в убежището, или да го отпрати, само след извършване на подробен анализ на всички рискове.
Във връзка с това трябва да благодаря на г-н Sterckx за неговата упоритост при изпълнението на тази трудна задача. Удовлетворен съм и от напредъка относно инструментите за следене на движението на корабите, които са жизнено важни за намаляване на броя на опасните ситуации. По отношение на доклада на г-жа Vlasto, която поздравявам за отличната работа, бих искал да отбележа съществените подобрения, които ще бъдат въведени в сега прилагания режим за проверка на корабите в пристанищата на Общността, чиято ефективност ще се повиши чрез използване на рискови профили. Бих искал да благодаря и на г-н Kohlíček за готовността му да обсъжда проблемите и за добрата му работа.
Друг въпрос, на който бих искал да се спра, е амбициозното предложение относно правата на пътниците, които до сега не бяха уредени със законодателството на Общността. Този напредък дължим на усилията на г-н Costa, продължили до последната възможна секунда.
По отношение на докладите на г-н Savary и г-н Fernandes съм удовлетворен, че Съветът най-после реши да се откаже от обструктивната си позиция, която не водеше до нищо полезно. Тази промяна ни позволи да постигнем решение, макар и минимално. Във всеки случай мога да кажа, че съм доволен, тъй като пакетът сега е в завършен вид.
Накрая ще кажа няколко думи и за моя доклад. След като Съветът го проучи, той беше разделен на два отделни правни инструмента.
Основните моменти в моя доклад са следните: с настоящото четвърто изменение на законодателството на Общността, което урежда дейността на проверяващите органи, успяхме да укрепим механизмите за наблюдение, като създадохме независим комитет за оценка с постоянни правомощия и способен да действа по своя инициатива.
Успяхме, също така, да установим по-справедлива и по-гъвкава система от санкции, която е и по-ефективна от старата ни система, тъй като наказва тези, които нарушават правилата, но наказанието съответства на тежестта на извършеното нарушение и на финансовите средства на организацията.
В заключение считам, че успяхме да постигнем напредък и по най-сложния въпрос за признаването на класификационните сертификати, като определихме условията, при които признатите организации ще трябва да се признават взаимно, но без да застрашаваме безопасността по море и прилагайки най-строги правила, за да съхраним високото ниво, характеризиращо нашето европейско морско стопанство.
Г-н председател, Европейската комисия публикува предложенията си за пакета Ерика III на 23 ноември 2005 г.; надявам се ще ми разрешите тук да отдам дължимото на члена на ЕК, който тогава отговаряше за транспорта, г-н Жак Баро, защото той работи много амбициозно по този нов пакет и за повишаване на безопасността по море в Европа.
Пакетът Ерика III е заключителният щрих на цялата законодателна дейност, продължила 10 години след трагичното крушение на кораба Ерика край бреговете на Бретан. Той позволява на Европейския съюз да запуши някои сериозни законодателни пробойни и да стане международен еталон в областта на морската безопасност.
След тези морски злополуки разгневените граждани на Европа имаха правото да очакват твърда и мощна реакция на политиците за прекратяване на безотговорните действия.
Амбицията ни беше да създадем зона на отговорност, в която всеки участник в морския транспорт да поема своя справедлив дял от отговорността за решенията и действията си и, когато се налага, за своите грешки и заблуждения.
Поради това пакетът Ерика III обхваща няколко аспекта на морския транспорт, като отделните предложения удачно се допълват - това е цялостен подход, който ни накара да гледаме на всеки от нашите доклади като на съставна част от неделимо цяло.
Заплащане на такси от тежкотоварни автомобили за ползване на определени инфраструктури - Постигане на по-екологосъобразен транспорт и интернализация на външните разходи (разискване)
от г-н El Khadraoui, от името на комисията по транспорт и туризъм относно предложение за директива на Европейския парламент и на Съвета за изменение на Директива 1999/62/EО относно заплащането на такси от тежкотоварни автомобили за ползване на определени инфраструктури - C6-0276/2008 -, и
от г-н Jarzembowski, от името на комисията по транспорт и туризъм относно постигане на по-екологосъобразен транспорт и интернализация на външните разходи.
Г-н председател, г-н член на комисията, госпожи и господа, искам да започна направо по темата и да разясня някои недоразумения. Прочетох в различни източници, че чрез въвеждането на Директивата за евровинетката ние всъщност раняваме смъртоносно сектора на пътния транспорт в тези трудни икономически времена. Прочетох също така, че сме искали да направим пътните такси задължителни за всички пътнически автомобили в Европа.
Истината е, разбира се, че ние не възнамеряваме да наложим каквото и да било, а точно обратното -искаме да предложим широка гама от възможности, за да помогнем на държавите-членки, които пожелаят, в удобния за тях момент да въведат принципа "замърсителят плаща" в сектора на пътния транспорт. Т.е. ние искаме да създадем рамка, да положим основните правила, които държавите-членки трябва да спазват, ако искат да интернализират външните разходи.
Това трябва да ни приближи с една стъпка по-близо към по-устойчива транспортна система. Искам и веднага да добавя, че това не е чудодеен лек. Много, много повече мерки ще трябва да бъдат предприети, ако ще правим чудеса. Ако не направим нищо обаче, както знае и Комисията, пътният транспорт ще се увеличи с 55 % до 2020 г. Затова трябва да направим нещо.
Това, което предлагаме тук, е малка революция сама по себе си, ако мога така да се изразя, но това е само началото и ще са необходими амбициозни последващи действия в рамките на няколко години. С помощта на мнозинството в комисията по транспорт и туризъм ние успяхме да изготвим балансирано, разумно и съгласувано предложение. Трябва също така да благодаря на всички, които взеха участие. Не беше лесно, тъй като имаше широко вариращи гледни точки. Въпреки това аз се надявам, че ще запазим този баланс след утрешния ден и по този начин ще изпратим силен сигнал към Съвета, който трябва да състави друга обща позиция.
Какви са основните точки? На първо място, какви външни фактори трябва да бъдат въведени в системата? Ние избрахме областите със замърсяване на въздуха, шум и задръствания. Що се отнася до последното от изброените, ние всъщност направихме отстъпка за сектора на пътния транспорт, като казахме, че страни, които искат техните системи да обхващат задръстванията, трябва да направят връзка с пътническите автомобили. Това е по избор, а не задължително.
На второ място, по въпроса за целевите средства, ние не считаме приходите от тези такси за допълнителен данък, на който се позволява просто да се влее в държавните хазни. Тези приходи трябва да се реинвестират в системата на транспорта с цел поддържане на ниски външни разходи. Това трябва да е основната цел.
На трето място, има оперативна съвместимост, която е от жизненоважно значение, и аз мисля, че Комисията все още има какво да свърши в тази насока. Ние искаме да се премахне необходимостта в бъдеще товарните автомобили да вземат по 27 различни винетки, за да заплащат всички различни такси в Европа и аз мисля, че за тази цел са нужни ясни инициативи.
Четвърто, трябва да съществува възможност за по-нататъшни действия в бъдеще. В рамките на няколко години трябва да бъде съставено обобщение за интернализацията на външните разходи във всички видове транспорт. Трябва също да обмислим възможността за добавяне и на други външни разходи, но и трябва да предпочетем схемите за таксуване на база километраж пред схемите за таксуване, основаващо се на времето на ползване.
Като цяло въздействието на всичко това всъщност е ограничено. По наша оценка оперативните разходи могат да нараснат с 3 %, ако тази директива трябва да се прилага практически в цяла Европа. Затова бих искал да предложа на колегите си да се придържаме към пакета, подкрепян от комисията по транспорт и туризъм.
С други думи, аз не подкрепям измененията на Групата на Европейската народна партия (Християндемократи) и Европейските демократи, които искат да махнат задръстванията от системата, нито мога да подкрепя измененията, внесени от Групата на Зелените/Европейски свободен алианс, без значение за колко примамливи ги намирам. Нека да запазим целостта и да направим крачка напред.
Г-н председател, г-н заместник-председател, госпожи и господа, ще започна с това, че мобилността на хора и стоки е от ключово значение за качеството на живота на гражданите, за растежа и заетостта, за социалното и териториално сближаване на Европейския съюз, както и за търговията с трети страни.
Ето защо Европейската общност просто се нуждае от инфраструктура, която да отговаря на нейните нужди, и от справедливи правила, валидни за всички видове транспорт. Като се има предвид, че транспортът също има негативни последици за хората и околната среда, той трябва, разбира се, да бъде направен още по-екологосъобразен, така че да изиграе своята роля в борбата с изменението на климата.
Въпреки това аз трябва да Ви кажа, г-н заместник-председател, че това, което ни предлагате като базисен документ за постигане на по-екологосъобразен транспорт, е може би твърде оскъдно. Със съжаление отбелязвам, че няма последователен цялостен план и оставяте всичко отворено - всичко се крепи на субсидиарност. Ако кажете, че трябва да направим транспорта по-екологосъобразен, то това трябва да се приложи в целия Европейски съюз и не може да бъде подчинено на волята на държавите-членки. А след това трябва да се приложи навсякъде: от железопътния до морския транспорт.
Не можете да изберете само пътния транспорт - и по-конкретно само товарния пътен транспорт, и после да кажете "ще оставим държавите-членки да решат дали искат или не искат да имат пътни такси". Ако искате фундаментална промяна, трябва да предложите интегриран план за всички транспортни средства - и това е нещо, което направихме много ясно в комисията. Тогава обаче ще трябва също да направите това с научно обосновани оценки на въздействието, които взимат предвид последиците за конкуренцията между средствата за транспорт, разходите за мобилност и конкурентоспособност на Европа.
Втората точка, относно интернализацията на външните разходи, е друг пример за раздробяване при Вашата система, като се предлага нещо, което все пак не се предлага. Що се отнася до интернализирането на външните разходи Вие отново предлагате голям и тежък наръчник, който осигурява множество начини за извършване на изчисления, но пък накрая казвате "ние ще правим изчисления въз основа на фиксираната стойност". Никой човек на тази земя не може да разбере това. Също така не успявате да отчетете вече направените вноски от различните средства за транспорт, било то под формата на общо данъчно облагане, данък върху нефтопродуктите или превозните средства.
Знаете, че ситуацията с евровинетката е същата. Моята група е съгласна с другите групи, че вредните емисии и шумът трябва да бъдат взети предвид при външните разходи и при таксуването им. Какво да кажем за претоварването? Г-н заместник-председател, претоварването се дължи на неадекватната инфраструктура, предоставена от държавите-членки. Отпускането на средства на държавите-членки за управление на собствените им недостатъци би било пълна лудост.
Нещо повече, Вие сте съвсем наясно с факта, че дружествата от много време насам поемат разходите за претоварвания, тъй като това води до по-високи разходи за заплати и гориво. Предвид това трябва да се каже, г-н El Khadraoui, че няма смисъл да се интернализират разходите за претоварване, а всъщност точно обратното. Трябва да се опитаме да се отървем от претоварванията чрез разумна модернизация на инфраструктурата и разработване на интелигентни информационни системи за транспорта, като не трябва да създаваме тежест за бизнеса, който вече се бори с нарастващите разходи и с допълнителни разходи под формата на пътни такси. В това няма смисъл.
Г-н заместник-председател, Вашето Съобщение относно мерките за защита от шума в железопътния транспорт като цяло е положително. Както би казал някой англоговорящ: "Къде е оплакването?". Какво предлагате всъщност? Казвате, че има много възможности. Не, Вие представлявате Комисията! Вие имате правото и задължението да изготвяте предложения, които след това ние можем да приложим. Ето защо комисията по транспорт и туризъм Ви приканва действително да внесете предложение за директива относно зависимите от шума такси за достъп до линиите, така че чрез реинвестиране на парите, събирани с помощта на такива такси за релсов достъп в железопътните компании - включително частни, ние да бъдем в състояние да помогнем за това действително да бъдат монтирани нови спирачки за намаляване на шума. Всички ние в тази зала имаме ясна цел и това е, че шумовото замърсяване от железопътния транспорт трябва да бъде премахнато. Ние искаме да популяризираме железниците, но пък преминаването им през тихата долина на Рейн също трябва да се извършва по екологосъобразен начин. Така че помогнете ни да направим това - предложете нещо наистина постижимо!
Г-н председател, стигнахме до края на поредното разискване по въпрос, който аз реших да представя в тази зала веднага щом получих подкрепата на Парламента или казано по друг начин - целта ни да не налагаме нов данък на европейските граждани. Що се отнася до Комисията, фактът, че новата евровинетка не е задължителна, е доказателство, че ние не въвеждаме нов данък. Преди всичко, събираните суми по принцип няма да бъдат предназначени за бюджетите на различните държави-членки, но ще бъдат разпределени за осъществяването на положителни промени в даден сектор, а именно замърсяването, интернализиране на външните разходи и изграждане на по-безопасни пътища и инфраструктура.
Бих искал да благодаря на Парламента за ангажираността, която показа спрямо пакета за постигане на по-екологосъобразен транспорт, по-конкретно що се отнася до преразглеждането на Директивата за евровинетката. Проектът, приет от комисията по транспорт и туризъм въз основа на доклада на г-н El Khadraoui, изпраща силно послание към държавите-членки, тъй като предлага по-гъвкава рамка, която законно разрешава приемането на нови инструменти за борба с отрицателните ефекти в рамките на транспортния сектор, а също и в рамките на страните, участващи в него. Това се постига чрез демонстриране на политическо намерение постепенно да се насърчи въвеждането на справедлива и ефективна тарифна скала за ползването на инфраструктурите, при която плаща замърсителят, а не данъкоплатецът.
Имам чувството, че одобреното от Комисията становище, което се обсъжда днес, подкрепя предложението на Комисията в някои ключови аспекти. Що се отнася до разпределението на ресурсите, смятам, че предложените изменения са в съответствие с предложения от нас подход, който цели защитаването на разпределянето на приходите от такси и намаляването на външното въздействие на пътния транспорт, и считам, че мога да ги подкрепя. Що се отнася до вида на външните въздействия, които трябва да бъдат взети под внимание, аз казвам не на CO2, но да на отчитането на задръстванията. Една приспособена такса за задръствания би ни помогнала за по-ефективното справяне с изменението на климата, отколкото ако се прилага еднократен данък върху CO2. Това е от съществено значение за икономическата ефективност на пътния транспорт и е полезно за осигуряването на достатъчно приходи за финансиране на нови транспортни мощности и аз смятам, че компромисът, който сме постигнали, представлява добра основа за дискусии със Съвета. Все пак ние трябва да положим големи усилия, за да гарантираме, че крайният резултат ще представлява насърчаване за държавите, а не пречка, и няма да налага условия, които са твърде сложни за управление.
Въпреки това храня известни резерви относно конкретните изменения по отношение на чувствителните планински райони. Предложението на Комисията вече разрешава коефициент за умножение на разходите, свързани със замърсяването, известен като коригиращ коефициент за планинските райони. Фактът, че ние просто разрешихме добавянето на тази тарифна такса към съществуващите тежести чрез решението през 2006 г. за финансиране на големите тунели през Алпите, представлява двойно увеличение на тарифните такси, а това, по мое мнение, е пречка за постигането на единен пазар. На това и се дължи моето недоумение.
Сега бих искал да премина към доклада на г-н Jarzembowski във връзка със съобщението, придружаващо Директивата. Както ясно показа по време на речта си, г-н Jarzembowski силно критикува позицията на Комисията: за пръв път с него да не сме съгласни, след всичките тези години на съвместна работа. Докладът е определено критичен. Ще се опитам да се концентрирам върху две конкретни точки, които смятам, че са от решаващо значение. От една страна, бих искал да подчертая, че Комисията извърши оценка на въздействието, която обхваща всички транспортни методи и анализира влиянието на различните възможности за интернализиране. Според мен този анализ полага основите на стратегията за интернализиране, предложена от Комисията. От друга страна, Комисията предложи обща рамка за интернализиране, основаваща се на един принцип, който се отнася за всички транспортни методи и отчита предишни инициативи. Това е прагматичен подход, който зачита достиженията на правото на Европейския съюз (acquis communautaire) и взема под внимание наскоро приетите предложения - имам предвид включването в схемата за търговия с емисии (СТЕ) на въздухоплаването и международните споразумения за въздухоплаването, морския сектор и вътрешните водни пътища. Естествено, ние можем да разискваме дали предложенията на Комисията са достатъчно обхватни, но аз трябва да подчертая факта, че Комисията е обработила темите, които бяха поставени пред нея, с други думи - интегриран план за постигане на по-екологосъобразен транспорт, подкрепен с конкретни законодателни предложения.
Искам да завърша, като спомена за един аспект, по който Комисията и Парламентът са в съгласие: необходимостта да се намери законодателен подход към проблема с шумовото замърсяване в железопътния сектор. Комисията ще представи своите предложения в рамките на първото преразглеждане на железопътния пакет, който предстои да бъде приет през есента. Разбира се ще се радваме да чуем Вашите предложения по този въпрос.
Благодаря Ви, г-н Таяни. В отношенията Ви с г-н Jarzembowski вече би трябвало да сте забелязали колко прав е бил Карл Маркс, когато е показал как институционалната позиция на хората определя също и политическата им позиция по различни теми.
Г-н председател, комисията по промишленост, изследвания и енергетика разгледа основно два момента от тази Директива, първият от които е нефтът.
Заплащане на такси от тежкотоварни автомобили за ползване на определени инфраструктури - Постигане на по-екологосъобразен транспорт и интернализация на външните разходи (продължение на разискването)
Продължаваме с разискване на докладите на г-н El Khadraoui и г-н Jarzembowski за транспортния сектор.
Бих искала преди всичко да поздравя моя колега, г-н El Khadraoui и г-н Jarzembowski.
Транспортният сектор е един от основните сектори, които допринасят за икономическото и социално развитие на Европейския съюз. По искане на Европейския парламент Европейската комисия предложи интернализиране на външните разходи и изменение на Директивата за евровинетката. Въпреки това моментът, който бе избран, за да се направи това, попада в много трудни времена. Като резултат от икономическата криза броят на поръчките намалява, превозвачите са изправени пред повишени разходи, дружествата фалират и има загуба на работни места.
Въпреки че текстовете, предложени от Комисията, бележат стъпка напред в развитието на транспорта, който уважава и защитава околната среда, те могат и трябва да бъдат подобрени. Аз не мисля, че е правилен подходът на г-н Jarzembowski, при който само критикуваме, без да правим никакви подобрения. По мое лично мнение, една директива, която не може да се прилага задължително за всички държави-членки, няма да постигне своята цел и може значително да навреди на вътрешния пазар чрез бариери, които някои държави-членки, ако те желаят това, могат да въведат, за да блокират свободното движение на хора и стоки.
Ето защо аз считам, че процесът за интернализиране на външните разходи трябва да бъде приложен към всеки вид транспорт и двойното данъчно облагане да бъде избегнато. По този начин, ако някои държави-членки са решили да въведат пътни такси, то няма да бъде необходимо по-късно да се въвежда и допълнителен данък за замърсяване. Това всъщност е и позицията на г-н El Khadraoui, която аз подкрепям.
Разходите, произтичащи от пътните задръствания, са нараснали до 1 % от БВП. Затова трябва да предприемем съответни действия за понижаване, но цената на тези мерки, не трябва да бъде платена само от превозвачите на товари и пътници. Задръстванията се предизвикват от всички превозни средства и особено от неефективната инфраструктура. Държавите-членки трябва да инвестират в строителството на магистрали, високоскоростни железопътни линии и в алтернативи, които могат да намалят пътните задръствания. Интермодалният транспорт ще улесни прехвърлянето на стоките от пътната мрежа към железопътни, водни или въздушни транспортни системи, като по този начин ще направи превоза на стоки и пътници по-ефективен.
В заключение, ние се нуждаем от интегрирана стратегия за развитие на европейския транспорт която защитава околната среда, но без интернализиране на външните разходи, които засягат конкурентоспособността на пътния транспорт.
Г-н председател, съгласен съм с г-н Jarzembowski когато казва, че мобилността е от съществено значение за обществото. Съгласен съм също с г-жа Wortmann-Kool, която казва, че и тук трябва да обърнем специално внимание на вътрешния пазар. Според мен обаче това споразумение наистина ни придвижва напред в тази посока. Вътрешният пазар е важен и затова също е важно да се правят споразумения между държавите-членки. В допълнение, това е само първата стъпка към система, която със сигурност ще трябва да премислим отново в нейната цялост в даден момент и да приспособим в някои точки.
Голяма част от нашата група подкрепя постигнатия компромис с докладчика, за което му благодаря. Интернализирането на външните разходи - слушах внимателно изказването на докладчика - не е обикновен данък. Приходите, получени по този начин, трябва да се използват за намаляване на външните разходи. Това е съществен компонент от позицията на Парламента. Ако това не се случи, ние няма да имаме повече компромис.
Затова ние сме съгласни с включването на замърсяването на въздуха, шумовото замърсяване и задръстванията в интернализирането на външните разходи. В случая на задръстванията обаче, ако целта е борба и намаляване на това явление, всички участници в пътното движение, които го причиняват, трябва да бъдат третирани по същия начин, без никаква дискриминация между различните отговорни елементи.
Също така мисля, че е добре една държава-членка да представи план за действие и да посочи как планира да намали задръстванията. В крайна сметка заделянето на ресурси е важно - докладчикът също подчерта, че това е съществен компонент. В Парламента не се оспорва, че заделянето на ресурси, използването на приходите, е много важно.
Бих искал да кажа на г-жа Wortmann-Kool, че ако тези две условия - еднакво третиране на всички участници в движението, отговорни за задръстванията, и ясно заделяне на ресурси от приходите от такси - не са изпълнени и в случай че Съветът не е съгласен, групата на Алианса на либералите и демократите за Европа също ще оттегли подкрепата си за компромиса.
Благодаря Ви, г-н председател, на първо място бих искал да благодаря на двамата докладчици и особено на г-н El Khadraoui за работата по трудната задача за постигане на компромис. Мисля, че една част от компромиса се гласува от комисията по транспорт и туризъм - тази част, която се отнася за използването на целеви данъци, но пленарното заседание очевидно ще гласува за друга конкретна част - задръстванията. Бих искал да благодаря също и на моите колеги за тяхното разбиране по отношение на това да не се премахва таксуването, обвързано с времето на ползване, в граничните страни на Европейския съюз, където тежкотоварните превозни средства създават значително замърсяване, опашки на границите за дълги периоди, денем и нощем. В заключение, след като приемем тази Директива под една или друга форма, аз много се надявам, че независимо от кризата, държавите-членки все пак няма да направят краткосрочното положение зависимо от дългосрочни цели. По мое мнение това би било много важно за решаването на проблема. Благодаря ви.
Благодаря Ви, г-н председател, госпожи и господа, утрешното решение за външните разходи в сектора на пътния транспорт е решение за това, дали превозът на стоки в крайна сметка е устойчив; за това дали в бъдеще ще има лоялна конкуренция между пътния и железопътния транспорт; както и дали принципът "замърсителят плаща" най-накрая ще се приспособи за прилагане към пътния транспорт - поне в известна степен.
Разходите не са нови - те съществуват от известно време. Просто понастоящем те се заплащат от националните бюджети. Ние непременно трябва да поставим околната среда и здравето на живеещите в близост до транспортни връзки над това да имаме свободни от задръствания пътища. Проблемите са достатъчно добре известни на всички нас. Документирани са вредни въздействия върху здравето по транзитни маршрути и това е нашият призив за действие.
По-строгите стандарти за емисиите на отработени газове за тежкотоварни превозни средства, за които имахме такива големи надежди, бяха неадекватни. Никакви подобрения в отделните превозни средства не означаваха нищо, тъй като паралелният ръст обезсмисляше всичко. Това означава, че се нуждаем от нови, целенасочени мерки, за да подсигурим по-добра рамка за един пазар, който е излязъл извън релси. Това означава също така, че подобията на облекчения за тежкотоварните ползватели на пътища, които все още съществуват, трябва да бъдат премахнати, тъй като резултатът от това ще бъде допълнителното насърчаване на замърсителите заради тяхното замърсяване.
Изискваме възможно най-пълното включване на всички външни разходи, които възникват и в момента се поемат от бюджетите. Ще завърша с моята стара ceterum censeo: чувствителният алпийски район се нуждае от специална защита.
Г-н председател, премахването на митническите граници и обменните курсове в рамките на Европа увеличи мащаба на икономиката. Правителството създаде гъста мрежа от все по-широки магистрали. Много от стоките днес се транспортират на дълги разстояния, а понякога дори и на различни етапи от производствения процес.
Тези развития имат отрицателно въздействие върху околната среда и техните разходи не са за сметка на превозвачите. Отчасти в резултат на това товарният транспорт ставаше все по-евтин през годините. Това насърчи създаването на още по-голям трафик и допълнително увеличи въздействието върху околната среда.
През почти десетте години като член на Парламента често съм чувал да се говори за таксуване на превозвачите за тази екологична вреда, но, за съжаление, резултатите са все още незадоволителни. Понякога изглежда така сякаш политиците са по-заинтересовани от самите модели за изчисляване, отколкото от резултатите, които могат да бъдат получени чрез тях. Решенията, взети по тази тема през 2006 г., дадоха недостатъчни резултати.
Що се отнася до моята група, целта трябва да бъде да се даде на най-благоприятните за околната среда видове транспорт - железопътен и воден транспорт, по-скоро предимство, а за най-вредните за околната среда - автомобилния и въздушния транспорт, трябва да се създават ограничения. При такава липса на ясна цел, моделите на изчисление и допълнителните европейски правила само ще генерират бюрокрация, без никаква полза за хората и околната среда.
Моята страна, Нидерландия, е пример за това как не се прави. Една дискусия за пътните такси - за облагането на автомобилния трафик в зависимост от изминатото разстояние, продължава там в продължение на вече почти 20 години, а сега е съвсем в задънена улица. Единственото впечатление, с което остават гласоподавателите е, че задръстванията се облагат, без да има перспектива за разрешаване на проблемите под формата на подобрения в железопътния транспорт и в обществените услуги за пътнически превоз.
Европа не трябва да повтаря грешки, подобни на тези на държавите-членки. Тя трябва обаче да премахне всички пречки за регионалните и национални мерки, да направи възможно ефективното координиране на тези мерки, да подобри трансграничното плащане на такси и да осигури на професионалните шофьори по-добра информираност за това какви мерки да очакват извън зоната, където те живеят.
Предложенията на докладчика г-н El Khadraoui предоставят възможности за това и поради тази причина имат подкрепата на моята група. В допълнение, докладчикът г-н Jarzembowski главно привлича вниманието към проблемите с шума от железопътния товарен транспорт и ние сме съгласни с него. В същото време обаче бих желал да отбележа, че създаването на повече и по-високи шумови бариери покрай железопътните линии не може да бъде решението.
Г-н председател, след едно дълго и изморително разискване ние сме на прага на приемането на позицията на Парламента на първо четене. Аз съм доста доволен от резултата и изключително доволен от сътрудничеството с докладчика. Добре е, че на държавите-членки ще бъде дадена възможността да прехвърлят външните разходи към замърсителя. Нека не се колебаем да прехвърлим разходите за задръстванията, замърсяването на въздуха и шумовото замърсяване на този, който в крайна сметка е и потребителят.
Аз обаче приемам мнението, че държавите-членки трябва да запазят възможността да определят различни разходи. В допълнение, трябва да бъде възможно обратното проследяване на тежестите, които от своя страна да се прилагат ясно и прозрачно към действително направените разходи. Ние не можем да позволим на държавите-членки да въведат тип наказателен данък. Затова изменение 40 ще трябва да бъде отстранено от доклада.
Също така бих искал Съветът да ми каже дали споделя гледната точка на Парламента, че приходите от евровинетката трябва да се използват за намаляване на външните разходи. Това е от съществено значение за моята подкрепа на Директивата за евровинетка.
В допълнение, това предложение не трябва да остане изолирано. Камионите не са единствените участници в движението, отговорни за разходите, свързани със задръстванията; другите видове транспорт също ги генерират. С изключение на морския и въздушния транспорт, които ще бъдат обхванати от схемата за търговия с емисии, тези превозвачи също трябва да плащат своите външни разходи. Това е справедлив начин за насърчаване на превозвачите да се погрижат за подобряването на своите практики.
Искам също да се възползвам от възможността да помоля за подкрепа на моето изменение 76. Аз не разбирам защо Комисията реши да промени стария текст за регулиращите такси на "всеки градски път". Налагането на такива регулиращи такси е въпрос от национална компетентност. Държавите-членки са тези, които трябва да вземат решение относно начина, по който искат да наложат регулиращите такси, при условие, разбира се, че той не включва дискриминационни мерки . Предлагам да се върнем към стария текст от 2006 г. и ви моля за вашата подкрепа по този въпрос.
Следващата точка е време за въпроси (B6-0009/2009), която по изключение ще продължи до 20,00 ч.
Като начало ви информирам, че г-н Kovács няма да присъства, така че въпроси № 1 и 3 от първата част въпроси, отправени към члена на Комисията, ще бъдат поети от г-жа Reding.
Относно: Мерки за популяризиране на продукти и услуги, благоприятстващи увеличаването на енергийната ефективност и насърчаването на възобновяеми енергийни източници
На пролетното заседание на Европейския съвет през 2008 г., държавните и правителствени ръководители на държавите-членки постигнаха съгласие относно бъдещо преразглеждане на Директивата за данъчното облагане на енергийните продукти и електроенергията, чиято цел е насърчаване на увеличаването на процента на възобновяемата енергия като дял от общата използвана енергия.
Повишаването на енергийната ефективност е един от най-бързите, най-безопасните и най-евтините начини да се намали зависимостта на ЕС от енергийните ресурси на трети страни, да се намали енергийното потребление и да се съкратят емисиите на CO2, както и публичните разходи в Европа по отношение на разходите за енергия.
В светлината на необходимостта да се увеличи енергийната ефективност, би ли могла Комисията да посочи какви мерки, финансови и фискални инструменти възнамерява да приложи, за да насърчи използването на продукти и услуги, благоприятстващи енергийната ефективност и насърчаващи възобновяемите енергийни източници?
Именно чрез своя Европейски план за икономическо възстановяване - който, между другото, беше подкрепен от Парламента и от Съвета - Комисията подкрепи разпространяването на екологични продукти. Освен всичко друго, беше предложено да се намалят ставките на ДДС за екологични продукти и услуги, които целят да се подобри енергийната ефективност, особено що се отнася до сградите. Нещо повече, Комисията поощрява държавите-членки да предоставят стимули на потребителите от съответните страни допълнително да търсят екологосъобразни продукти.
Комисията понастоящем извършва преглед на действащото данъчно законодателство на Общността. Целта е да се елиминират по възможност съществуващите стимули, които биха били в противоречие с целите за постигане на енергийна ефективност и намаляване на въглеродните емисии, а също така да се създадат по целесъобразност стимули, чрез които да се постигнат тези цели.
В допълнение към споменатите фискални инициативи Комисията се стреми да увеличи прилагането и на други финансови инструменти за насърчаване на енергийната ефективност, по-конкретно що се отнася до сградите. Европейската инвестиционна банка съвместно с Комисията разработва устойчива инициатива за финансиране на енергетиката. Инициативата цели мобилизиране на средства от капиталовите пазари, които да бъдат използвани чрез участието на Конвента на кметовете. За 2009 г. може да се очаква предоставяне на бюджет от 15 милиона EUR.
Комисията също така предложи изменение на Регламент (EО) № 1080/2006 относно Европейския фонд за регионално развитие, който ще позволи използването на този фонд от всички държави-членки във връзка с нарастващите разходи за подобряване на енергийната ефективност и използването на възобновяеми енергийни източници в съществуващия жилищен фонд.
(RO) Бих искала да започна с това, че настоящата директива беше прилагана лошо или неадекватно, ето защо бих искала да попитам Комисията дали се обмисля намаляване на ставки за ДДС и за продукти в бъдеще. В допълнение, мисля, че ще бъде важно да се увеличи разпределението на ресурсите от Европейския фонд за регионално развитие, насочени към подкрепа на енергийната ефективност на сградите и социалните жилища от 3 % на 15 %.
Също мисля, че би било важно да се създаде фонд за енергийна ефективност и възобновяеми енергийни източници.
Ние знаем, че е много важно да се предприемат мерки, за да се подкрепят гражданите и правителствата, които се стремят да постигнат енергийна ефективност. Сега разполагаме с проучвания върху възможностите за данъчни стимули за енергийни и екологични цели и Комисията подготвя предложение за изменение на Директивата за ДДС, за да се допусне прилагането на намалени ставки на ДДС за определени екологосъобразни продукти и услуги.
Както е посочено в Плана за икономическо възстановяване, Комисията може да предложи намалени ставки за ДДС за екологични продукти и услуги, насочени към подобряването на енергийната ефективност, по-конкретно на сградите. Трябва да се подчертае обаче, че предложението на Комисията от юли 2008 г. вече предвижда възможност за държавите-членки да прилагат тези намалени ставки на ДДС върху услуги, включващи обновяване, ремонт, промени и поддръжка на жилищния фонд, места за религиозно поклонение и културно наследство, както и исторически паметници. Това включва дейности, които целят постигане на енергийна ефективност и енергоспестяване на съответните сгради.
Днес беше постигнат компромис на равнище Екофин. Твърде рано е да се каже в подробности какво точно имаме намерение да направим във връзка с предложенията на Екофин, но Комисията ще проучи направените днес предложения.
(DE) Г-н председател, бих искал да бъдат вписани в протокола моите благодарности към члена на Комисията и към Комисията, по-конкретно, за гарантирането на това, че тук беше разискван проблемът за топлинната изолация на сградите. Това е един от най-ефикасните начини за спестяване на енергия и от тази гледна точка на мен ми се струва, че това е важният и правилен път, по който трябва да се движим. В този контекст въпросът ми е следният: вижда ли Комисията в това възможност да въведе съответни по-ниски ставки на ДДС за жилищата с ниско потребление на енергия и енергийно неутралните жилища в строителния сектор, който използва сглобяеми елементи? Дали това е възможност, която може да бъде разгледана, и в каква посока вървим?
Г-н председател, това, което току-що предложи г-н Rack, е интересна идея. Неговата идея, разбира се, ще бъде анализирана от Комисията, заедно с останалите идеи във връзка с енергийната ефективност по отношение на жилищното строителство и ремонтните дейности. Мога също така да кажа, че Комисията има намерение да реформира структурните фондове с оглед да стане възможно инвестирането в подобни енергоспестяващи жилища чрез структурните фондове.
Може ли да обясни Комисията дали в този момент на изключително тежка икономическа криза продължава да смята, че всички страни, които имат дефицити, трябва да ги намалят в срок от 2 години, вместо за 3 години, въпреки че тригодишният срок би изглеждал по-разумен съобразно наличните данни? Ако това е така, защо? Как това настояване се съгласува със становищата на председателя на Еврогрупата по отношение на по-гъвкаво тълкуване на Пакта за стабилност и растеж (вж. изявленията от 21 януари 2009 г., Агенция Европа)?
При нормални обстоятелства, Пактът за стабилност и растеж предполага, че ще има бърза корекция на прекомерния дефицит и тази корекция следва да бъде извършена една година, след като подобен прекомерен дефицит бъде установен. Измененият Пакт за стабилност и растеж обаче допуска по-дълги крайни срокове в случай на особени обстоятелства - в съответствие с член 34 от Регламент (EО) № 1467/97 на Съвета.
Пактът не предоставя изрично определение за особени обстоятелства. Въпреки това, когато подготвяхме доклад по член 143 от Договора, задействан поради наличието или предвиждан прекомерен дефицит, Комисията е задължена съгласно Договора да вземе предвид т.нар. "фактори от значение". В този доклад Комисията следва да отрази новостите в средносрочното икономическо положение, по-конкретно потенциален растеж, преобладаващи циклични условия, прилагане на политиките в контекста на Лисабонската програма и политиките за насърчаване на изследователска и развойна дейност, и иновации. В доклада следва да се отразят и новостите в средносрочната бюджетна позиция, по-конкретно усилията за фискална консолидация в години на икономически възход, равнището на публичния дълг и въпросите, свързани с устойчивостта, външни потребности от финансиране, публични инвестиции и цялостното състояние на публичните финанси. В доклада се вземат предвид и всички други фактори, които според становището на съответната държава-членка, са от значение с оглед на всеобхватна оценка в качествено отношение на степента на прекомерност над референтната стойност и които, разбира се, държавата-членка е изложила пред Комисията и Съвета.
В разпоредбите относно факторите от значение, които следва да бъдат разгледани, се посочва, че определянето на въздействието на особените обстоятелства трябва да се основава на цялостната оценка на тези фактори. На 18 февруари Комисията прие препоръки за становища на Съвета във връзка с последните актуализации на програмите за стабилност и конвергентност за 17 държави-членки. В същото време, и като се вземе предвид оценката на тези програми, Комисията прие доклади за Ирландия, Гърция, Испания, Франция, Латвия и Малта. Екофин прие становище по тези доклади тази сутрин. Комисията ще предложи препоръки на Съвета за прекратяване на ситуации на прекомерен дефицит. Тези препоръки ще включват крайни срокове, определени в съответствие с Пакта за стабилност и растеж, т.e., като се вземе предвид съществуването на особени обстоятелства, ако е подходящо.
(EL) Г-н председател, бих искал да благодаря на члена на Комисията за подробния отговор, въпреки че трябва да кажа, че в известна степен бях изненадан, че наред с всички важни неща, които казахте, не споменахте понятието график, с други думи, дали Комисията ще препоръча конкретни графици за всеки случай и, второ, дали в своята препоръка Комисията ще обвърже отделните етапи от графиците с намаляване на процента на превишение над 3 %.
(DE) Г-н председател, г-жо член на Комисията, имам два кратки въпроса. Първият ми въпрос е: какво се случва по отношение на държавите-членки, които имат наистина предизвикателно ниски данъчни ставки или изобщо нямат такива? Справедливо ли е да се пренебрегва облекчаването на условията на Пакта от тези страни, когато те изпаднат в затруднение поради ниската събираемост на данъците в резултат на техните данъчни политики?
Вторият ми въпрос е следният. Не трябва ли този въпрос да бъде свързван с определено ниво на реализация? С други думи, когато една държава-членка има по-голям дефицит с цел да се бори с безработицата и вследствие на това безработицата спадне чувствително, не би ли било по-разумно да се насърчава подобен подход?
Следващата точка е изявлението на Комисията относно детските заведения - цели от Барселона.
Г-жо председател, госпожи и господа, Комисията приветства възможността няколко дни след Международния ден на жената, 8 март, да направи декларация пред Европейския парламент относно детските заведения за деца в предучилищна възраст. Тези заведения са от ключово значение за насърчаване на равенството между половете и постигане на баланс между личния и професионалния живот, но също и за да се осигури добро качество на живот на децата. На срещата на Европейския съвет в Барселона през 2002 г., държавите-членки приеха амбициозни цели, които трябва да бъдат реализирани до 2010 г. В съзвучие с ангажимента, поет от Комисията пред Европейския парламент през 2007 г., през октомври 2008 г. беше представен доклад относно изпълнението на целите от Барселона. В този доклад Комисията посочи защо е важно да се инвестира повече в детски заведения.
Комисията отбеляза основно, че целите от Барселона са насочени към премахването на пречките за достъп до трудовия пазар, по-специално по отношение на жените. Повече от 6 млн. жени в ЕС (на възраст между 25 и 49 години) заявяват, че не са в състояние да работят или могат да работят само на непълен работен ден поради семейните си задължения. По този начин европейската икономика се лишава от значителен производствен потенциал и то във време, когато трябва да се справи със сериозни икономически и демографски предизвикателства и когато социалното положение на семейството е отслабено вследствие на това. Изграждането на детски заведения за деца в предучилищна възраст ще позволи на семействата да решават свободно как да постигнат по-добър баланс между професионалния и личния си живот. Целта не е родителите да бъдат "принудени" да изпратят децата си в тези заведения. Целта е да се предложи тази възможност на родителите, които биха искали да се възползват от нея. Развитието на услугите за отглеждането на деца ще допринесе и за предотвратяването на бедността, по-специално по отношение на семействата с един родител, като над една трета от тях са изправени пред заплахата от бедност.
Във връзка с демографския спад, в който се намира Европа, достъпът до детски заведения ще подпомогне и реализацията на семейното планиране. Оказа се, че държавите-членки с най-висок ръст на раждаемостта са точно онези, които са въвели най-добре развитите политики за баланс между професионалния и личния живот и които регистрират най-високи равнища на заетост сред жените. Детските заведения допринасят и за развитието на детето, разбира се. Многобройни изследвания, по-специално осъществени от ОИСР и УНИЦЕФ, показват, че тези услуги играят значителна роля в личностното развитие на децата, при условие че предлагат нужното качество и че децата ги посещават за подходящ период от време. Услугите, свързани с отглеждането на деца, могат да имат и положително въздействие върху резултатите в училище и в бъдещата професионална кариера.
Комисията заяви в своя доклад, че въпреки всички споменати по-горе причини, мнозинството от държавите-членки са твърде далеч от постигането на целите, поставени през 2002 г. Остава много работа, която трябва да се свърши, по-специално по отношение на децата под тригодишна възраст. Освен това съществуват заведения, които функционират само за няколко часа от работния ден, което ограничава достъпа на родителите до трудовия пазар. Комисията признава обаче, че е постигнат чувствителен напредък в много от държавите-членки. Мерките, предприети от държавите-членки на европейско равнище и отправените призиви от страна на Европейския парламент в поредица от резолюции, изиграха важна роля в това отношение. Следователно е необходимо за всички участници, по-специално за националните и регионалните структури, да обединят усилията си и да създадат съвременни, финансово достъпни и висококачествени заведения за деца в предучилищна възраст.
В Плана за постигане на равенство между половете Европейската комисия пое ангажимент да окаже подкрепа за усилията на държавите-членки в тази област. Тя окуражи държавите-членки изцяло да се възползват от възможностите, предоставени от структурните фондове. С оглед да подпомогне местните организации да въведат мерки в тази сфера, Комисията прие информационна брошура като допълнение към брошурата от миналата година относно възможностите, свързани с мерки за финансова подкрепа на семействата. Комисията ще продължи да подкрепя обмена на успешни подходи и ще наблюдава постоянно до каква степен се изпълняват целите от Барселона в рамките на стратегията за растеж и заетост. Тя също ще оценява семейните политики, по-специално политиките във връзка с баланса между професионалния и личния живот, в което ще разчита основно на сътрудничеството си с ОИСР. И не на последно място, Комисията ще подкрепя придържането към изпълнението на европейските цели, свързани с отглеждането на деца, в рамките на стратегията за растеж и заетост след 2010 г.
Някой може да възрази срещу това дали е разумно да се инвестира в детски заведения по време на криза. Въпреки това многобройните изследвания показват, че там, където липсват подобни услуги, всеки плаща цената. Следователно е важно да се действа днес, за да осигурим достъп до детски заведения, да подкрепим заетостта и да насърчим равенството, социалната интеграция и интересите на децата.
Г-н член на Комисията, благодаря за Вашето изявление. Изключително съм окуражен от Вашите думи и същевременно обезкуражен да отбележа, че само 12 колеги бяха тук, за да чуят това. Въпросът достигна до 18 членове на Парламента, за да чуят изключително важното изявление по важна тема.
Бях любопитен, въпреки че не бяха споменати - освен ако съм го пропуснал - относно коментарите на председателството на Съвета от преди около месец, защото смятам, че тези забележки биха били от полза за разискването. В тези забележки се посочваше доста ясно, че докато целите от Барселона все още не са достигнати - в някои случаи отдалечаването е доста значително - бе съвсем ясно, че някои страни нямат дори непосредствен план за постигането на тези цели и не разглеждат това като конкретен проблем. Чешкото председателство показва причината, като казва, че никой не бива да критикува решението на тези страни, които не изпълняват целите от Барселона и не възнамеряват да засилят усилията си за тяхното осъществяване. Съществуват страни, чиито граждани, основани на своя предходен опит, не проявяват интерес към изпращането на децата си в целодневни детски заведения.
Мисля, че това наистина е така. Това не означава, разбира се, че не трябва да се опитваме според силите си да насърчаваме предоставянето на целодневни детски заведения и да ги направим достъпни за тези, които биха искали да ги използват.
Надявам се, че ще се съгласите, г-н член на Комисията, че в контекста на подкрепата за достъпа на повече жени до трудовия пазар и в контекста на подкрепата за хората с важна роля в отглеждането на децата, съществуват наистина много пътища към Рая - няма един единствен път, върху който трябва да се концентрираме изключително. Нека да изследваме възможни пътища, но нека съхраним Рая в съзнанието си, така че целите, които всички ние споделяме, да могат наистина да бъдат осъществени.
Г-жо председател, финансовата криза се превърна в икономическа криза и сега ние сме изправени пред рецесия в Европа, която също оказва влияние върху обикновените граждани: цените се увеличават, безработицата нараства, инвестициите спадат, кредитите не са толкова лесно достъпни и така икономиката се забавя.
Това е подвеждаща информация, която показва, че, всъщност, мъжете са първите, които биват засегнати и то в най-голяма степен от безработицата, поради преобладаващия брой мъже в индустрията, например автомобилната индустрия. Жените обаче ще бъдат засегнати при втората вълна съкращения и ще понесат дългосрочните последици. Жените с временни договори и договори за подизпълнение често заемат постове в сектори, където потребността е голяма по време на голям икономически разцвет, но работното място често е твърде несигурно по време на икономически трудности. Гъвкавостта работи в полза на трудовия пазар, а не на жените, които искат и се нуждаят от социална сигурност, гаранции на заетостта и баланс между професионалния и личния живот. Още по-обезпокоително е, когато консервативни правителства, каквото е настоящото чешко председателство, обсъждат преразглеждането на целите от Барселона и ни връщат обратно към отглеждането на децата у дома. Целите от Барселона, както жените от PSE демонстрираха по време на кампанията през 2007 г., че са полезни за цялото общество и за децата. Това спомага да им се даде равен старт в живота и да се изкорени бедността.
Жак Делор беше казал, че всяко дете носи съкровище и ние трябва да му дадем шанс да изследва и развие това съкровище. Ако мога да добавя: всяко дете се нуждае от равен шанс, за да развие своето съкровище. По този начин, ние ще осигурим добре подготвена и компетентна работна сила. Целите от Барселона спомогнаха да се постигнат и целите от Лисабон - за 60 % жени на трудовия пазар, като се направи възможно балансирането между професионалния и личния живот за работещите жени.
Ясно е, че правителствата могат да не наложат съкращения на публичните услуги, дори и по време на настоящата криза.
Грижата за отглеждането на децата у дома е важна. Всяка жена трябва да има шанса да избира между домашните грижи и обществените заведения за деца, но е отговорност на всяко правителство да подсигури тази свобода на избор, като предостави за всеки добро качество, достъпност, включително финансова до детските заведения. Радвам се, че имаме толкова ангажиран съюзник в постигането на целите от Барселона.
Г-жо председател, децата и политиката - едва ли някога толкова са се разминавали интересите на гражданите и политиците. За европейските граждани, въпросът за децата е на върха на техните приоритети. За политиците проблемите, свързани с децата, са второстепенни, както можем да видим и тук.
Не познавам страна, която да има специално министерство, посветено на децата или специален представител в Комисията на интересите на най-младите граждани. В Парламента темата за децата се разпростира във всички комисии. Ето защо бих искала да спомена специално Комисията днес за това, че се занимава тук с детските заведения и с целите от Барселона. Благодаря ви много.
В парламентарната работна група относно качеството на детството отбелязахме, че нашите деца живеят в много сложен свят. Бъдещето за тези, които в момента са деца, точно сега - днес - е изключително несигурно. Днешното дете може да се изкатери до самия връх на социалната стълбица или да стигне до самото дъно. Такива деца могат да останат в своя собствен културен кръг или могат да потърсят друг такъв. Те могат да следват подобен жизнен път, типичен за техните родители или да направят точно обратното. Могат да сключат брак с лице от противоположния пол или от техния собствен пол. Преди повече от 50 години, когато започнахме проекта за обединението на Европа, всичко беше напълно различно.
Разнообразието, което ни характеризира като европейци, е станало важен фактор в живота на децата. Ето защо концепцията за разнообразието трябва да намери своя път в наученото от учителите и останалите лица, ангажирани в образованието на нашите деца. Твърде малко внимание се обръща на това в днешно време. Детските заведения и училищата в Европа не успяват да се справят с предизвикателството на интеграцията. Трябва да натиснем бутона за повторен старт, когато става въпрос за проблемите на интеграцията и да започнем отново от нулата.
Нека да подходя към този въпрос без предразсъдъци отново, според лозунга "да спрем това чрез разнообразие". В допълнение, бих искал да помоля всички членове на Парламента след мен не само да се изправят и да защитават равенството между половете, но и да се борят за децата - по-специално в това време на глобална финансова криза - защото иначе ще натоварим нашите деца с неизчислими дългове.
Г-жо председател, госпожи и господа, трябва да помним, че не можем да подкрепим правата на жените във всеки документ, в който се разглежда заетостта или равните възможности, ако не разчитаме на детски заведения със задоволително качество, без чието посредничеството нещата са невъзможни, а правата нямат никакво значение.
Тези въпроси са по-уместни от всякога, когато сме изправени пред проблемите, възникнали в резултат на икономическата криза. В Европейския съюз повече от шест милиона жени на възраст между 25 и 49 години заявяват, че са принудени да не работят или да работят на непълен работен ден заради своите семейни задължения. Ситуацията на повече от една четвърт от тези жени произтича от липсата на детски заведения или поради финансовата им недостъпност. Шест години след приемането на целите от Барселона, тъй като наближава срока за изпълнение до 2010 г., установяваме, че повечето държави-членки не изпълняват тези цели, които дори и не бяха особено амбициозни: гарантирането на достъп до детски заведения за 30 % от децата под тригодишна възраст. Следователно трябва да работим упорито, за да постигнем задоволително равнище на достъпност до услугите за деца, като се започне с услугите за деца под тригодишна възраст.
По тази причина съм изключително доволна, че на днешното си заседание Съветът на ЕКОФИН одобри възможността всички държави-членки да намалят ставките за ДДС върху услугите за отглеждане на деца. Вярвам, че това е значителен стимул и признак на здрав разум, който ще подпомогне да се задейства отново планът относно децата и планът за услугите за деца и за семействата на територията на целия Европейски съюз.
Г-жо председател, намираме, че опитите на чешкото председателство да "разводни" целите на ЕС по отношение на децата са наистина срамни и ние, естествено, решително ги отхвърляме. Също така е голям успех, че министрите на ЕС по въпросите на семействата, в резултат на натиска, упражнен в този Парламент, не одобриха това "разводняване" на целите, свързани с децата.
Също намирам за твърде жалко, че чешкото председателство се отличи с отсъствието си днес и се оказа неспособно да обсъди с нас в Парламента собствените си опити да "разводни" целите от Барселона, тъй като тази чешка инициатива връща назад европейската политика по отношение на равенството и ние категорично отхвърляме остарялата представа за жените и семейството, изразена в предложението на чешкото председателство.
И все пак, г-н член на Комисията Шпидла, Вие казахте, че съществуват възможности за финансиране. Вие сте констатирали, че повечето от държавите-членки не успяват да постигнат целите, особено що се отнася до отглеждането на деца под тригодишна възраст. Каква инициатива обаче ще предприеме Комисията, за да накара държавите-членки да бъдат по-активни? За съжаление, трябва да кажа, че не чух от Вас отговор на този въпрос.
Какво друго ще направи Комисията за насърчаване на държавите-членки? Вие също споменахте, че съществуват възможности за съфинансиране. Използват ли държавите-членки тези възможности? Бих Ви помолила да отговорите на този въпрос. Ако отговорът е отрицателен - защо не са използвани и Комисията ще увеличи ли финансирането за разширяване на грижите за децата?
Следващата точка е разискването по въпрос, изискващ устен отговор, към Комисията относно децата на мигранти, внесен от Jan Andersson от името на комисията по заетост и социални въпроси - B6-0014/2009).
в качеството на заместник на вносителя. - (RO) Преди всичко бих искала да благодаря на моите колеги от комисията по заетост и социални въпроси, както и на секретариата на PES към Комисията за популяризирането на темата за децата на мигранти, която разискваме днес на това пленарно заседание, тъй като когато говорим за деца, ние говорим за бъдещето, бъдещето на Европейския съюз.
Миграцията на работна сила продължава да нараства не само на глобално равнище, но и на територията на ЕС. Миграцията предлага голям потенциал за развитие, но поставя и сериозни предизвикателства както в развитите, така и в най-слабо развитите държави-членки на Европейския съюз. Можем да говорим за положителното въздействие на миграцията на равнището на икономиката в страните на произход на работниците мигранти, тъй като чрез нея може да се намали бедността и да се насърчават инвестициите в човешки ресурси. От друга страна, положението на децата на мигранти, които родителите мигранти, търсейки работа в друга страна, оставят сами в страните на произхода, е тревожен въпрос в някои държави-членки през последните две години.
Въпреки че съществуват всеобхватни политики за подобряване на условията на живот и образование на децата на мигранти, които са се преместили с родителите си в чужбина, не се отделя особено много внимание на децата, които са оставени у дома. Миграцията на родители в чужбина по работа е социално явление със сложно въздействие върху динамиката и функционирането на семейството, както и върху обществото като цяло. Децата, чиито родители са заминали в чужбина по работа, принадлежат към групата на уязвимите деца, изложени на риск.
Комплексният характер на въпроса, на причините и последиците му, на неговата динамика и начина, по който правните разпоредби в тази област се прилагат ефективно, както и комплексният характер на професионалните практики, поставиха предизвикателства не само пред държавните органи, но и пред гражданското общество. По този въпрос гражданското общество и средствата за масово осведомяване в Румъния представиха проучвания, в които се посочва, че в Румъния има над 350 000 деца, чийто родители работят в чужбина, включително 126 000 деца, на които и двамата родители са емигрирали.
Неблагоприятните последици от заминаването на родителите се усещат от децата предимно на психологическо равнище. Усещането за депресия и липса на интерес в училищните и извънучилищни дейности може да бъде пряка последица от отсъствието на техните родители. Пряка последица от миграцията на родителите е обстоятелството, че детето е лишено от родителска обич и необходимото наблюдение на неговото или нейното нормално развитие.
В случаите на имигрирали родители и деца, оставени на грижите на хора, които не могат да им осигурят емоционална и възпитателна подкрепа, тези две последици могат да имат за резултат неблагоприятно въздействие върху здравето и психологическото развитие на детето, както и да го тласнат към нетипично или неподходящо за възрастта на детето поведение и да го изложат на опасност от други видове експлоатация или злоупотреба.
Като майка и европейски социалдемократ, призовавам за зачитане на правата на всяко дете, за правото му на равни възможности, за ролята на държавата, както и за необходимите инвестиции за формиране на бъдещите поколения. Набелязването на най-уязвимите, изолирани или маргинализирани деца трябва да бъде основният акцент на всяко изследователско усилие, като по този начин се гарантира генериране на достатъчен стимул за подпомагане на усилията на държавните органи за защита на правата на всяко дете.
Г-н Шпидла, бих искала искрено да Ви благодаря за приноса, който направихте с излъчването на видеопосланието като част от европейската конференция, организирана от мен в Букурещ през ноември, по въпросите на изоставени у дома деца.
Като се отчита сложността на въпроса, по-конкретно по време на настоящата икономическа и социална криза, която на първо място засяга уязвими групи, към които спадат и деца, от името на комисията по заетост и социални въпроси бих искала да Ви попитам дали Комисията подкрепя провеждането на проучване за оценка на обхвата на ситуацията и дали Комисията счита, че темата за децата на работници мигранти е единствено проблем на правителството на страната на произход или на правителствата на приемащите страни, които извличат ползи от присъствието на мигранти на трудовия пазар.
Г-жо председател, госпожи и господа, налице са обезпокоителни признаци, които насочват към появата на относително нова тенденция в няколко държави-членки. Родители напускат родните си страни, за да работят в друга държава-членка - т.нар. "мобилни работници" - и оставят децата си вкъщи на грижите на роднини. Предполага се, че тези мерки са временни, но изглежда, че често се превръщат във все по-продължителни. Въпросът за това дали мерките за децата, оставени вкъщи, действа на формална или на неформална основа, зависи от продължителността на периода, в който родителите възнамеряват да работят в чужбина. Въпреки това след известно време някои от тези деца често биват настанявани в домове за деца, лишени от родителски грижи, тъй като роднините вече не са в състояние да се справят със ситуацията поради финансови, лични или други практически съображения.
В държавите-членки с високи равнища на емиграция това явление в никакъв случай не е необичайно. То започва да се документира и да привлича и вниманието на медиите. Комисията организира няколко проучвания, които ще спомогнат за събирането на доказателства и намиране на решения, макар че тези решения могат да бъдат приложени единствено на вътрешно равнище. Понастоящем все още не съществуват достатъчно категорични данни, които да ни помогнат да разберем естеството, структурата и основните форми на това явление, макар че видимите признаци са достатъчно обезпокоителни, както вече казах. В рамките на отворения метод на координация в социалната област, борбата срещу бедността и социалната изолация е приоритет. Държавите-членки трябва да засилят предохранителните мерки и да се съсредоточат върху по-уязвимите семейства. В конкретно изражение това означава подпомагане на проекти за укрепване на семействата и подпомагане на предоставянето на помощи за родители на семейства в затруднено положение с цел преодоляване на риска от разделяне на децата от техните родители в ранна възраст.
Още един аспект, който трябва да бъде разгледан, се отнася до обстоятелството, че това явление често се схваща като негативна последица от мобилността на работниците. Комисията в сътрудничество с мрежата EURES се съсредоточава върху това по какъв начин да помогне най-добре на лицата, засегнати от конкретния проблем с децата, оставени у дома от родители мобилни работници, и да предостави на търсещите работа и на техните семейства информация за условията на живот и труд в страните от ЕС. Подобен подход може да допринесе за смекчаване на негативните последици от това явление, което напълно основателно разискваме днес.
Г-жо председател, моята политическа група активно участва в съставянето на настоящото предложение и одобрява текста, за да не се прикрива повече лицемерието, което се проявява, когато стане въпрос за експлоатацията на работници от трети страни.
Ние знаем, че родителите на деца от държави-членки, които работят в която и да е друга страна, получават детски надбавки. Знаем, че страните, които са изградили двустранни отношения, имат възможност да поддържат семейните връзки. Защо тогава възниква това явление, което според члена на Комисията не може да бъде измерено? Разполагаме с филми и документални предавания, които бяха показани по телевизията в цял свят, включително в Румъния и Украйна и други страни. Един от тези филми беше излъчен тук, в Парламента, и ние видяхме ситуацията.
Следователно е лицемерно от наша страна да твърдим, че няма доказателства. Лицемерно е да твърдим, че семейството не съществува и затова има изоставени деца. Семейството съществува, но не съществуват адекватни двустранни отношения и споразумения, които да обхващат родителите, за да не се налага те да изоставят децата си и не съществува помощ от Европейския съюз за тези страни при изграждането на инфраструктури, които да помогнат да се гарантира, че децата, намиращи се в такова положение, ще се възстановяват, без да им остават травми за цял живот.
Смятам, че повишаването на осведомеността сред родителите, които идват в нашите страни, за да работят, е и наша работа. Ако една част от тялото е болна, то цялото тяло боледува. Ако някое човешко същество, особено дете, страда в съседни на нас страни, в даден по-късен момент то ще дойде тук с други много по-застрашителни методи и тогава ще трябва да затворим тези хора в нашите затвори.
Г-жо председател, г-н член на Комисията Шпидла, бих искала да започна, като благодаря на члена на Комисията за отговора му и на комисията за нейната инициатива. Този въпрос трябваше отдавна да бъде обсъден в Парламента. С Договора от Лисабон, въпросите, отнасящи се до децата, ще бъдат включени в целите на равнище на ЕС и ще получат правно основание. Преди една година, изпреварвайки Договора, Парламентът също прие стратегия за децата.
Скандално е това, че децата изобщо биват изоставяни. Разбира се, една майка или баща могат да бъдат принудени да имигрират, за да търсят работа или убежище, но членовете на ЕП трябва да поемат отговорност, когато приемат такива правила, чиито последици например са, че единствено кандидатът получава убежище, но не и неговото семейство, тъй като в повечето случаи бяга мъжът, а жените и децата остават вкъщи. Или когато работодателите наемат чуждестранна работна ръка и не проявяват интерес към това дали работникът има деца, които остават вкъщи, или пренебрегват този факт. По тази причина напълно подкрепям исканията, направени от Групата на социалистите в Европейския парламент по този въпрос. Оценката на въздействието е неотложно и необходимо изискване. Комисията трябва да действа въз основа на проучванията, разпоредени от самия член на Комисията, и то бързо.
Необходима е повече информация за правата на децата и училищното образование. Ние трябва да предоставим информация и да гарантираме, че децата, които се намират понастоящем в такова положение, получават помощ. Трябва да включим заинтересованите страни и неправителствените организации, както и да излезем с предложения. Смятам също, че относително новата група на самотни деца бежанци също би могла да бъде включена в описаната от члена на Комисията дейност. Децата трябва да израстват в обстановка на топлина и грижа, а те не са нещо, което се контролира от пазара. Ние, политиците, имаме дълг и трябва да приемем това, така че осигурете ни равнопоставеност по отношение на децата и ни дайте оценки на въздействието по отношение на този огромен проблем. В противен случай ще бъдем принудени да се срамуваме, когато се изправим пред следващото поколение.
от името на групата Verts/ALE. (EN) - Г-жо председател, бих искал да благодаря на члена на Комисията за волята му да започне проучвания и да разшири информацията в мрежата EURES, да предостави повече информация за отделни лица по отношение на правата на семействата и правото на събиране на семейството. Колегите поставиха въпроса защо хората изпитват необходимост да мигрират и да търсят работа. Със сигурност необходимостта от увеличаване на напредъка в борбата с бедността в рамките на Европейския съюз е особено важен въпрос. Очакваме бърз напредък по този въпрос, включително въпроса за минималния доход, така че хората да могат да живеят достойно.
Но трябва също да си даваме сметка, че много от родителите, които се местят, правят това, което смятат, че в интерес на децата им с цел да им предоставят по-големи възможности. В действителност, често те жертват своята кариера, избрания от тях път, стремейки се да постигнат това. Докато се опитваме да разрешим проблемите на децата, трябва да внимаваме с демонизирането на мигриращите родители.
(EN) - Г-жо председател, Европейската комисия трябва да насочи вниманието си към този въпрос. Както многократно подчертаха UNICEF и други организации, този въпрос засяга огромен брой деца по света и в Европа.
Ситуацията, при която социалните и икономически рискове се влошават от отсъствието на родителите, които не могат да задоволят нуждите на децата от грижи, закрила и образование, може да доведе до увеличаване на уязвимостта. Първостепенната отговорност за развитието на детето е на родителите; и при изпълнението на задълженията си родителите имат право да получават необходимата подкрепа от страна на обществото и местните органи, чиито усилия за изпълнение на техните задължения, за съжаление, често се оказват безуспешни. Така че очакваме конкретни действия от страна на Комисията в тази толкова важна област.
(RO) Според проучването, проведено от UNICEF и асоциация "Социални алтернативи" в Румъния, близо 350 000 деца са с един родител, работещ в чужбина, а на 126 000 деца и двамата родители работят в чужбина. Тези констатации са обезпокояващи. Вярвам, че тази ситуация може да бъде подобрена чрез приемането на следните мерки:
1. Националните правителства на страните на произход на мигрантите и правителствата на страните, поемащи тази работна сила, наред с Европейската комисия следва да създадат съвместна програма, която да предлага на работниците мигранти възможност за достъп до конкретни детски заведения, училищна и образователна система, както и езикови курсове. Тези услуги би следвало да бъдат достъпни за всеки работник мигрант.
2. Европейската комисия заедно с правителствата на държавите по месторабота на мигрантите, следва да разработят стратегия, за да се предложат определени средства на работодателските структури, така че и те от своя страна да могат да предложат на служителите си пакет от конкретни услуги, позволяващи на работниците мигранти да вземат със себе си своите деца в страните, в които работят.
Считам, че тези мерки трябва да са насочени към хармоничното развитие и растеж на децата, тъй като те също представляват бъдещето на Европа.
(RO) Бих искала да подчертая едно нещо. Потокът на работната сила, за която говорим, е в посока от по-слабо развитите към по-развитите страни в ЕС.
Риск от затварянето на предприятието Qimonda в Германия и Португалия и загубата на хиляди работни места в Европа (разискване)
Следващата точка е изявлението на Комисията относно риска от затварянето на предприятието QIMONDA в Германия и Португалия и загубата на хиляди работни места в Европа.
Г-жо председател, госпожи и господа, както предприятията, така и работниците започват да усещат последиците от финансовата и икономическата криза. Макар и положението в различните държави-членки да е различно, ситуацията със заетостта в Европа като цяло се влошава. През 2009 г. общият процент на заетост може да спадне с 1,6 %, което представлява загуба на 3,5 милиона работни места. Равнището на безработица в ЕС може да достигне около 10 % през 2010 г. С всеки изминал ден предприятията обявяват мерки за преструктуриране или преместват дейността си често със загуба на много работни места. Положението с предприятието Qimonda, което обяви закриване на заводите си в Германия и Португалия, за съжаление, не е необичайно.
Комисията осъзнава негативните последици от преструктурирането върху работниците, техните семейства и икономическата и социалната структура на даден регион. Бих искал да подчертая обаче, че Комисията не разполага с правомощия да отмени или отложи решенията на отделните предприятия, нито предприятията са задължени да информират Комисията за своите решения. Трябва да кажа, че нито ръководството на Qimonda, нито представители на работниците и служителите са търсили контакт с Комисията.
Комисията би желала да постави няколко въпроса във връзка с тази ситуация. Преди всичко е от съществено значение преструктурирането да бъде предвидено и управлявано по-добре чрез засилен диалог с представителите на работниците и служителите и останалите заинтересовани страни. Смятам, че наскоро приетата директива или изменената директива относно дружествените съвети представлява едно от най-големите постижения на ЕС по този въпрос. В този контекст е още по-важно засегнатите дружества да следят за спазването на своите задължения, произтичащи от директиви на ЕС във връзка с информирането на работниците и служителите и провеждането на консултации с тях. Комисията призовава също дружествата да въведат мерки, насочени към поддържането на максимални равнища на заети работници чрез гъвкави мерки за организация на труда и използване на механизмите за временно спиране на работата по икономически причини.
Повечето държави-членки въведоха целенасочени мерки в усилията си да подкрепят заетостта и да ограничат последиците от кризата по отношение на обикновените граждани. Тези мерки се прилагат за четири основни области: задържането на работници на работа, бързата интеграция на работниците на работа, подпомагане на най-уязвимите групи чрез помощи за доходите, удължаване на срока за изплащане на помощи за безработица или увеличаване на семейните помощи и засилване на социалната закрила и инвестициите в социални и здравни инфраструктури.
Комисията активизира финансовите инструменти на европейско равнище с цел да подпомогне държавите-членки в преодоляването на кризата и социалните й последици. Европейският социален фонд, който предоставя помощ на 9 милиона работници всяка година, беше опростен, така че да могат да бъдат отпускани авансови плащания за проекти на стойност 1,8 милиарда EUR. Надявам се Европейският парламент и Съветът бързо да постигнат споразумение по въпроса. Комисията подкрепя и тези държави-членки, които биха искали да препрограмират Европейския социален фонд. Държавите-членки могат да поискат и намеса от Европейския фонд за адаптиране към глобализацията, за да бъде оказано съдействие на работниците, които са били съкратени. В Европейския план за икономическо възстановяване Комисията предложи разширяване на критериите за допустимост с цел да отговори по-добре на настоящата икономическа криза. Надявам се тук, в Парламента да бъде постигнат компромис със Съвета на ранен етап. Комисията е готова да работи заедно с германските и португалските орани с оглед да се оценят всички искания за помощи от европейски фондове. Комисията подкрепя също социалния диалог на европейско равнище, тъй като социалните партньори имат решаваща роля в управлението на кризата. Европейските социални партньори следва също да представят съвместен принос за начините за преодоляване на кризата на тристранната среща на 19 март.
За Комисията е важно действията да бъдат предприети на единна основа, тъй като по този начин ще бъде възможна борба с краткосрочните последици от кризата, както и работата в посока към бъдещо икономическо обновление. Комисията имаше предвид именно тази цел, когато въведе европейската инициатива за подпомагане на заетостта в рамките на Европейския план за икономическо възстановяване. На 4 март в Комисията се получи документ, предназначен за срещата на Европейския съвет на 19 и 20 март, съсредоточен наред с другото върху изискванията и методите за подпомагане на работниците, засегнати от кризата, и на уязвимите лица на трудовия пазар.
Комисията приветства също инициативата на чешкото председателство да организира среща на високо равнище, посветена на заетостта и социалните въпроси през май 2009 г. Целта на тази среща ще бъде да се направи оценка на ситуацията и да се определят конкретни мерки. Срещата следва да доведе до възприемането на общ подход за намаляване на социалното въздействие от кризата, постигане на нов консенсус със социалните партньори и другите участници по въпроса за модернизирането на социалните политики и определяне на мерки за ускоряване на икономическото възстановяване и преодоляване на кризата чрез справяне със структурните недостатъци на трудовия пазар.
Евентуалното закриване на Qimonda застрашава почти 2000 работни места в северната част на Португалия, която за няколко години се превърна от един от най-индустриализираните региони в Европа в един от най-бедните региони на континента.
Трябва да се уточни, че индустриалната структура в северните части на Португалия се базираше на традиционни сектори, като текстилната промишленост имаше голямо значение сред тях. Въпросният случай възникна точно в момента, когато тази индустриална структура навлезе в решителен етап на преобразуване, като премина през процеси на преструктуриране, които са винаги трудни и скъпоструващи. Ако това закриване се превърне в реалност, то ще има огромно въздействие не само върху региона, но и върху страната като цяло.
Известно ми е, че това дали Qimonda ще продължи дейността си зависи преди всичко от пазарните сили и волята на заинтересованите страни. Въпреки това не е трудно да се признае, че тъй като Qimonda се смята за един от основните износители в Португалия и е и основна част от преобразуването на икономическата система на региона, не можем да приемем, че единствено пазарните сили трябва самостоятелно да решават бъдещето й. Това обстоятелство обяснява защо португалските и германските органи се занимават с въпроса на най-високо равнище, и по-конкретно съвсем наскоро на равнище на президента на Португалската република и германският канцлер Меркел. Именно и по тази причина, г-н Шпидла, ако португалското правителство още не Ви е поканило да посетите региона, който преживява същинска социална криза, аз лично Ви каня, г-н член на Комисията, защото искам да видите със собствените си очи сериозността на ситуацията, да подкрепите положените усилия и да мобилизирате всички инструменти, с които разполага Комисията, за да се предотврати разпространението на липсата на доверие в целия регион.
Qimonda е парадигматичен случай в настоящия контекст на глобална финансова и икономическа криза. Това е предприятие, което използва модерна технология, за което работят висококвалифицирани работници и което насърчава научноизследователската дейност. Qimonda изпълнява целите на Лисабонската стратегия. Португалското правителство прави всичко възможно, за да намери решение, чрез което предприятието да се възстанови, но решението зависи и от участието на германското федерално правителство и на регионалните правителства на Бавария и Саксония. Португалското правителство вече реши да отпусне 100 милиона EUR за тази цел. Както казах, правителството прави и ще продължи да прави всичко възможно, както беше признато и от германските работници в Qimonda по време на последното официално посещение на президента на Португалската република.
Европейската комисия и държавите-членки предприемат стъпки - и съвсем основателно - за спасяване на множество банки и подпомагане на някои промишлености, като например автомобилната промишленост. Защо да не се окаже подкрепа и на Qimonda? Оставянето на Qimonda на съдбата й ще има изключително сериозни последици. Не само хиляди работници в Португалия и Германия ще загубят работата си, но ще бъде загубен безценен потенциал от интелектуална собственост и множество общностни средства, инвестирани в Qimonda. Поддържането на дейността на Qimonda в Германия и Португалия е от такова стратегическо значение за Европа, че подкрепата на Европейския съюз е напълно оправдана.
Г-н член на Комисията, ние трябва да сме последователни и ако трябва да бъдем последователни, ще направим всичко възможно, за да спасим Qimonda. Qimonda съвсем не е каквото и да е предприятие!
Г-н председател, германското дружество Qimonda, един от най-големите производители на запаметяващи чипове, обяви фалит. През последната година предприятието получи 325 милиона EUR под формата на субсидии, които се оказаха неадекватни.
През 2007 г. Qimonda осигури работа на 13 500 души. През декември миналата година беше предприето 10 до 15 % намаление на техните заплати въз основа на уверението, че разликата ще им бъде изплатена до април тази година. Вместо това, 500 работници изненадващо останаха без работа. Те не получиха заплати или обезщетения за неизползван отпуск или дължимото обезщетение при уволнение. Други 500 работници ще загубят работата си през следващия месец, а още 1500 работници са заплашени надолу по веригата.
В нашите страни съществуват множество подобни предприятия, включително в Кросно или Сталова-Вола в Полша. Това, което очакваме от Комисията, е последователна програма за закрила на работните места по време на кризата.
Г-н председател, г-н член на Комисията, госпожи и господа, фалитът на предприятието Qimonda се дължи на масов спад в цените на остарели DRAM чипове. В годишно изражение Qimonda е месеци напред в сравнение с конкуренцията, когато става въпрос за изследвания относно енергоспестяващи чипове и именно в това отношение - в този потенциал за нововъведения - трябва да се инвестира. Надяваме се, че Комисията ще насочи вниманието си върху това.
Въпреки всичко, това може да означава, че не всички работни места ще бъдат запазени. Членът на Комисията беше прав. Именно тук трябва да се намеси Европейския фонд за адаптиране към глобализацията. В случая с Qimonda обаче имаме висококвалифицирани работници, които чрез наистина добре подбрана и конкретно ориентирана преквалификация, биха могли да намерят нова работа в нови изгряващи промишлености. Работниците, които осъществиха преминаването към промишленост на базата на слънчева енергия, показаха това. Случаят с Qimonda показа, че от Комисията също зависи от това да се гарантира, че се провежда преквалификация за работни места, които имат бъдеще, а не просто на случаен принцип. Единствено целенасочените инвестиции, екологосъобразно преструктуриране на икономиката и съответна преквалификация на работната сила ще осигури на хората надежда и реални перспективи за бъдещето.
Г-н председател, г-н член на Комисията, едва ли ще бъдете изненадани да чуете, че не съм доволна от отговора Ви, особено като се има предвид, че положихме големи усилия преди няколко седмици да осъществим контакт с много широк кръг представители на Комисията, по-конкретно члена на Комисията Ферхойген, като поискахме ясни отговори. Днес беше налице много голяма възможност да дадете по-точен отговор и да посочите как самата Комисия възнамерява да поеме отговорността си.
Според мен съществуват два аспекта, които бих искала да въведа в това разискване. На първо място, Qimonda е в състояние да осигури съществен технологически напредък за Европейския съюз по отношение на полупроводниковата технология и нанотехнологията. На второ място, Qimonda няма конкуренти в Европа, но има някои конкуренти в Азия, където те биват подпомагани от 70 % субсидии - в това се състои огромната разлика. На трето място, закриването на производството на Qimonda ще означава загуба на ядро от сътрудници в мрежа от около 40 000 работни места само в регион като Саксония.
Какво очакват от Съюза работниците, техните семейства и хората от засегнатите региони? Най-напред те очакват ясен и незабавен ангажимент, че Комисията желае да запази настоящото местоположение на европейската промишленост на полупроводникови технологии и нанотехнологии, че няма да се допусне този начален старт за бъдещето да бъде пропилян и че изявленията относно ускоряването на бъдещите изследвания, по-конкретно по отношение на Осмата рамкова програма за изследванията са действителни.
Ние очакваме също Комисията, федералното германско правителство и регионалното правителство на Саксония да подкрепят необходимото решение за предотвратяване на закриването на производството. Няма много време, само няколко дни. Висшето ръководство вече се оттегля. Алтернативните решения биха били силно напредналите технологии за изследвания да бъдат преместени в Азия, или да бъдат продадени на безценица. Бих възразила, че това не може да бъде в интерес на Европейския съюз.
(PT) Г-н председател, г-н член на Комисията, госпожи и господа, затрудненото положение на Qimonda се влоши още повече от появата на финансовата и икономическата криза. Португалското правителство направи всичко, което сметна за подходящо и полезно, за да намери решение на ситуацията. Бихме искали баварското правителство също да знае как реагира на ситуацията с голямо чувство на отговорност. Спасяването на заводите в Мюнхен ще има решаващо въздействие върху обитателите на Вила ду Конде и Дрезден.
Португалският министър на икономиката и нововъведенията, Manuel Pinho, потвърди значението на това да се осигури функционирането на това предприятие. Qimonda е изключително важна за Португалия и тъй като може да бъде конкурентоспособна на глобално равнище, това предприятие е също толкова важно и за Европа.
Г-н председател, Португалия ще продължи да работи в посока към намиране на решение, което гарантира функционирането на предприятието. Надяваме се германското правителство - както на федерално, така и на регионално равнище - наистина да положи усилия за намиране на решение на този проблем.
Колкото до мен, бих искал да подчертая още веднъж стратегическото значение на запазването на този вид промишленост на европейска територия. Надявам се, че нито едно национално или регионално правителство няма да направи грешката да допусне това предприятие да закрие заводите си и да закрие работни места на територията на Съюза.
Госпожи и господа, разбираме нуждата да се помогне на големи групи от автомобилната промишленост в процеса на преструктурирането им, но средствата на Съюза и енергията на Европейската комисия не могат да бъдат изразходвани в тази помощ.
Г-н член на Комисията, с цел да се избегнат евентуални разминавания в комуникацията, призоваваме г-н Шпидла, с когото сме свързани с делови връзки и връзки на политическа солидарност, както и председателя на Комисията, който едва ли може да забрави, че е наш сънародник, както и съгражданин на значителна част от работниците на Qimonda, за това Комисията да се ангажира с подкрепата на Qimonda.
Многогодишен план за възстановяване на червения тон в източната част на Атлантическия океан и в Средиземно море (разискване)
Следващата точка е разискването по предложението за Регламент на Съвета относно многогодишен план за възстановяване на червения тон в източната част на Атлантическия океан и в Средиземно море - C6-0081/2009 -.
Г-н председател, г-н член на Комисията, госпожи и господа, решението на Парламента да приеме искането на Съвета за прилагане на неотложна процедура по този въпрос, беше взето с единодушие както в комисията по рибно стопанство, така и тук, в пленарна зала, тази сутрин.
Всички ние, разбира се, си даваме прекрасно сметка за необходимостта Европейският съюз да спази ангажиментите, поети в Маракеш през ноември от страна на компетентната Международна комисия за опазване на риба тон в Атлантическия океан (ICCAT). По-конкретно се нуждаем от прилагане на практика на препоръките, приети от тази организация с цел овладяване на продължаващия проблем със свръхулова на червен тон в източната част на Атлантическия океан и Средиземно море и за справяне с произтичащия от това сериозен риск за бъдещето на тези видове, а следователно и за самата риболовна индустрия.
Двама от моите колеги в комисията по рибно стопанство, г-жа Fraga Estévez и г-н Romeva i Rueda, бяха в Маракеш и ще говорят за това по време на настоящото разискване. От моя страна, бих искал да Ви припомня, че нашата комисия отдава голямо значение на този въпрос, който поставя на дневен ред основните аспекти от общата политика в областта на рибарството: управление на ресурсите, управление на риболовните флоти, зачитане на международните, регионалните и двустранните споразумения, технически мерки и преди всичко контрол, към който ще се върна след малко. Този определящ според нас въпрос се превръща в тест за надеждност на общата политика в областта на рибарството.
По тази причина очевидно не може да става и дума за прилагането на новия план за възстановяване, без да се проведе консултация с Европейския парламент.
Следователно аз съм изключително доволен, че в крайна сметка Комисията избра единствения правно и политически приемлив път за прилагане на препоръките на ICCAT, а именно чрез изработването на предложение за регламент в надлежна форма на основание на член 37 от Договора.
Транспонирането в правото на Общността на ангажиментите, поети от Комисията от името на Европейския съюз в регионалните риболовни организации, в крайна сметка едва ли е действие, което не предизвиква никакви спорове, и ние трябва да настояваме това винаги да се извършва под демократичния поглед на тази институция.
По същество аз съм изключително доволен от различните предложени мерки, тъй като, макар да са по-скоро ограничителни за нашите оператори, те са в съзвучие с предизвикателствата и бих подчертал, че най-важните мерки без съмнение са тези, които се отнасят до контрола, тъй като със сигурност е вярно, че нито един план за възстановяване не може да бъде ефективен без контрол.
Ето защо съм Ви благодарен, г-н член на Комисията, за това предложение и се надявам, че ще покажете също толкова голяма решителност при реалното изпълнение на плана, след като бъде потвърден от Съвета, каквато показахте при постигане на задоволителното споразумение в рамките на ICCAT.
Г-н председател, първо, бих искал да подчертая значението, което Комисията отдава на устойчивостта на запазите от червен тон и риболова, както и на значението на Европейския парламент в този процес.
В рамките на плана за възстановяване за 2006 г. за червения тон, улавян в източната част на Атлантическия океан, и въз основа на оценка на прилагането му през риболовните сезони за 2006 г., 2007 г. и 2008 г., както и в контекста на новите научни консултации, ICCAT реши да приеме нов план за възстановяване. Научният комитет на ICCAT посочи ясно позицията си, че планът за възстановяване за 2006 г. е недостатъчен за възстановяването на запасите и потвърди безпокойствата си по отношение на равнището на общия допустим улов (TAC) и свръхулова.
Освен това членуващите в ICCAT страни установиха определени пропуски в прилагането на плана за 2006 г. и решиха да приемат нов план. В този план се разглеждат безпокойствата на Научния комитет, по-конкретно чрез намаляване на равнищата на TAC и въвеждане на нови мерки за регулиране на капацитета за улов и рибовъдство.
Следва да се отбележи също, че по инициатива на Европейската общност новият план за възстановяване въведе задължение за годишни риболовни планове на равнище ICCAT. Това е ефективен инструмент за предотвратяване на свръхулова чрез идентифициране на плавателните съдове с дължина над 24 метра, извършващи улов на червен тон, и определяне на индивидуални квоти за тях. Убеден съм, че съставянето на годишен план за риболов е ключов инструмент за гарантиране на пълно спазване на квотите.
Новият план за възстановяване представлява и подобрение на съществуващия и въвежда нови мерки за контрол, чрез които да бъдат разрешени пропуските, набелязани от членуващите страни, които посочи Philippe Morillon.
Основните мерки, въведени в новия план за възстановяване, са свързани със значително намаляване на TAC от 27 500 на 22 000 тона през 2009 г. и допълнително намаление на 19 950 тона за 2010 г. и 18 500 тона за 2011 г. Квотата на ЕО за 2009 г. е намалена на 12 406 тона от 15 641 тона, предвидени в плана за 2006 г. Риболовните сезони за всяка година са съкратени, по-конкретно за риболовни сейнери, чрез които се извършва по-голямата част от този риболов. Мерките за замразяване и намаляване на капацитетите за риболов и изкуствено отглеждане са съвсем нов и решаваш компонент от новия план. Свръхкапацитетът в продължение на известен период се отбелязваше като ключов фактор за свръхулова. Сега е времето да се разгледа въпросът по реален начин и Общността, подобно на други членове на ICCAT, трябва да вземе участие в усилията за постигане на това.
Въвеждането на риболовни планове, за които споменах току-що, е още една мярка. Освен това дерогациите от минималните размери са адаптирани. В Атлантическия океан пелагичните траулери вече не се ползват с дерогации, като бяха премахнати приложимите дерогации по отношение на крайбрежния риболов, извършван по занаят, с изключение на един случай. В действителност, единствено радиоуправляемите риболовни лодки все още се ползват с предходните дерогации. В Средиземно море крайбрежният риболов, извършван по занаят, в момента се ползва с дерогация. Мерките за контрол са засилени, по-конкретно по отношение на съвместните риболовни операции, приемането на обща забрана за трансбордиране в морето и въвеждане на регионална програма за наблюдатели на ICCAT.
В заключение, положението на червения тон, улавян в източната част на Атлантическия океан, се счита за изключително сериозно. Превишаването на квотите, липсата на изпълнение, особено по отношение на събирането и предаването на данни, пречат на процеса на възстановяване. Въпреки това аз съм оптимист, че съгласието ни по въпроса за неотложното приемане на мерки за премахване на свръхулова и гарантиране на стриктно съответствие с мерките на ICCAT може да доведе до обрат в ситуацията и да върне запасите от червен тон в устойчиви граници.
Трябва да гарантираме, че ситуации като случилата се миналата година, няма да се повторят отново в бъдеще. Най-добрият начин за постигане на това е бързото приемане от страна на Съвета на новия план за възстановяване на червения тон. Всяко забавяне в приемането на този регламент следва да се избягва, особено ако искаме да гарантираме авторитета на Общността на международно равнище и да насърчаваме процеса на възстановяване на тези запаси. Убеден съм, че ако този план се спазва изцяло, той представлява реален шанс за постепенното възстановяване на червения тон. В резултат на това се нуждаем неотложно от решителни и ефективни действия на равнище на Европейска общност.
След приемането му Комисията е решена да работи в близко сътрудничество с държавите-членки и други страни, членуващи в ICCAT, за да гарантира и наблюдава отблизо пълното изпълнение на плана за възстановяване.
Накрая бих искал да изразя високата си оценка съм конструктивния подход и сътрудничество, възприети от Европейския парламент при разглеждането на тази чувствителна тема, отразяваща нашите споделени интереси и ангажименти за гарантиране на това, че политиката на Общността в областта на рибарството и нашите международни задължения са напълно спазени.
Г-н председател, моята политическа група гласува "за" прилагането на неотложна процедура за плана за възстановяване на червения тон, тъй като е важно новите мерки да влязат в сила преди началото на сезона през април.
Бих искала обаче и да припомня на всички, че нито един план за възстановяване няма да спаси червения тон, докато не бъде намален риболовният капацитет, като се започне с капацитета на някои общностни флоти, които са добре известни и в продължение на много години се посочват за пример в това отношение. През всичките тези години въпросните държави-членки позволиха техните плавателни съдове да се разраснат до скандални равнища, като в същото време Европейската комисия наблюдаваше безучастно. Това ни доведе до това положение, от което едва ли има изход.
Когато през 2007 г. беше приет сегашният план за възстановяване, аз внесох изменение, което беше прието от Парламента и включено в окончателния текст на Комисията, с което се въвеждаше задължение за държавите-членки да представят риболовни планове, чрез които да се покаже, че капацитетите на риболовните флоти са адаптирани към разпределените им квоти.
Въпреки това риболовният сезон отново трябваше да бъде закрит предсрочно през 2008 г., дори още по-рано от предходната година, когато се установи, че на практика цялата квота на Общността е изчерпана само за няколко седмици; т.е това означава, че положението дори се е влошило.
Член 5 от новия план за възстановяване задължава държавите-членки със свръхкапацитет да премахнат най-малко 25 % от него до 2010 г. Това намаление не само ми се струва невероятно смекчено в сравнение с допуснатия излишък, но предвид прецедентите, съм изключително загрижена за способността на Комисията и Международната комисия за опазване на риба тон в Атлантическия океан (ICCAT) да приведат в изпълнение това задължение поради явната липса на политическа воля, която показаха заинтересованите държави-членки.
Следователно отправям молба към члена на Комисията да ни предостави гаранции тук и сега за това, че липсата на политическа воля няма да се предаде на Комисията и че този път Комисията ще покаже известна твърдост в действията си, която да отива по-далеч от поредното предсрочно закриване на риболовния сезон тази пролет.
Г-н председател, предложението за регламент на Съвета относно многогодишен план за възстановяване на червения тон в източната част на Атлантическия океан и в Средиземно море е практическа реализация на правнозадължителното решение, прието с консенсус от Международната комисия за опазване на риба тон в Атлантическия океан (ICCAT) на годишното й заседание, проведено през ноември 2008 г.
Както беше посочено, този регламент следва да влезе в сила преди началото на риболовния сезон през април, което означава, че тази задължителна процедура по консултация с Европейския парламент трябва да бъде извършена по време на настоящата пленарна сесия. Бихме искали да помогнем за постигането на ефективно политическо споразумение в рамките на Съвета по този въпрос, който по наше мнение е изключително важен и заслужава строгото ни внимание. Ето защо парламентарната комисия по рибно стопанство се произнесе с единодушие относно неотложната процедура.
Целта на годишните риболовни планове, намаленията през риболовния сезон, засилването на системата за контрол, зоните за хвърляне на хайвер в Средиземно море и присъствието на наблюдатели на ICCAT на риболовните сейнери и във фермите за отглеждане на риба тон, всички мерки, включени в регламента, са насочени към гарантирането на съобразяването с приетите мерки по управление и да осигурят проследимост на всички етапи. Смятам, че те ще бъдат успешни.
Госпожи и господа, бих искал да направя изявление по повод петото отбелязване на европейския ден в памет на жертвите на тероризма. Това е ден, който трябва да остане в паметта ни, ден, в който отдаваме почит на всички невинни жертви на тероризма. В края на миналата седмица двама войници бяха убити в графство Антрим в Северна Ирландия от ИРА-истинска, а в понеделник един полицай беше прострелян в графство Арма. Убитият полицай е бил семеен и е имал деца. Този варварски терористичен акт за пореден път разруши едно семейство и причини невъобразимо страдание. Най-малко десет души са загинали вчера в самоубийствен бомбен атентат в южната част на Шри Ланка, а над двадесет са били тежко ранени.
От името на Европейския парламент искам да изразя възмущението си от тези ужасяващи нападения на невинни хора и да изразя най-дълбоки съболезнования на семействата на жертвите. Те ще останат в спомените ни завинаги.
Днес ние в Европейския парламент искаме високо и ясно да издигнем глас срещу безразборното насилие на тероризма. Ние твърдо заклеймяваме безсмисленото погубване на човешки живот, смъртта на цели семейства в резултат на сляп фанатизъм, който кара хора да убиват свои събратя - други човешки същества и да погазват човешкото достойнство. Тероризмът е пряко посегателство срещу свободата, правата на човека и демокрацията. Тероризмът е опит да се разрушат, чрез безразборно насилие, ценностите, които ни обединяват в рамките на Европейския съюз и в собствените ни държави-членки.
Всички сме потресени от тези терористични актове. Те ни причиняват дълбока и сърцераздирателна болка, но те не могат и няма да разрушат основите на демократичното общество, което се основава на общите ни ценности.
Тероризмът е престъпление, което не заслужава снизхождение. Тероризмът е една от най-големите заплахи срещу сигурността, стабилността и демократичните ценности на международната общност. Той е пряко посегателство срещу нашите граждани, срещу всички нас. Европейският парламент играе активна роля в борбата срещу тероризма и в подкрепата на жертвите на терористичните атаки. Нееднократно сме подчертавали, че няма оправдание за тероризма. Поради тази причина трябва да продължим да работим заедно, да се борим против тероризма, като прилагаме принципите на правовата държава и като използваме цялата сила на закона. Днес, в Европейския парламент, всички наши мисли са с жертвите на тероризма, независимо в коя част на света са намерили смъртта си. Искаме да изразим солидарността си с тях. Искам да ви призова да си спомним в мълчание за жертвите на ИРА-истинска и на самоубийствения бомбен атентат в Шри Ланка.
Госпожи и господа, великият европеец Жан Моне, един от основоположниците на европейската интеграция, е починал преди тридесет години, на 16 март 1979 г. По повод 30-та годишнина от смъртта му бих искал да изразя почитта и признанието си, като се спра накратко в началото на настоящото пленарно заседание на Европейския парламент на наследството му и на делото, на което е посветил живота си - каузата за европейска интеграция.
Днес си спомняме за безценното наследство на един човек, който заедно с Робер Шуман, един от архитектите на помирението между Германия и Франция, предприе първата стъпка към създаването на общност със споделена съдба, основана на мир, разбирателство, демокрация и сътрудничество между хората в Европа. Сега, в началото на ХХІ век, принципите, изведени на преден план от Жан Моне, и методите, използвани от него при осъществяването им, не са загубили и частица от актуалността и приложимостта си. Напротив, тяхната значимост е очевидна за всички ни. Големите предизвикателства, свързани с глобализацията, с икономическата и финансова криза и с глобалното затопляне, ще станат причина европейците да заработят заедно в още по-тясно сътрудничество за осигуряване на ефективна защита на споделените ни ценности и на интересите ни в света. Жан Моне, разбира се, би приветствал напредъка, отбелязан с Договора от Лисабон, по посока на един демократичен Европейски съюз, който е в състояние да действа и да приеме предизвикателствата на ХХІ век.
И накрая, важно е да се спомене, че именно основаният от Жан Моне Комитет за създаване на Обединени европейски щати е предложил, освен всичко останало, да се провеждат преки избори за Европейски парламент. През последните тридесет години, след смъртта на Жан Моне, тази мечта се превърна във впечатляваща реалност със създаването на парламентарното измерение на Европейския съюз. Всички ние сме наследници на великия европеец Жан Моне, а делото му продължава да упражнява трайно въздействие. То доведе до фундаментални промени във взаимоотношенията между европейските държави и все още оказва влияние върху живота на всички наши граждани днес.
По повод 30-та годишнина от смъртта на Жан Моне бих искал да помислим за задачата, която ни предстои и за задълженията ни към бъдещето, а именно, да се ангажираме с продължаване на започнатото от Жан Моне велико дело по обединяването на нашия континент.
Гн председател, уважаеми колеги, през 1954 г. Жан Моне казва, че между различните страни предимството на всяка от тях се свежда до резултатите от собствените й усилия, до изгодите, които извлича от отношенията си със своята съседка и до трудностите, които успява да й прехвърли, докато в нашата Общност предимството на всяка от държавите-членки е последица от сполуката на всички, взети заедно. Тези думи ни най-малко не са загубили актуалността си, по-скоро валидно е обратното.
През м. март тази година, както току-що каза г-н Pöttering, отбелязваме тридесетата годишнина от смъртта му през 1979 година. Ето защо искам да отдам почит на основоположника на тази Европа, която всички ние обичаме, на този велик европеец, чието наследство може само да ни вдъхновява в настоящото време на криза.
Наскоро, във връзка с отбелязването и на петдесетата годишнина от създаването на Европейската комисия, решихме да посветим зала College - главната зала на Комисията - на паметта на Жан Моне чрез една много семпла, но дълбоко съдържателна церемония, по време на която имах удоволствието и честта да съм рамо до рамо не само с председателя на Европейския парламент, Hans-Gert Pöttering, но и с действащия председател на Европейския съвет, Никола Саркози.
С това искам да ви покажа, че ние в Комисията се гордеем с огромното наследство на Жан Моне. В качеството си на първи председател на Европейската общност за въглища и стомана, на практика той е първият председател, от нейното зараждане, на нашата институция - Европейската комисия, която прави всичко възможно да съхрани живи неговите идеали - идеалите на всички европейци, които обичат мира, демокрацията и солидарността.
(PT) Аз също искам да отдам почит на Жан Моне, но поисках думата, за да поздравя председателя за изявлението му във връзка с европейския ден в памет на жертвите на тероризма. Преди пет години по мое предложение приехме това становище, което беше одобрено от Съвета на заседанието му на 25 март, след трагичните атентати в Мадрид. Моето изказване обаче е призив. Парламентът винаги е отбелязвал тази дата с уважение, но за съжаление, тя все още не е получила необходимото широко внимание в европейските институции и в държавите-членки. Считам, че отбелязването на тази дата е един от най-важните начини да отдадем почит на жертвите, както направи председателят, но и да повишим осведомеността на широката общественост. Знам, че днес има няколко чествания в Мадрид, но твърде малко други неща.
Ето защо призовавам Комисията и чешкото председателство да осигурят подобаващо отбелязване на тази дата във всички държави-членки в бъдеще.
Подготовка на Европейския съвет (19-20 март 2009 г.) - Европейски план за възстановяване на икономиката - Насоки за политиките по заетост на държавите-членки - Политика на сближаване: инвестиране в реалната икономика (разискване)
Следващата точка от дневния ред e общи разисквания по изявленията на Съвета и на Комисията: Подготовка на Европейския съвет (19 и 20 март 2009 г.),
доклад на г-жа E. Ferreira - от името на комисията по икономически и парични въпроси, относно Европейския план за икономическо възстановяване,
доклад от г-н J. Andersson - от името на комисията по заетост и социални въпроси, относно предложението за решение на Съвета относно насоки за политиките по заетост на държавите-членки - C6-0050/2009 -,
доклад от г-н Е. Кирилов, от името на комисията по регионално развитие, относно политиката на сближаване: инвестиране в реалната икономика.
Гн председател, позволете ми най-напред да се присъединя към казаното от вас в знак на почит към Жан Моне. В момента преживяваме криза и мисля, че точно сега ни е нужна силна институция и че това е прекрасна възможност да се даде по-голяма гласност на значимостта на Жан Моне като един от основоположниците на европейската интеграция.
Целта на днешното заседание обаче е да се обсъди предстоящият Европейски съвет. Този съвет, както всички знаем, ще се състои в критичен за Съюза период. Изправени сме пред много сериозни предизвикателства в резултат на безпрецедентен натиск върху финансовите ни системи, както и върху икономиките ни.
Този въпрос, заедно с енергийната сигурност, изменението на климата и финансирането на мерките за смекчаване на изменението на климата и приспособяването към него, ще бъдат в центъра на вниманието по време на заседанието следващата седмица.
Както Парламентът със сигурност знае, Съюзът и държавите-членки предприеха широк набор от мерки за преодоляване на финансовата криза. Избегнахме срив на финансовата система.
Най-важният ни приоритет сега е възстановяването на кредитните потоци към икономиката. По-специално, трябва да се справим с "обезценените активи”, които банките държат и заради които не желаят да възобновят отпускането на кредити. На срещата си на 1 март държавните и правителствени ръководители постигнаха съгласие да направим това координирано, в съответствие с дадените от Комисията насоки.
Необходимо е и да направим повече за подобряване на регулирането и надзора на финансовите институции. Това е очевидна поука от кризата, като не по-малко важна е превенцията. Трансграничните банки държат до 80 % от банковите активи на Европа. Две трети от активите на европейските банки се държат в рамките на едва 44 мултинационални групи. Следователно засилването на надзора е важно само по себе си. То ще спомогне за предотвратяването на бъдещи кризи, но също така ще изпрати към потребителите и пазарите послание за доверие.
В това отношение се извършва важна работа. Председателството изцяло се е ангажирало да работи в тясно сътрудничество с Европейския парламент с оглед бързото приемане на директивата "Платежоспособност ІІ" (относно застрахователната дейност), преработената директива за изискванията към кредитните институции (относно банките) и директивата относно ПКИПЦК (предприятията за колективно инвестиране в прехвърляеми ценни книжа). Работим и за бързото приемане на регламентите относно защитата на банковите депозити и относно агенциите за кредитен рейтинг.
Вероятно обаче трябва да отидем по-далеч. Групата на високо равнище с председател г-н de Larosière, изготви, както знаете, много интересни препоръки, като съобщението на Комисията от 4 март също прокарва пътя за значителна реформа в тази област. Така че Европейският съвет трябва да изпрати ясно послание, че това е приоритет и че решенията трябва да се вземат още през м. юни.
Както много добре знаете, точно сега бюджетните дефицити на държавите-членки се увеличават бързо. Разбира се, дефицитите неизбежно нарастват по време на икономическа рецесия. Автоматичните стабилизатори могат, до известна степен, да изиграят положителна роля. Пактът за стабилност и растеж беше преразгледан през 2005 г. именно поради тази причина - за да се осигури възможност за достатъчна гъвкавост в трудни времена. Но тази гъвкавост трябва да се използва разсъдливо, като се отчитат различни отправни точки. За да се възстанови доверието е необходимо и правителствата да поемат ясен ангажимент за стабилни публични финанси при пълно съблюдаване на Пакта за стабилност и растеж. Някои държави-членки вече положиха усилия за постигане на консолидация. Повечето ще го направят от 2010 г. нататък. Това също ще бъде важно послание от заседанието следващата седмица.
Сега финансовата криза оказва влияние върху реалната икономика. Държавите-членки поставиха началото на важни програми за възстановяване, чието изпълнение вече напредва значително. Общият размер на средствата за стимулиране, предлагани по този начин, представлява, както беше договорено, 1,5 % от БВП, но ако се включат и автоматичните стабилизатори, той достига 3,3 % от БВП на ЕС. Естествено, реакциите на държавите-членки са различни. Те се намират в различно положение и имат различно поле за маневриране, но действията им са координирани и се основават на общи принципи, определени в Европейската програма за възстановяване, по която беше постигнато съгласие през м. декември миналата година. Това е важно, ако искаме да гарантираме полезното взаимодействие и да избегнем отрицателния ефект на разпространението.
Разработени бяха конкретни и целенасочени инициативи чрез полезно взаимодействие между Комисията, държавите-членки и председателството. Това ни даде възможност както да запазим равните възможности, така и, същевременно, да посрещнем по съгласуван и ефективен начин влошаването на положението в някои от ключовите промишлени сектори на Европа, като например автомобилната промишленост.
Европейският съвет ще направи оценка на етапа на изпълнение на тази програма. И в това отношение в съобщението на Комисията от 4 март са формулирани редица важни принципи, които трябва да насочват действията на държавите-членки. Те включват необходимостта да се поддържа откритост в рамките на вътрешния пазар, като се гарантира недопускане на дискриминация и се работи за постигане на целите на дългосрочната политика като съдействие при структурните промени, засилване на конкурентоспособността и изграждане на "нисковъглеродна икономика".
Що се отнася до общностната част от програмата за възстановяване, председателството работи много усилено за постигане на съгласие в Европейския съвет по предложението на Комисията да се финансират проекти в областта на енергетиката и развитието на селските райони. Както знаете, в рамките на Съвета бяха проведени разисквания по точния списък на проектите, които да бъдат подкрепени от Общността, и по това, как следва да бъдат финансирани те.
Като се има предвид важната роля на Парламента като един от клоновете на бюджетния орган и като един от нормотворците по този въпрос, председателството се ангажира да работи в тясно сътрудничество с вас през идните седмици с оглед постигане на споразумение в най-кратки срокове.
В допълнение към краткосрочните мерки са необходими и дългосрочни усилия, ако искаме да осигурим конкурентоспособността на нашите икономики. Структурните реформи са по-спешни от всякога, ако искаме да стимулираме растежа и заетостта. Следователно обновената Лисабонска стратегия остава правилната рамка, в която да се стимулира устойчив икономически растеж, който на свой ред ще доведе до създаването на нови работни места.
В настоящия момент нашите граждани са особено разтревожени за последиците от икономическото положение върху размера на безработицата. Европейският съвет, който ще заседава следващата седмица, трябва да постигне съгласие по конкретни насоки за това, как Европейският съюз може да допринесе за смекчаване на социалното въздействие на кризата. Този въпрос ще бъде в центъра на вниманието и на специална среща на върха, която ще се проведе в началото на м. май.
Искам ясно да подчертая едно нещо: ние няма да запазваме работни места, като създаваме прегради за чуждестранната конкуренция. На срещата си преди 10 дни държавните и правителствени ръководители ясно посочиха, че трябва да използваме в максималната възможна степен единния пазар като двигател на възстановяването. Протекционизмът очевидно не е правилният отговор за справяне с кризата - точно обратното. Повече от когато и да било нашите дружества се нуждаят от отворени пазари както вътрешни, в рамките на Съюза, така и на световно равнище.
Така стигам до срещата на върха на Г-20 в Лондон. Европейският съвет ще изготви становището на Съюза преди срещата на върха на Г-20. Искаме тази среща да бъде амбициозна. Не можем да си позволим тя да се провали.
Ръководителите ще разгледат перспективите за растеж и заетост и реформата на световната финансова система и на международните финансови институции. Ще разгледат и конкретните предизвикателства, с които се сблъскват развиващите се страни. Европейският съюз работи активно във всички тези области и трябва да е в силна позиция, за да направи необходимото международната общност да вземе правилните решения.
Другата важна точка в дневния ред на Европейския съвет другата седмица ще бъде енергийната сигурност. Неотдавнашната енергийна криза съвсем ясно показа до каква степен трябва да увеличим способността си да се противопоставяме на бъдещи проблеми с доставките, както видяхме по-рано тази година.
Комисията представи някои много полезни елементи в своя Втори стратегически енергиен преглед. На базата на този преглед председателството храни надежда, че Европейският съвет ще постигне съгласие по набор от конкретни направления, целящи укрепване на енергийната сигурност на Съюза в краткосрочен, средносрочен и дългосрочен план.
В краткосрочен план това означава да имаме на разположение конкретни мерки, до които да прибегнем, ако неочаквано се сблъскаме с ново прекъсване на доставките на газ. Това означава и предприемане на спешни стъпки за започване на инфраструктурни проекти за повишаване на взаимната свързаност на енергийните системи - това определено е от съществено значение.
В средносрочен план това означава приемане на наш законодателен акт относно запасите от нефт и газ, за да се гарантира, че държавите-членки ще действат отговорно и ще проявяват солидарност. Това означава предприемане на адекватни мерки за повишаване на енергийната ефективност.
В дългосрочен план това означава диверсифициране на нашите източници, доставчици и маршрути за доставка. Трябва да работим с международните ни партньори в подкрепа на енергийните интереси на Съюза. Трябва да създадем пълноценен вътрешен пазар за електрическа енергия и газ. Както знаете, това е законодателен акт, който председателството много се надява да бъде завършен преди изборите за Европейски парламент.
На заседанието през следващата седмица ще се обсъди и подготовката за конференцията в Копенхаген по изменението на климата. Поддържаме нашата ангажираност за едно глобално, широкообхватно споразумение в Копенхаген идния м. декември. Съобщението на Комисията от м. януари е много полезна основа. Съвсем ясно е, че изменението на климата е предизвикателство, с което можем да се справим единствено чрез съгласувани глобални усилия.
По отношение на предложението за резолюция на комисията по външни работи относно хуманитарното положение в Шри Ланка, получих писмено възражение срещу включването му в дневния ред от Robert Evans, подписано от още четиридесет колеги.
Съгласно разпоредбите на член 90, параграф 4 от правилника, предложението за резолюция се включва за разискване и гласуване в дневния ред на настоящата сесия.
Поради това аз ви предлагам разискването да се включи тази вечер като последна точка, а гласуването да се проведе утре в 12 часа. Срокът за внасяне на изменения е 15 часа днес.
(EN) Г-жо председател, в понеделник вечерта комисията по външни работи прие предложение относно влошаващото се хуманитарно положение в Шри Ланка съгласно член 91.
Ситуацията в Шри Ланка очевидно е много сериозна, но какво точно се случва във връзка с хуманитарното положение изобщо не е ясно. Осъзнавам, че има много различни становища в тази зала. Поради това предполагам, че най-разумно ще бъде да се планира подходящо разискване, коeто трудно ще бъде включено в тази месечна сесия, но може да бъде включено в следващата ни сесия, която е само след десет дни. Благодарен съм на г-н Daul от групата на Европейската народна партия (Християндемократи) и Европейските демократи, който изрази подкрепата на своята група в тази насока. Тъй като сме сериозен парламент, предлагам и призовавам колегите да подкрепят разискване с резолюция и пълно участие през следващата месечна сесия, за да отговорим на сериозността на положението в Шри Ланка.
(FR) Г-жо председател, когато някой предлага нещо, друг може винаги да го оспори преди гласуването.
Поради това просто искам да кажа, че ситуацията в Шри Ланка е изключително трагична. Има 150 000 души, които са попаднали в капан. Ситуацията в Бирма е абсолютно същата. Ето защо трябва да оставим Шри Ланка в дневния ред за днес, за да покажем нашата решителност да помогнем на попадналите в капана.
14. Публичен достъп до документи на Европейския парламент, на Съвета и на Комисията (
Г-жо председател, съгласно член 53 искам да приканя Комисията да ни каже, дали възнамерява да приеме всички изменения на Парламента, които бяха приети днес.
Г-жо председател, имам честта да направя следната декларация от името на Комисията.
Комисията взема предвид измененията, гласувани от Парламента, които ще проучи подробно. Комисията потвърждава своята готовност да търси компромис с Парламента и Съвета. Комисията ще разгледа своето предложение, единствено след като двата клона на бюджетния орган са приели своите становища. Комисията възнамерява да продължи да води конструктивен диалог междувременно и с двете институции.
Г-жо председател, не знам къде е бил членът на Комисията, но ние приехме позиция тази сутрин.
Поради това искам пленарното гласуване да върне доклада за ново разглеждане в комисията, което ще й осигури гъвкавост да започне преговори със Съвета и Комисията.
Затова искам подкрепата на залата за връщане за ново разглеждане в комисията.
Г-жо председател, благодаря на залата за търпението относно моята последна намеса. Мога ли сега да Ви помоля, г-жо председател, да напишете официална покана до чешкото председателство, както и до предстоящото шведско председателство, за започване на официален диалог с Европейския парламент възможно най-скоро?
Също така, както е обявено в списъка за гласуване и с цел постигане на яснота и съответствие на текста, който приехме сега, учтиво Ви моля да изискате от парламентарните служби да продължат без съществена промяна да правят следното: да групират членовете в тематични заглавия според тяхното съдържание, съответно да подредят отново съображенията и дефинициите, и да изготвят и публикуват позицията на Парламента като консолидиран текст възможно най-скоро.
Най-накрая, искам да благодаря за огромното съдействие, което получих не само от секретариатите, но и от службите по внасяне.
Ще предам това искане, г-н Cashman, и резултатите ще бъдат оповестени.
(EN) Г-жо председател, бих искал да информирам нашата група, че има грешка в списъците за гласуване по отношение на изменение 113: следва да има плюс, а не минус в списъка за гласуване.
Г-жо председател, трябва само да се промени формулировката в параграф 93 относно стабилните държавни финанси на "възможно най-скорошно", вместо "когато икономическите условия позволяват", както бе съгласувано с докладчиците в сянка.
(FR) Г-жо председател, това е едно чисто техническо изменение. В нашето изменение има печатна грешка. Има един абзац, който е формулиран както следва: "ускоряване на премахването на пречките". Ние го заменихме с "премахване на необоснованите пречки", но, за съжаление, старият параграф и старият абзац са останали във формулировката на изменението. Затова леко променихме третия абзац, така че не е необходимо да запазваме стария вариант.
(DE) Г-жо председател, по ентусиазирания отговор на групата на Европейската народна партия (Християндемократи) и Европейските демократи на моето изказване, можете да познаете колко добре вървяха нещата по време на гласуването ни.
Бих искал да благодаря на г-жа Ferreira, която свърши огромна работа, за да постигнем такъв резултат сега. Също така бих искал да благодаря по-специално на г-н Hökmark, г-жа Herczog, г-н Bullmann и г-н Lehne, които според мен работиха усилено върху подобната Лисабонска резолюция.
Все пак, можете да видите по реакцията на групата на Европейската народна партия (Християндемократи) и Европейските демократи, че имаше известно оживление. Бихме искали да ви благодарим, че гласувахте с нас относно затварянето на зоните на "данъчен рай" и солидарността с държавите-членки. Допреди няколко минути нещата изглеждаха съвсем различно. Ваша е заслугата, че насърчихте разпространението на социалната демокрация. Това е добре за Европейския парламент, който направи ход наляво.
(FR) Г-жо председател, бих искал само да припомня на групата на социалистите в Европейския парламент и на групата на Европейската народна партия (Християндемократи) и Европейските демократи, че в Парламента има и други групи, освен двете най-големи.
(DE) Г-жо председател, един въпрос, свързан с дневния ред. Вероятно бихте могли да обясните на Парламента съгласно кой член от Правилника за дейността беше разрешено на г-н Schulz да вземе думата.
Госпожи и господа, естествено, ще кажа на г-н Nassauer, че е напълно прав. Понякога обаче, в името на демокрацията, човек трябва да може малко да престъпи нормите.
С това имам предвид, госпожи и господа, че дадох думата г-н Schulz в съответствие с член 141 от Правилника за дейността. Той имаше пълното право да се изкаже.
(FR) Г-жо председател, той от името на Комисията ли говори? Защото иска да стане член на Комисията? Или говори като председател на групата?
(IT) Г-жо председател, бих искал да получа някои разяснения. Доколкото ми е известно, не е проведено окончателно гласуване на доклада Reul. Бихте ли потвърдили дали това е вярно?
Г-н Prodi, ние приехме изменение 3, което следователно замества цялата резолюция.
(EN) Г-жо председател, със задоволство приемам факта, че този доклад разглежда какво може да се направи на европейско равнище, за да се стимулират икономиките, като признавам, че повечето от инструментите, които могат да се използват, си остават на национално равнище: 99 % от публичните разходи са национални, а не европейски; повечето разпоредби са национални, а не европейски. Но ако разгледаме какво може да се направи на европейско равнище, планът, предложен от Комисията, за принос от 30 милиарда EUR, включително авансови плащания от структурните фондове и нови заеми от Европейската инвестиционна банка, може и ще допринесе наистина за излизане от кризата.
Също така трябва да гарантираме, че ще избегнем протекционизма в Европа. Подходът "разори съседа си", приложен от различни държави, ще отслаби нашия общ пазар и сериозно ще навреди на перспективите за създаване на работни места и за икономически растеж в дългосрочен план. Напротив, свободното движение на работници и инициативите за подпомагане на износа на предприятията на единния пазар ще помогнат за осигуряване на стимула, нужен за икономическото ни възстановяване.
(IT) Г-жо председател, гласувах в подкрепа на съвместния текст относно подобряването на безопасността на тези, които избират да пътуват по море. Мисля, че е изключително важно да се добави, че следва да се отделят повече средства за професионализма на всички моряци, които отговарят за навигацията - от капитана, до главния инженер, боцмана, морския офицер, кормчията и всички моряци - защото животът и безопасността на хората в морето зависи от тях. Следователно призовавам за повече професионализъм и по-добри заплати за тези, които държат живота на пътниците по море в ръцете си.
(MT) Бих искал да кажа относно този доклад, че въпреки инициативата в полза на околната среда, все още липсва разбиране по отношение на отрицателните и непропорционални последици, които тя ще има върху регионите и страните, разположени в периферията на Европейския съюз, като Малта например. Тази инициатива може да доведе до съществено увеличение на цените за превоз на товари при извършването на транспорт към и от тези периферни региони. Повишението на разходите, на свой ред, може да доведе до по-високи цени на продуктите, които влизат и напускат тези региони или страни. Ето защо гласувах против този доклад.
(PL) Г-жо председател, налагането на допълнителни такси за тежкотоварните превозни средства представлява увеличаване на данъчната тежест. Тежкотоварният транспорт е в услуга на цялата икономика, включително и на гражданите. Разходите за него оказват влияние върху цените на всички продукти, които ние консумираме. Обременяването на пътния транспорт, освен с данъците, които вече трябва да се плащат, с допълнителни разходи за акциз върху горивата и за винетки, когато сме изправени пред криза, чийто край не се вижда, е социално безотговорно.
Замърсяването на въздуха, парниковият ефект и произшествията до голяма степен зависят от конструкцията на превозните средства и от пътната система. През последните десет години бе постигнат значителен напредък в тази област и всички ние усетихме ползите от него. Не приемам директивата в настоящия й вид, тъй като се нуждае от радикално преразглеждане.
(FI) Г-жо председател, първо бих искал да кажа, че подкрепям доклада на г-н Cashman и му благодаря за него. Той допринесе много за четенето в Парламента, като имаме предвид първоначалното предложение на Комисията.
Основното предположение, което трябва да направим, е, че вземането на решения е прозрачно. Хората трябва да имат възможността да получат достъп до документи, защото това е единственият начин да им вдъхнем доверие и имайки предвид това, е много важно да се стигне дотам, хората да могат да виждат как напредва законодателният процес. Прозрачността трябва да се прилага на всяко административно равнище по отношение на документите.
Очевидно всеки разбира, че има области, като тези, свързани със здравето на отделния индивид и т.н., които трябва да бъдат запазени в тайна, но в законодателния процес по принцип всичко следва да бъде прозрачно и в това отношение се радвам на резултатите и вярвам, че честното и открито вземане на решения е начинът да спечелим доверието на хората.
(EN) Г-жо председател, според скорошен доклад на неправителствената организация "Taxpayers' Alliance” (Съюз на данъкоплатците), базирана в Обединеното кралство, членството в Европейския съюз струва на всеки мъж, жена и дете в Обединеното кралство по 2 000 GBP всяка година.
Трябва да отбележа, че много от моите избиратели в североизточна Англия смятат, че получават твърде малко ползи за такава огромна сума. Следователно осигуряването на публичен достъп до документите на европейските институции е най-малкото, което тези избиратели могат да очакват в замяна на отделянето на такива големи суми за ЕС всяка година. В очите на много хора Европейският съюз продължава да бъде много неясен и монолитен субект. Всичко, което можем да направим, за да подобрим достъпа, да дадем повече информация на обществеността по някои от въпросите, които някои от членовете на Комисията и други по-скоро биха запазили поверителни, е добре дошло.
Вече станахме свидетели на това, как различни нарушители и други бяха охулени и изгонени от работата си, защото са разкрили поверителна информация. Ако цялата информация беше достъпна, тогава може би много от тези пресилени реакции щяха да бъдат излишни.
(EN) Г-жо председател, благодаря за възможността да обясня как гласувах по този наистина важен доклад. Всички ние знаем, че, когато различни партии участват в деликатни политически преговори, понякога има нужда от поверителност, за да се избегне провалянето на дадено споразумение. Ние обаче не говорим за тези случаи.
Неотдавна се проведоха преговори относно Търговското споразумение за борба с фалшификатите и някои от въпросите, които бяха разисквани, включваха масовото нарушаване на индивидуалните граждански свободи. Имаше предложения например да се претърсват iPod плеърите и лаптопите при влизане в дадена страна, за да се проверява за материали, защитени от авторски права. Бяхме ли в състояние да разискваме тези въпроси по един открит и прозрачен начин? Не, защото документите бяха пазени в тайна - може би по основателни причини, но причини, които ние в действителност не разбираме. Следователно това, от което се нуждаем, е по-голяма откритост и повече прозрачност, за да можем наистина да стигнем до същината на въпроса.
Изцяло съм съгласен с моя колега, г-н Callanan, който казва, че фактът, че не са били прозрачни, не предвещава нищо добро за ЕС.
(IT) Бих искал да благодаря на тези почитатели, които неуморно слушаха толкова дълго време. Г-жо председател, аз съм един от седемдесет и четиримата членове на Парламента, които днес гласуваха против доклада на г-н Andersson, не защото съм против заетостта, а защото насоките за Европейския съюз и за политиката на държавите-членки на ЕС не посочват по-специално, че една от възможностите за насърчаване на заетостта е да се разреши на работниците да се пенсионират по свое желание. Политиката на задължително увеличаване на възрастта за пенсиониране навсякъде следователно лишава младите хора от работа, когато те на драго сърце биха заместили възрастните работници, които желаят да им отстъпят позициите си.
(EN) Г-жо председател, този доклад се базира на погрешно предположение - предположението, че Европейският съюз знае най-добре какво трябва да се направи относно политиката по заетостта. Много от моите избиратели категорично няма да са съгласни; те по-скоро биха искали ЕС да стои далеч от всичко, свързано с политиката по заетостта. Смятам, че страната ми следва да се оттегли от социалната политика на ЕС.
По ирония на съдбата Европейският съюз се опитва да предаде своята мъдрост относно политиката по заетостта на държавите-членки, докато в същото време е отговорен за огромната бюрокрация и регламентиране, които притиснаха толкова много предприятия в моя регион и в Европа и причиниха ужасно голяма част от безработицата, с която сега се опитва да се справи.
Европейският социален модел е старомоден, той е деструктивен, предотвратява създаването на работни места и действа срещу предприемачеството. Най-добре ЕС да стои настрана от политиката по заетостта на държавите-членки и да създава по-малко бюрокрация и регламенти. Това е най-доброто, което можем да направим, за да създадем повече работни места в икономиката.
(EN) Г-жо председател, гласувах в подкрепа на това предложение, защото то отлага безразсъдството на едно извънредно ненужно прахосване на много средства за преводачески услуги в Парламента по отношение на ирландския език.
Аз бих предпочел цялото това безразсъдство да бъде прекратено. Все пак, това поне ще спести на данъкоплатците ни известно ненужно прахосване.
Минималното използване на ирландски език в залата е очевидно, въпреки че г-жа de Brún, като част от агресивната й Републиканска програма, може да ни достави наслада на този мъртъв език, с единственото облекчение, че почти никой, който слуша Парламента онлайн, няма да разбере дори и една дума. Мога да ги уверя, че не изпускат нищо.
Колегата й от "Шин Фейн", г-жа McDonald, едва ли е казала повече от няколко думи на неправилен ирландски, но дори и тогава ние прахосваме пари за превод.
(EN) Г-жо председател, благодаря на г-жа Kovács за информативния и полезен доклад относно положението на ромите.
Както знаете, ромското население непрекъснато се увеличава и се превръща в огромна и влиятелна сила в Европа. Тази група от 10-12 милиона души, която е сред най-бедните на континента, вече е с неизмерим потенциал.
Като европейци и членове на Европейския парламент, който беше основан върху стълбовете на равенството, ние трябва да реагираме на този проблем възможно най-бързо. Потискането на едно от най-големите малцинства в Европа, което продължава и до днес, е срамно и безполезно. С по-добро регулиране и по-здраво сътрудничество държавите ще са в състояние да осигурят работа за този голям блок от потенциални работници. При застрашително разрастващата се криза ромите може би са в състояние да помогнат за решаването на някои от най-големите проблеми на Европа. Освен това предразсъдъците към тях и деградирането на тези хора продължиха достатъчно дълго. На всички граждани на Европа, включително и на ромите, трябва да се осигурят равни права и възможности.
Точно в началото на този месец в Унгария двама роми бяха застреляни като животни, докато се опитваха да избягат от горящия си дом. Как е възможно в обединена Европа да има подобни случаи?
(NL) Г-жо председател, гласувах против доклада Kovács, защото целият е пропит от пораженческо мислене и защото смятам, че от по-голяма полза за една малцинствена група, каквато са ромите, ще бъде стратегия, която ги насърчава за по-голяма отговорност към съдбата им.
Госпожи и господа, бих искал най-напред да ви помоля за разбиране и да се извиня за факта, че заседанието започва толкова късно, но само преди две минути ми бе казано, че ще бъда помолен да направя изявление във връзка с едно много тъжно събитие. С ваше позволение бих искал да направя това изявление сега.
С дълбока болка и възмущение днес научихме за събитията в град Виненден, в германската провинция Баден-Вюртемберг, където петнадесет души загинаха трагично в гимназията в Албъртвил. Извършителят, бивш възпитаник на училището на седемнадесет години, по-късно се е самоубил. При престрелка в супермаркет в града двама полицаи, преследващи извършителя, са били ранени.
От името на Европейския парламент искам да изразя най-дълбоките си съболезнования и моята солидарност със семействата и роднините на жертвите - невинни млади ученици и трима преподаватели от училището.
Тази трагедия става само шест месеца след подобна ужасна кървава баня в училище в Каухайоки, Финландия. Като отговорни политици в Европейския съюз и във всички държави-членки нашата задача е да направим всичко възможно, за да се гарантира актове като този да бъдат предвиждани на ранен етап и предотвратявани, стига това да е нещо, на което бихме могли да повлияем.
Шокирани сме и от друго трагично събитие в щата Алабама, САЩ, където развилнял се убиец застреля най-малко десет души, преди да насочи оръжието срещу себе си.
Бих искал отново да изразя от името на всички ни тук най-искреното ни съчувствие и солидарността ни с жертвите и техните семейства. Ще ви бъда признателен, ако отделим време в памет на загиналите.
въпрос, изискващ устен отговор - от г-н Coelho от името на групата на Европейската народна партия (Християндемократи) и Европейските демократи, г-жа Roure, от името на групата на социалистите в Европейския парламент и г-н Lax, от името на групата на Алианса на либералите и демократите за Европа, към Съвета, относно текущото състояние на ШИС II - B6-0010/2009), и
въпрос, изискващ устен отговор - от г-н Coelho от името на групата на Европейската народна партия (Християндемократи) и Европейските демократи, г-жа Roure, от името на групата на социалистите в Европейския парламент и г-н Lax, от името на групата на Алианса на либералите и демократите за Европа, към Комисията, относно текущото състояние на ШИС II - B6-0011/2009).
Г-н председател, г-на действащ председател на Съвета, г-н заместник-председател на Комисията, госпожи и господа, в Европейския парламент ние категорично подкрепяме бързото въвеждане в експлоатация на ШИС II (Шенгенска информационна система), което трябваше да се осъществи през 2007 г. Второто поколение на ШИС представлява подход на Общността към необходимостта да се засили охраната по външните граници и да се обменят важни нововъведения, като биометричните данни и свързването и съвместимостта между сигналите. Съгласни сме, че тази система може да влезе в експлоатация само след като стане устойчива на откази и способна да работи пълноценно 24 часа в денонощието. По мое мнение, дошъл е моментът да се установи кой е отговорен за това забавяне, да се направи задълбочена оценка на положението и да се намерят решения, които да направят този проект технически жизнеспособен и да възстановят вече отслабеното доверие към него.
Знаем, че през изтеклата година бяха проведени различни изпитвания, крайният резултат от които бе отрицателен, по-конкретно от оперативното изпитване на системата. Съветът и Комисията решиха да определят срок от четири месеца, за да бъде направен опит за решаване на проблемите, които продължаваха да възникват, макар и без голям успех, както може да се види от резултатите, постигнати през м. декември 2008 г., когато изпитванията бяха повторени. Въпреки че бяха направени някои подобрения, доколкото сме информирани все още има сериозни проблеми по отношение на функционирането и устойчивостта на откази на системата, загубата на съобщения, качеството на данните и процеса на синхронизиране на националните копия с централната система. ШИС II явно няма да може да започне работа, докато тези проблеми не бъдат отстранени. Бих искал да изразя съмнения относно способността на наетата фирма да реши в такъв кратък срок всички тези проблеми, които не бяха решени преди това през един много по-дълъг период от време. Надяваме се, че може да бъде проведен независим одит на проекта, за да се установи кой е отговорен. Нямам възражения по алтернативния технически сценарий за еволюция от системата "ШИС I за всички" към ШИС II, при условие правната рамка, одобрена за ШИС II да бъде спазвана в пълен обем. В края на м. март ще бъде представен доклад за оценката и сравнението на двата сценария. Парламентът желае да има достъп до това проучване и да бъде информиран за новата насока, която ще бъде дадена на проекта, по отношение както на равнището на увереност в техническата страна, така и на правните последици, новия график и бюджетното въздействие. Бих искал да напомня на Съвета и Комисията, особено в настоящия момент, че една по-голяма прозрачност в целия този процес е особено препоръчителна.
Г-н председател, ШИС II, както знаем, е много важно средство за осигуряване на безопасността на Шенгенското пространство, особено след разширяването му с приемането на 10 нови държави.
След приемането на правното основание през 2007 г. нито веднъж не сме имали възможността да видим подробен доклад за развитието на нещата или за техническите или политическите проблеми, за които се твърди, че пречат на стартирането на системата.
Научихме от пресата, че всички изпитвания, които се изискват, за да се пусне в ход централната система при пълна безопасност, са се провалили през м. декември 2008 г.
Знаем, че Комисията се е опитала да състави план за отстраняване на грешките, с който да се решат основните въпроси и че няколко държави-членки в рамките на Съвета вече обмислят алтернатива, която ще се яви просто надграждане на системата ШИС, която действа в момента.
Следователно проблемът не е технически, а политически. Парламентът бе помолен да определи, чрез съвместно вземане на решение, архитектурата на ШИС II, която, от своя страна, би трябвало да обезпечи сигурността, необходима за нашата зона на свободата, сигурността и правосъдието. Работим по въпроса, без да изпускаме от поглед сигурността и защитата на основните права на нашите граждани.
В този случай става дума за политическа отговорност на европейските институции и по-специално на Съвета и Комисията, тъй като според нас Парламентът е изпълнил добре задълженията си по отношение на гражданите.
И сега, и в бъдеще очакваме политическите причини за тази радикална промяна на курса. Това, разбира се, може да има много сериозни последствия за бюджета, определен досега за този проект, като за начало бъдат заделени, където е необходимо, наличните ресурси, докато бъдещето на този проект и неговото правно основание бъдат надлежно определени.
автор. - (SV) Г-н председател, г-н действащ председател на Съвета, г-н член на Комисията, ние в Европейския парламент трябва да знаем дали Съветът и Комисията все още вярват, че ШИС II някога ще проработи. Комисията ще упорства ли в намирането на техническо решение на настоящите проблеми? Кой е пътят напред? Както бе подчертано в предишните две изказвания, ние в Европейския парламент желаем да бъдем редовно информирани за проблемите, но това досега не се е случвало.
Ако ШИС II не може да се осъществи в сегашната си форма, има ли резервен план и ще ни бъде ли представен той? Както г-жа Roure спомена, въпросът за ШИС II в крайна сметка е въпрос за доверието към Съюза, когато трябва да се гарантира вътрешната сигурност в пределите на ЕС. Трябва обаче също така да помним, че същата инфраструктура ще бъде използвана за визовата информационна система, ВИС. Следователно в дългосрочен план на карта е заложено и доверието към визовата политика на Съюза или, ако мога така да се изразя, към способността му да управлява отношенията си с останалия свят по един достоен начин.
И накрая, бих искал да попитам Комисията дали все още има пълната подкрепа на държавите-членки по този проект. Те съгласни ли са да покриват разходите за проект, който изглежда все едно никога няма да проработи?
Г-н председател, преди да се насоча към темата на нашето разискване днес, бих искал да започна, като изразя моите дълбоки съболезнования към роднините на жертвите на трагичния инцидент в Баден-Вюртемберг днес.
А сега, позволете ми да се върна на темата на днешното ни разискване. Първо, благодарни сме за възможността да водим това разискване. Както всички добре знаете, това е важна тема. Редица експлоатационни трудности доведоха до специфични проблеми за пускането на ШИС II в експлоатация.
Председателството желае, както вие поискахте, да бъде напълно открито с вас относно историята и контекста на този въпрос. Заради отрицателните резултати на първоначалните изпитвания на системата, следващите изпитвания бяха проведени през м. ноември и м. декември 2008 г. Окончателните резултати от оперативните изпитвания на системата узнахме едва през втората половина на м. януари 2009 г.
На неофициалната им среща на 15 януари 2009 г. в Прага министрите на правосъдието и вътрешните работи бяха информирани от Комисията, че резултатът от тези изпитвания е незадоволителен. Министрите веднага се съгласиха, че е необходимо прилагане на нов глобален управленски подход към ШИС II, включително държавите-членки да сътрудничат с Комисията. Новият управленски подход ще осигури по-строг контрол на проекта и така ще позволи ранно предупреждение за евентуални затруднения. Бе договорено също да се вземат мерки на следващия Съвет по правосъдие и вътрешни работи, който се проведе на 26 и 27 февруари 2009 г. На това заседание Съветът се съгласи в заключението си да прикани Комисията да държи Парламента и председателството на Съвета напълно информирани за проблемите, свързани с ШИС II и за възможните варианти за действие.
Парламентът отправи питане дали откритите досега проблеми ще наложат системата да бъде изградена наново. Според информацията, получена от Съвета относно състоянието на проекта ШИС II, остават редица проблеми. Разбираме обаче, че Комисията е на мнение, че всички стоящи проблеми могат да бъдат решени без основно проектиране наново на приложението ШИС II.
На своето февруарско заседание Съветът одобри изпълнението на плана за анализ и поправка на ШИС II, което ще позволи определяне на всички проблеми и тяхното незабавно решаване, както и оценка на техническата архитектура, за да осигурим една стабилна и безупречна система ШИС II. Въпреки това, Съветът се съгласи също така, че планът за непредвидени случаи трябва да бъде следван, ако възникнат сериозни проблеми, които не могат да бъдат решени. Що се отнася до алтернативата на ШИС II, Съветът по правосъдие и вътрешни работи през м. февруари приветства завършването на анализа на осъществимостта, който ще послужи като основа за създаване на годен за работа, алтернативен технически сценарий за развиване на ШИС II на базата на еволюцията на ШИС I+, като част от плана за непредвидени случаи.
Съветът също така изиска възможно най-скоро и най-късно до м. май 2009 г. доклад, съдържащ задълбочена оценка и сравнение между двата сценария, да бъде представен на Съвета от председателството и Комисията. Базирайки се на този доклад, Съветът ще определи постигнатия напредък в разработката на ШИС II и, доколкото се отнася за алтернативния сценарий, ще проучи какви са перспективите да се постигне целта на ШИС II, както е определено в правната рамка, регламентираща създаването, експлоатацията и използването на ШИС II на основата на техническата еволюция на ШИС I+. Това проучване ще се осъществи възможно най-скоро и най-късно до заседанието на Съвета на 4 и 5 юни 2009 г.
Колкото до подробностите, поискани от Парламента относно решаването на оставащите проблеми и по-конкретно относно финансовите аспекти, Съветът прикани Комисията не само да информира Европейския парламент за проблемите, свързани с ШИС II, но също така редовно и подробно да информира и Парламента, и Съвета за цифрите на разходите, свързани с централния проект на ШИС II и за предприетите мерки за осигуряване на пълна финансова прозрачност.
На базата на изискания от председателството и Комисията доклад най-късно до заседанието през м. юни 2009 г. Съветът ще обсъди графика за влизане в експлоатация на ШИС II. Ще се вземат предвид разпоредбите относно времевите графици в резолюцията на Парламента от 24 септември 2008 г. относно проекта на регламент на Съвета относно миграция от Шенгенската информационна система (ШИС I+) към Шенгенската информационна система от второ поколение (ШИС II). Това бе включено в член 19 от Регламента на Съвета от 24 октомври.
Сигурен съм, че Комисията ще може да даде допълнителна информация в отговор на повдигнатите въпроси. Само искам да уверя вас, членовете на Парламента, че председателството ще следи тази тема отблизо и че ще направи необходимото начинът на действие, приет миналия месец от министрите на правосъдието и вътрешните работи, да се спазва стриктно.
Г-н председател, бих искал да потвърдя думите на г-н Vondra. Трябва също да добавя, че за нас с г-н Langer, председател на Съвета на министрите на вътрешните работи, въпросът за ШИС II е абсолютен приоритет.
На свой ред ще се опитам да ви дам някои пояснения. Основният изпълнител на Комисията за разработката на ШИС II е провел поредица оперативни изпитвания на централната система при работа в интерактивен режим с някои национални системи. Между м. ноември и м. декември 2008 г. резултатите от тези изпитвания ни доведоха до извода, че централната система не е постигнала равнището, предвидено в договора.
В средата на м. ноември Комисията започна подробен анализ на решението за ШИС II, което в момента се разработва от Hewlett-Packard/Steria, в сътрудничество с експерти от държавите-членки и с помощта и сътрудничеството на две известни консултантски фирми в сферата на информационните технологии.
След неуспеха на оперативните изпитвания ние приехме план за анализ и поправка, който ще бъде изпълнен за около четири месеца. Целта на плана е да доведе прилагането на ШИС II на едно задоволително ниво на стабилност и резултати.
Доклад за напредъка на Хърватия за 2008 г. - Доклад за напредъка на Турция за 2008 г. - Доклад за напредъка на Бивша югославска република Македония за 2008 г. (разискване)
Следващата точка е изявления на Съвета и на Комисията относно:
Доклад за напредъка на Бивша югославска република Македония за 2008 г.
Г-н председател, позволете ми да открия разискването относно докладите за напредъка на трите страни Хърватия, Турция и Бивша югославска република Македония.
Позволете ми да започна с Хърватия. Докладът Ви правилно отбелязва, че през последната година Хърватия е постигнала значителен напредък. От началото на преговорите бяха отворени 22 от общо 35 глави, от които седем бяха временно затворени. Председателството ще продължи да допринася за напредъка на преговорите. По-конкретно, планирани са две конференции за присъединяването: за следващите седмици е планирана конференция на равнище заместници, а за м. юни е планирана конференция на равнище министри.
Вашият доклад правилно подчертава значението на постигането на решение на продължаващия граничен спор със Словения. Бих искал да уверя Парламента, че председателството ще продължи да полага усилия, за да помогне за решаването на проблема и в този контекст изцяло подкрепяме полаганите в момента усилия от члена на Комисията Оли Рен за намиране на решение, което да ни позволи да продължим преговорите за присъединяване. По време на обяд непосредствено преди заседанието обсъдихме задълбочено този въпрос. По отношение на последните развития, приветстваме оповестеното в понеделник решение на Хърватия да приеме предложението за посредничество, направено от групата експерти, предложени от Оли Рен. Насърчаваме Словения и Хърватия да работят конструктивно за спешно намиране на трайно и взаимно приемливо решение, тъй като не би трябвало да се допуска допълнително отлагане.
Като изключим този важен въпрос, по-нататъшният напредък в процеса на преговорите зависи, преди всичко, от самата Хърватия. Следва да бъдат завършени необходимите политически, икономически, законодателни и административни реформи, като страната трябва да изпълни ангажиментите си, произтичащи от Споразумението за стабилизиране и асоцииране. Прилагането на преразгледаното Партньорство за присъединяване е важно и за подготовка на по-нататъшната интеграция в рамките на Европейския съюз. Съветът смята изготвената от Комисията в доклада й за напредъка на Хърватия за 2008 г. индикативна пътна карта с условия за полезен инструмент. Той ще помогне на Хърватия да предприеме необходимите стъпки, за да достигне заключителния етап от преговорите. Така че, въпреки положителния напредък, все още остава много работа, която трябва да бъде свършена.
Позволете ми да очертая някои от ключовите области, в които трябва да бъде постигнат допълнителен напредък, като започнем със съдебната реформа. Европейският съюз много ясно показа, че установяването на независима, безпристрастна, надеждна, прозрачна и ефикасна съдебна система е от съществено значение. Тя представлява условие за укрепване на принципа на правовата държава и правилното прилагане на достиженията на правото на Общността. От ключово значение е също така изграждането на професионална, отговорна, прозрачна и независима публична администрация. В тези две области бяха осъществени значителни законодателни реформи, но трябва да видим как те ще работят на практика.
Същото важи и за борбата срещу корупцията и организираната престъпност, както беше отбелязано във вашия доклад. Правомощията и ресурсите на Службата за борба с корупцията и организираната престъпност бяха укрепени. Същите мерки бяха приложени и спрямо наказателните съдилища, разследващи случаи в тази област. Главният въпрос в момента е да се уверим, че очакваните резултати са постигнати. Цялостното прилагане на програмата за борба с корупцията и плана за действие е от ключово значение за преодоляването на този сериозен проблем.
Съюзът подчерта също, че цялостното сътрудничество с Международния наказателен трибунал за бивша Югославия (МНТБЮ), което включва и достъп до документи, е от съществено значение. Следим много стриктно развитието в тази област и приканваме хърватските органи да гарантират, че цялостното сътрудничество с МНТБЮ се запазва. Приветстваме неотдавнашното споразумение относно липсващите документи и призоваваме Хърватия да ги предостави.
По отношение на завръщането на бежанците, отбелязваме, че прилагането на решението за взаимно признаване на правата за пенсия започна и че на общността на завръщащите се бежанци беше предоставена информация относно изменените правила.
По отношение на жилищното настаняване, случаите от 2007 г. бяха решени, но все още не е достигната целта за 2008 г. Работата по осигуряване на устойчивостта на завръщането на бежанците трябва да продължи. Това се отнася и за законодателството в областта на подобряване на правата на малцинствата.
С право във вашия доклад изтъкнахте въпроса за регионалното сътрудничество. Усилията за подобряване на добросъседските отношения трябва да продължат.
Позволете ми сега да се насоча към точката, отнасяща се до Турция. Преговорите с Турция продължиха през 2008 г. и в рамките на годината бяха отворени общо четири глави, което е почти традиция.
Въпреки насърчителните сигнали на ЕС към Турция да положи повече усилия за осъществяване на реформите, 2008 г. не донесе очакваното равнище на реформи. От ключово значение остава по-нататъшната работа в областта на изпълнението на политическите критерии. Ще бъдат необходими значителни усилия в редица области, както беше подчертано от Съвета в заключенията му от 8 декември 2008 г. и в доклада на Комисията за напредъка за 2008 г. Във вашия доклад също обръщате внимание на този въпрос.
В същото време председателството приветства предприетите неотдавна от Турция положителни стъпки, включително наскоро приетата национална програма за възприемане на достиженията на правото на Общността и назначаването на нов главен преговарящ. Важно е сега тези ангажименти да бъдат превърнати в действителни и видими действия.
Бихме искали да се възползваме от предоставената ни възможност, за да подчертаем стратегическата важност на Турция. Председателството споделя становището на Парламента, според което Турция заслужава да бъде похвалена за постигнатия напредък в областта на енергетиката. Продължаваме да преценяваме действия за напредък в тази ключова област, най-вече по отношение на цялостната подкрепа за проекта за изграждане на газопровода Набуко.
Доколкото това засяга напредъка на Турция към присъединяване, бихме искали да подчертаем, че напредъкът в областта на свободата на изразяване е от съществено значение за цялостния напредък на преговорите. Освен приветстваните от нас изменения на член 301 от Наказателния кодекс, които имаха положителни последици, все още остават редица действащи правни разпоредби, които могат да доведат до ограничения в тази област. Причина за безпокойство остават забрани за определени уебсайтове, често диспропорционални по обхват и продължителност. Необходими са също подходящи законодателни решения, които да гарантират, че религиозният плурализъм е приведен в съответствие с европейските стандарти.
Необходимо е да бъде разработена всеобхватна стратегия за борба срещу корупцията. Загрижени сме също така по повод нарастващия брой на съобщения за случаи на мъчения и малтретиране, най-вече извън официалните места за задържане. Законът за задълженията и законовите правомощия на полицията, изменен през 2007 г., трябва да бъде стриктно наблюдаван, за да се предотвратят нарушения на правата на човека. Ратификацията на протокола към Конвенцията против изтезанията е от жизненоважно значение.
По отношение на югоизточната част на страната, приветстваме оповестените насоки и общото съдържание на проекта за Югоизточен Анадол. Сега очакваме конкретни стъпки, които да доведат до икономическото, социално и културно развитие на региона. Те трябва да включват решаване на отдавнашни проблеми като връщането на вътрешно разселените лица или въпроса с охраната на селата.
Във връзка с отношенията ЕС-Турция, ясно е, че Турция трябва да изпълни задължението си за цялостно, недискриминационно прилагане на допълнителния протокол. Този въпрос е важен, както беше подчертано във вашия доклад и следва да бъде решен възможно най-бързо, тъй като определено вреди на хода на преговорния процес. Ще продължи наблюдението на въпросите, обхванати от декларацията от 21 септември 2005 г. и се очаква постигане на бърз напредък.
Също така е необходимо Турция категорично да поеме ангажимент за добросъседски отношения и мирно уреждане на спорове.
Въпреки посочените трудности, продължава напредъкът в редица области. В момента се работи по глава 16 Данъчно облагане и глава 19 Социална политика и заетост. Въпреки че с напредването им преговорите стават по-сложни, чешкото председателство се ангажира да постигне напредък по главите, по които действително е възможно да се постигне напредък. Освен това председателството поставя акцент върху постигането на напредък по глава 15 Енергетика в съответствие с енергийните въпроси, тъй като това е един от нашите приоритети.
Накрая, позволете ми да се спра на Бивша югославска република Македония. Това е динамична страна със значителен потенциал. В същото време, тя е изправена пред редица значителни предизвикателства. И двата аспекта чудесно се открояват във вашия доклад. Съветът наистина е съгласен с много неща в доклада.
Докладът ви поставя значителен акцент върху въпроса за датата на започване на преговорите за присъединяване. Вие също така с право подчертавате желанието на всички страни да намерят бързо и взаимно приемливо решение на въпроса с наименованието на страната.
По отношение на скорошните събития, предсрочните избори от м. юни 2008 г. бяха проведени на няколко етапа в резултат на значителни проблеми както по време на предизборната кампания, така и в самия ден на изборите 1 юни. ОССЕ/СДИЧП/Съветът на Европа отбелязаха, че не са могли да бъдат предотвратени проявите на насилие по време на предизборната кампания, както и че изборите не отговарят на редица ключови международни стандарти.
В резултат на това, изтъкнахме пред правителството и всички политически фактори необходимостта от преодоляване на тези ключови проблеми в хода на кампаниите за изборите за президент и местните избори, които предстоят след няколко дни. Нашето впечатление е, че посланието ни беше чуто и че бяха започнати значителни усилия за преодоляване на нарушенията. Остава да видим дали тези усилия ще донесат плодове.
Докладът на Комисията за напредъка за 2008 г. е полезен. Взехме предвид проекта, съставен от правителството на Бивша югославска република Македония. Става дума за подробен текст, който представлява сериозно усилие за съобразяване с препоръките на Комисията. На фона на положението в целия регион документът и работата по него следва да бъдат оценени положително.
Следващата точка е разискването по доклад на г-жа Neyts-Uyttebroeck - от името на комисията по външни работи, с предложение за препоръка на Европейския парламент до Съвета относно мандата на Международния наказателен трибунал за бивша Югославия.
докладчик. - (NL) Г-жо председател, г-н член на Комисията, г-н действащ председател на Съвета, госпожи и господа, от своето създаване през 1993 г., Международният наказателен трибунал за бивша Югославия е предявил обвинения срещу 161 физически лица. Приключени са производствата срещу 116 от тях, а за другите обвиняеми наказателният процес е още в ход.
Производствата не са започнали само по две от делата, а двама от основните обвиняеми, г-н Mladić и г-н Hadžić, все още са на свобода и се укриват. Въпреки че Съветът за сигурност на ООН призова Трибунала да приключи своите дейности не по-късно от края на 2010 г., все пак му остави някакво поле за маневриране.
След един разбираемо труден старт - все пак, всичко беше ново и трябваше да бъде откривано, така да се каже, "в движение" - Трибуналът се оказа много стабилна, сериозна и компетентна съдебна структура, която не ограничава своята дейност само до раздаване на правосъдие, което, между другото, той върши с най-голямо старание, благодарение на което повиши своята легитимност. Освен това Трибуналът създаде подходящи информационни програми, с което допринесе за процеса на асимилация и помиряване в държавите, появили се след разпадането на бивша Югославия.
Трибуналът също така помага в обучението на националните правни структури на отделните държави, които, в края на краищата, сами трябва да се справят с по-голямата част от досиетата на военните престъпления и на престъпленията срещу човечеството. Наистина Трибуналът никога не е бил предвиден да се настани трайно на мястото на националните съдилища в бивша Югославия.
По-скоро обратното. Именно въпросните държави трябва да гарантират, че извършителите на военни престъпления и престъпления срещу човечеството ще бъдат подведени под съдебна отговорност и съдени. Имайки предвид всичко това, Трибуналът е предал голям брой досиета на националните съдилища и се е съсредоточил върху най-важните казуси.
За да задоволи изискванията на Съвета за сигурност, Трибуналът създаде и подходяща стратегия за приключване в три фази. Този план осигурява окончателното приключване на всички съдебни производства до края на 2011 г. с възможно удължаване до 2012 г. С цел да се обезпечат всички възможности, но преди всичко, за да се гарантира, че към г-н Mladić и г-н Hadžić при всички случаи ще бъде приложена същата процедура, необходимо е да се задвижи един ефикасен, висококачествен и достатъчно оборудван механизъм, който да се справи с оставащите задачи, дори и след приключването на мандата на Трибунала.
Поради всички тези причини, се обръщаме към Съвета да призове ООН, и по-специално Съвета за сигурност, да удължи мандата на Трибунала поне с две години, за да се погрижи след този период да бъде осигурен приемен механизъм и да гарантира, че архивите на Трибунала ще бъдат съхранявани и достъпни.
В подобен, но малко по-широк контекст, ще призовем успешната съвместна работа с Трибунала и развитието на ефикасна съдебна система, занимаваща се и с престъпления срещу човечеството, да останат критерии за оценяване на нашите отношения с държавите от Западните Балкани. Настойчиво приканваме въпросните държави да окажат съдействие на Трибунала и да предоставят добре обосновани отговори на главния прокурор.
В заключение, призоваваме Комисията да продължи да обръща внимание на програмите за обучение и другите инициативи, целящи взаимен диалог, съвместно търсене на истината и помирение. Все пак, само раздаването на правосъдие - колкото и да е добро - все още не води до помирението, от което отчаяно се нуждаят мъжете и жените на Западните Балкани, за да могат най-сетне да започнат да строят своето бъдеще.
Г-жо председател, мисля, че това разискване е съвсем навременно и че докладът на г-жа Neyts-Uyttebroeck съдържа ред важни препоръки. Това ми дава възможност да повдигна един въпрос, който е централен в нашата политика по отношение на Западните Балкани.
Работата на Международния наказателен трибунал за бивша Югославия (МНТБЮ) е съществен елемент в раздаването на правосъдие, помиряването с миналото и движението напред. Това е също и ключът към укрепване на принципа на правовата държава в региона. Това може да се окаже бавен и на моменти труден процес, но МНТБЮ е осъществил значителен напредък. До момента са приключени производствата срещу 116 обвиняеми с най-различни присъди. Само двама обвиняеми от общо 161 все още са на свобода.
Когато МНТБЮ бе създаден през 1993 г., вътрешните съдебни системи в бивша Югославия бяха неподготвени да се справят с престъпления от този мащаб. Ясно беше, че трябва да им се помогне. Нито един договор, нито едно споразумение, нито едно общество не може да се поддържа без правосъдие. Нашата стратегия за този регион е да съдействаме за стабилизирането на държавите от Западните Балкани и да им помогнем да осъзнаят своите европейски перспективи. Централен елемент от тази политика е сътрудничеството с МНТБЮ. Ние подкрепяме неговия мандат в няколко отношения.
Първо, държавите от Западните Балкани са част от процеса на стабилизация и асоцииране. Този процес зависи от зачитането на демократичните принципи, принципа на правовата държава, правата на човека и правата на малцинствата, основните свободи и принципите на международното право и регионалното сътрудничество. Той зависи още и от пълното сътрудничество с Международния наказателен трибунал за бивша Югославия. Изпълнението на съответните условия в процеса на стабилизация и асоцииране се наблюдава чрез годишните доклади за напредъка, изготвяни от Комисията. Следващите доклади за напредъка ще бъдат публикувани през м. октомври 2009 г.
Нещо повече, въпросите за правата на човека и принципа на правовата държава, включващи укрепване на функциите, безпристрастността и отговорността на съдебната система, както и борбата с корупцията и организираната престъпност, са ключови приоритети на партньорските отношения на Европейския съюз с държавите от Западните Балкани. Те регулярно се актуализират.
Освен това Съветът прие две общи позиции, целящи подкрепа за успешното приключване на мандата на МНТБЮ, чрез налагането на замразяване на активите на обвиняемите бегълци и забрана за пътуване на лица, съдействащи на обвиняемите от Трибунала да избегнат правосъдието. Тези общи позиции редовно се разширяват и актуализират.
Европейският съюз ще подкрепя работата на МНТБЮ, докато последната не бъде приключена. Напълно съм съгласен, че наследството на Трибунала трябва да бъде съхранено за бъдещето. Когато и да настъпи моментът - което не се решава от Европейския съюз - вътрешните съдебни системи ще трябва да бъдат готови да поемат делата на МНТБЮ. Това е една от причините, която обяснява защо поставеният от нас акцент върху съдебната реформа и доброто управление в процеса на стабилизация и асоцииране е толкова важен.
Дейността на неправителствените организации и на отделни структури, като например на Центъра за хуманитарно право в Белград и Центъра за изследване и документация в Сараево, които търсят истината, също заслужава пълната ни подкрепа.
Нека приключа, изказвайки благодарност на Парламента за подкрепата в тази област и по-специално за този полезен и конструктивен доклад.
Г-жо председател, приветствам инициативата и доклада на г-жа Neyts-Uyttebroeck. Тази инициатива и този доклад изпращат едно много радушно приемано послание за поетия ангажимент на Европейския парламент да подкрепя Международния наказателен трибунал за бивша Югославия (МНТБЮ).
За Комисията е ясно, че международната общност трябва да оказва пълна подкрепа на МНТБЮ за успешното изпълнение на оставащите му задачи. Не може да има безнаказани военни престъпления, а както ви е известно, пълното сътрудничество с Трибунала е условие за осъществяване на напредък в европейската интеграция. Това необходимо условие се отразява на процеса на присъединяване на Сърбия в днешно време, а се отрази и на Хърватия. Надявам се, че няма отново да се отрази на Хърватия, при условие че последната оказва пълно сътрудничество на Трибунала.
Този принцип включва още и решаването на казуси с военни престъпления, прехвърлени от Трибунала обратно към националните съдилища. Осигурили сме финансова подкрепа и увеличаваме нашата подкрепа и усилия за изграждането на капацитет в тази важна сфера, особено в Босна и Херцеговина, която към момента е натоварена с най-много казуси.
Комисията наскоро одобри финансирането на проект по инициативата на главния прокурор на Трибунала, г-н Serge Brammertz, за стажуване в неговия офис за обучение на гостуващи прокурори по военни престъпления и млади професионалисти от Югоизточна Европа.
С главния прокурор Brammertz, работим също и по други проекти, включително и за регионална конференция на прокурорите по военни престъпления от Западните Балкани. Тя ще се състои в Брюксел в началото на м. април, т.е. следващия месец.
Като цяло Комисията запазва напълно своя ангажимент към Трибунала и продължава да подкрепя г-н Brammertz и всеотдайните му колеги в техните усилия да подведат под съдебна отговорност всички виновници за тежки нарушения на международното хуманитарно право. По този начин искаме да подкрепим тази важна работа, допринасяща за помиряването и укрепването на мира на Западните Балкани.
Очаквам да продължим да работим заедно с Парламента в това отношение.
Г-жо председател, бих искала да отправя сърдечна благодарност към г-жа Neyts за нейния изчерпателен доклад. Тя е права, като казва, че Парламентът наистина трябва много ясно да определи своите приоритети. Военните престъпници не бива да останат безнаказани. Всички държави в региона трябва да окажат пълно съдействие, а на Международния наказателен трибунал трябва да бъде предоставен шанс да приключи своята дейност с надлежните резултати.
Г-жо председател, очевидно Трибуналът в Хага с тези 116 приключени дела и още много работа в региона дава много добри резултати. Вече никой не може да твърди, че виновните се остават ненаказани. Доволна съм и от акцента, поставен върху пълното сътрудничество, което трябва да се окаже на Трибунала. Това се отнася до всички държави, от които произхождат заподозрените. Тези, които още са на свобода, трябва да бъдат предадени на правосъдието, а всички държави в региона са обещали на Европейския съюз да работят в тази насока. Не бихме заслужавали никакво доверие, ако не се придържахме стриктно към това. Всъщност, със съгласието на докладчика утре ще внеса устно предложение за изменение по този въпрос.
Г-жо председател, значението на Трибунала е голямо най-малкото, защото все още има много недовършена работа в съдебните системи на Балканите. Ето защо е добре, че този доклад подчертава също така важността на правилното функциониране на една независима и безпристрастна съдебна система. Това, в края на краищата, е един от критериите от Копенхаген.
Относно: Повишаване на качеството, достъпността и финансирането на дългосрочните грижи
Предвид предизвикателствата, пред които е изправена Европа заради застаряващото население, което води до увеличаване на нуждаещите се от грижи хора, заедно с промените в големината и състава на семействата, промените на трудовия пазар и нарасналата мобилност, които ще окажат влияние върху наличността на лица, полагащи грижи, в Доклада на Комисията относно демографията (SEC(2008)2911) беше признато, че тези предизвикателства ще изискват най-различни ответни политики, включително засилването на солидарността между поколенията във връзка с дългосрочните грижи, засилване на признаването на лицата, които професионално полагат грижи, и най-важното - по-голяма подкрепа за лицата от семейството, които полагат грижи.
Председателството вече посочи като свой приоритет да се обърне по-голямо внимание на повишаването на качеството, достъпността и финансирането на дългосрочните грижи. Какви мерки предлага Съветът да бъдат предприети по време на председателството му, с които да се подкрепят неформалните лица, които полагат грижи в целия ЕС, много от които вече оказват дългосрочни грижи и наистина спестяват на здравните ни служби милиони евро в здравеопазването?
Председателството напълно осъзнава значението на дългосрочните грижи, предвид застаряващото население. Според Евростат населението над 65 годишна възраст в ЕС ще се удвои през периода между 1995 г. и 2050 г. В заключенията си от 16 декември 2008 г. относно стратегиите в общественото здраве за борба с невродегенеративните заболявания, свързани със застаряването, Съветът приветства вече свършената работа от сдруженията, които защитават и подкрепят пациентите и лицата, които се грижат за тях, и прикани държавите-членки и Комисията заедно да обмислят как да подкрепят лицата, които полагат грижи, както и начините за развитието на тази подкрепа в бъдеще.
В допълнение, Съветът също така прикани държавите-членки да създадат, в сътрудничество със заинтересуваните страни, план за действие за национална стратегия, или всякакви други мерки, насочени към подобряване на качеството на живот на пациентите и лицата, които се грижат за тях, както и към подобряването на разпространението на полезна информация за пациентите, техните семейства и лицата, които се грижат за тях, за да бъдат запознати с принципите на грижа и най-добрите установени практики.
Съветът също така препоръча на държавите-членки да оценят сложността или излишеството на административните процедури, които възпрепятстват пациентите и лицата, които се грижат за тях, и да обмислят мерки за опростяването им.
Освен това, в съвместния доклад относно социалната закрила и социалното включване от 2008 г., предаден от Съвета на Европейския съвет, държавите-членки поеха ангажимент да увеличат достъпа до качествени услуги. За тази цел те отново потвърдиха, че трябва да се постигне правилен баланс между обществените и частните отговорности, и официалните и неофициалните грижи и че трябва да се предпочитат грижите в домашна среда или в общността пред настаняването в институция.
Съветът също така прикани Комитета за социална закрила да продължи да споделя опита си и обмена на най-добри практики по отношение на качеството на дългосрочните грижи, подкрепата на лицата, които полагат грижи, организациите за дългосрочни грижи и важността на интегрираните грижи.
Председателството ще се стреми към постигане на заложената 18-месечна програма от Съвета в областта на общественото здраве и ще насочи усилията си на равнището на ЕС за засилване на обмяната на опит във връзка със здравните грижи и солидарността с лицата, които полагат грижи, като отчита здравните предизвикателства, дължащи се на застаряващите общества.
Чешкото председателство ще обърне специално внимание на проблемите, свързани с дългосрочните грижи в общността, неформалните семейни грижи и зачитането на достойнството и правата на възрастните хора. Председателството ще организира европейска конференция относно достойнството и опасностите за възрастните хора, която ще се проведе в Прага на 25 май 2009 г.
Конференцията ще се фокусира върху реформата на социалните и здравните грижи, за да се отговори по-добре на нуждите и предпочитанията на възрастните хора и семейства, и ще се занимае, inter alia, с проблеми като дългосрочните грижи в Общността, семейните грижи, гериатрични слабости, предотвратяване на злоупотреби и пренебрежително отношение към възрастните хора, и ролята на общините.
Председателството също така ще организира европейска конференция "Социалните услуги - инструмент за мобилизиране на работната сила и засилване на социалното сближаване", която ще се проведе в Прага на 22 и 23 април. Конференцията ще обърне специално внимание на нарастването на възможностите за заетост в социалните услуги в контекста на застаряващото население, подкрепата на неформалните лица, които полагат грижи, и ролята на социалните услуги в активното социално включване, и съвместяването на грижи и заетост.
Приоритетно внимание ще се обърне и на живота в обществото без зависимост от трети лица. Конференцията трябва да допринесе за обмена на най-добри практики.
Нека в заключение да кажа няколко думи за последното развитие в областта на данъчното облагане. Съветът Екофин постигна съгласие в Брюксел вчера всички държави-членки да имат възможността постоянно да прилагат намалени ставки на ДДС върху услугите за домашни грижи, като домашна помощ и гледане на деца, възрастни, болни или хора с увреждания.
(EN) Бях окуражена от чешкото председателство, особено във връзка с извеждането на преден план на семейството. Докладът на Комисията относно демографията, който показва, че в Европа имаме застаряващо население, е с подзаглавие "солидарност между поколенията" и именно в семейството се учим на солидарност и че тя се крепи на любовта и грижите.
Много се радвам, че чешкото председателство набляга на зачитането на човешкото достойнство, тъй като този принцип стои в основата на грижите. Казвам това, тъй като, доколкото разбирам, за да окажем грижи на зависимите лица, като се зачита човешкото им достойнство, не трябва да забравяме този принцип.
(EN) Г-жо председател, мисля, че е добре, че се полагат усилия за подкрепа на роднините, така че те да могат да поемат дългосрочни грижи. За съжаление, в реалността няма достатъчно роднини, които да правят това. Обратното, нужни са ни все повече висококвалифицирани лица. Ето и въпроса ми: какви инициативи ще предприеме действащият председател на Съвета, за да гарантира, че има достатъчно професионално обучени лица, полагащи грижи? Обсъждана ли е някаква форма на хармонизирано обучение, тъй като това са нови инициативи?
Г-жо председател, благодаря на колегите за коментарите им във връзка с усилията на председателството да подобри условията на живот на възрастните хора. Всички споделяме проблема със застаряването и трябва да подходим към него по достоен начин.
Вярно е разбира се, че много от предизвикателствата продължават да бъдат от националните компетенции на държавите-членки, но в началото на разискването, споменах две конференции. Мисля, че държавите-членки биха могли да осигурят обучение и възможности за консултации на лицата, които полагат грижи в семейството. Развитието на висококачествено образование е ключов фактор за повишаването на качеството на грижите, както и временните замествaщи грижи и специалните отпуски за служители, които се грижат за членове на семейството си. В този смисъл са важни гъвкавото работно време, работните места на непълен работен ден и други съвместими с грижите условия на работа.
Накрая, важна е и социалната закрила за лицата, които полагат грижи. Неформалните грижи и полаганите от професионалисти такива трябва да се ценят и организират от обществото. Затова икономическата сигурност е предпоставка за гарантирането на качеството на грижите.
Какви инициативи предприема Европейският съвет в момента, за да се бори с безработицата сред младежите и дългосрочната безработица в Европа?
Бих искал да благодаря на г-н Brian Crowley, че повдигна този въпрос. Мисля, че няма как да не сте наясно, че, преди всичко, държавите-членки са отговорни за разработването и осъществяването на политиките си за заетостта. Въпреки това, Съветът носи няколко отговорности в областта на заетостта, сред които е годишното приемане на насоки за заетостта съгласно член 128 от Договора. Съветът обръща специално внимание на политиките по заетостта на държавите-членки особено сега, когато Европа е изправена пред финансова и икономическа криза.
Вашият въпрос се отнася конкретно до текущите инициативи на Европейския съвет за подпомагане на борбата с безработицата сред младежите и дългосрочната безработица в Европа. През м. декември 2008 г., Европейският съвет прие европейски план за икономическо възстановяване, с който създаде последователна рамка за предприемане на действия на равнището на Съюза, както и на мерки, приемани от всяка държава-членка, като се отчитат характерните за нея обстоятелства. Заключенията на Европейския съвет наблегнаха по-специално на бързите допълнителни действия от Европейския социален фонд в подкрепа на заетостта, особено в полза на най-уязвимите групи от населението. Европейският съвет предприе извършването на оценка на изпълнението на плана на предстоящия пролетен Съвет през м. март, като посочи, че могат да се внасят допълнения или изменения, ако се налага.
През първата половина на 2009 г., чешкото председателство обръща особено внимание на мерките за заетостта в контекста на пролетния Европейски съвет. На пролетния Европейски съвет ще се разгледа положението с безработицата в Общността и ще се приемат заключения въз основа на съвместния доклад за заетостта, приет от Съвета и от Комисията.
Становището на Европейския парламент по въпроса ще бъде много полезно, предвид провеждането на Европейския съвет през м. март. Въз основа на оценката на Европейския съвет, Съветът ще приеме насоки за политиката на заетостта на държавите-членки. Настоящите насоки за заетостта, приети миналата година, както и предишните варианти последователно наблягат на значението на намирането на решение за безработицата сред младежите и дългосрочната безработица в държавите-членки.
Следващата точка е Зелената книга за здравните работници в Европа.
Г-жо председател, радвам се, че мога да направя изявление пред Парламента относно Зелената книга за работната сила в здравния сектор в Европа, приета от Комисията на 10 декември 2008 г.
Тази покана идва в подходящия момент, когато наближаваме края на фазата на консултациите, които ще приключат в края на този месец.
Очевидно расте натискът върху системите на здравеопазването на всички държави-членки поради застаряването на населението, заплахите за здравето, по-високата цена на новите технологии и все по-високите очаквания на пациентите - и всичко това на фона на трудното икономическо положение.
Без висококвалифицирани и мотивирани здравни работници в целия ЕС финансовата устойчивост на здравните системи в Европа ще бъде изложена на заплаха и неравенствата в здравеопазването ще нарастват.
Със застаряването на европейското население застарява и работната сила в здравния сектор и няма достатъчно човешки ресурси, които да постъпват в системата, за да заместят излизащите от нея. Трябва да проучим причините младите хора да не са мотивирани да станат здравни работници.
Това, съчетано с мобилността на здравните работници в и между държавите-членки, създава проблеми с работната сила за повечето здравни системи в Европа.
Очаквам многобройни отзиви за Зелената книга от заинтересованите организации в областта на здравеопазването, които са изразили загриженост по този важен проблем.
Също така очаквам и приноса на членовете на Парламента. Вашите отзиви ще помогнат за работата ни в името на общата ни цел.
Анализът на получените отговори ще ни помогне да разработим стратегии на равнището на ЕС, за да подкрепим държавите-членки при преодоляване на трудностите.
Разискването за работната сила в здравния сектор се различава от проблемите, обхванати от предложението за директива за прилагането на правата на пациентите при трансгранично здравно обслужване.
В действителност това предложение се фокусира върху правилата и условията, които трябва да осигурят достъп при справедливи условия до безопасни и висококачествени здравни услуги за пациентите, които се придвижват в Европа.
Първата цел на проекта на законодателния акт е да отстоява справедливо и последователно правата на пациентите така, както е постановено от Съда на Европейските общности. Той няма за цел да регламентира трансграничното здравно обслужване, свободата на установяване или мобилността на здравните работници.
Все пак, това не означава, че предложението за директива пренебрегва безопасността и качеството на грижите за пациентите, които използват здравни услуги в чужбина, което е неразривно свързано с обстановката, при която се осигуряват здравни грижи от здравните работници.
В този смисъл предложението за директива много ясно определя едно съществено правило, а именно по отношение на трансграничното здравно обслужване - приложими са правилата на страната на местолечение.
Позволете ми също така накратко да спомена и други разпоредби, като тези от член 5 от предложението: държавите-членки се ангажират да определят национални стандарти за качество и безопасност, да ги прилагат ефикасно и да ги направят обществено достояние. Доставчиците на здравни услуги следва да представят цялата необходима информация, така че пациентите да направят информиран избор - включително подробни сведения за своята здравна осигуровка или други средства за лична или колективна защита по отношение на професионалната отговорност, която да бъде въведена във всички държави-членки. Пациентите ще могат да подават жалби и да получават защита и обезщетения при нанасяне на сериозна вреда при здравното обслужване.
С този набор от принципи и правила смятам, че проектът на директива определя ясни взаимоотношения между пациентите и доставчиците на здравни услуги с цел предоставяне на достоверна информация, както и безопасни и качествени грижи за европейските граждани, които решават да пътуват за лечение в друга държава-членка.
Нека ви припомня също така, че главно благодарение на колегата ми, члена на Комисията Макрийви, друг законодателен акт регулира взаимното признаване на квалификациите на лекари, медицински сестри, доктори по дентална медицина, акушерки и фармацевти. Имам предвид Директива 2005/36/EО, която вече е в сила. Тя предвижда също така конкретни задължения за държавите-членки по отношение на обмена на информация при движение на здравни работници. Информационните потоци се улесняват от използването на Информационната система за вътрешния пазар (IMI), която вече дава възможност за електронен обмен на данни за петте основни професии в здравеопазването. Освен това се предвижда разширяване на Информационната система за вътрешния пазар (IMI), така че да обхване всички регулирани професии.
В заключение, посрещането на предизвикателствата за работната сила в здравния сектор в ЕС, заедно с осигуряването на финансовата устойчивост на системите на здравеопазването, ще бъде една от главните задачи на Европа в следващото десетилетие. Това изисква комплексен подход в политиката, тъй като на практика нито една държава-членка не може сама да намери решение. Решението не може да бъде просто да се привличат здравни работници от развиващите се страни, където дефицитът е още по-голям.
Във връзка с това Зелената книга дава възможност за обсъждане и по-нататъшно определяне на въпросните проблеми, които да доведат до разработване на съвместни действия, където е целесъобразно. Знам, че имате високи очаквания и аз разчитам на подкрепата ви, за да намерим решения, които да подкрепят безценния принос на здравните работници към живота на всеки един от нас.
Г-жо член на Комисията, не се съмнявам, че ще получите много полезни отзиви от членовете на Европейския парламент на Вашия призив за съдействие относно Зелената книга за работната сила в здравния сектор в Европа.
Г-жо председател, бих искал да благодаря на члена на Комисията, за това, че пожертва своята вечер, за да се присъедини към нас в тази препълнена зала, както и за това, че ни отправи своето послание. Това е важна Зелена книга и тя следва да постави началото на съществени разисквания в Парламента и извън него.
Тя постави един-два въпроса по време на изказването си, включително защо няма повече лекари и медицински сестри. Ако мога така да се изразя, това е първата част от въпроса. Втората част е защо толкова много напускат системата. Ключът към това ще е да се намерят начини за набиране и задържане на здравни работници. Това особено важи за медицинските сестри, но също така и за лекарите, останалите терапевти и т.н. Смятам, че трябва да обърнем внимание на професионалните структури, които осигуряваме. Трябва да видим как повишенията могат да се разглежда като потенциал. Трябва да премахнем някои пречки в и между професиите. Трябва да осигурим приятна работна среда. Ще бъде трудно, но тази среда трябва бъде и удобна. Трябва да осигурим достатъчно изследователски центрове в Европа, за да не губим специалисти в чужбина. Може би, преди всичко, трябва да се вслушаме в тесните специалисти. Много често - зная това от времето, когато бях член правителството, а Вие го знаете като член на Комисията - ние се вслушваме в хората, които ръководят, а не в хората, които са вътре в нещата, като медицинските сестри и лекарите - тези, които работят на място. Може би, ако направим повече за това, политиката ни ще бъде по-правилна.
Разбира се, искам да се позова - както направи членът на Комисията - на изготвения от мен доклад за разглеждане от Парламента за трансграничното здравно обслужване. От самото начало казахме, че са важни две мерки, които не вървят успоредно. Едната, разбира се, беше безопасността на пациентите и ние имаме мярка, която работи добре. Другата обаче изостава. Тази, която засяга здравните специалисти. Ние се нуждаем от здравни специалисти, които да осигуряват тази услуга - тази подкрепа - трансграничното здравно обслужване, така че пациентите да могат да се придвижват безопасно и с доверие. В действителност тук в Страсбург разглеждаме примера на Страсбург, Лиеж и Люксембург като концепция за референтна мрежа, която може да бъде много ценна както по отношение на пациентите, така и по отношение на обучението и изследванията.
Членът на Комисията спомена движението на здравните специалисти и трябва да помислим как това да се осъществи на практика, без да се застрашава безопасността на пациентите. Мисля, че това със сигурност включва проблема за езиковите тестове, които не са пречка, но трябва да бъдат един вид защитна мярка за пациентите. Тя също така спомена признаването на квалификациите. Това със сигурност е важно, независимо дали се лекувате в собствената си страна от чуждестранен лекар, или в чужбина ви лекува местен лекар. За някои професии, като например хиропрактиката, в някои страни квалификацията се признава, а в други не. Трябва да помислим как тези допълнителни здравни специалисти да бъдат включени в плановете ни.
Също така безопасността на пациентите трябва да бъде осигурена и по отношение на лекарите, които са наказвани или уволнявани - лекари, сестри и здравни специалисти - и в моя доклад приканвам Комисията да вземе мерки за улесняването на този процес. Според мен това е нещо, за което трябва да се замислим по-сериозно.
Членът на Комисията правилно спомена и изтичането на мозъци. Трагично е, че не можем да си осигурим сами здравни специалисти, а отиваме и ги взимаме от страни, които най-малко могат да си го позволят. Ако погледнете цифрите, ще видим, че средно 1 на всеки 4 лекари и 1 на всеки 20 медицински сестри са завършили обучението си в Африка и работят в страните от Организацията за икономическо сътрудничество и развитие (ОИСР). Това донякъде се дължи на факта, че ние ги "крадем", и донякъде се дължи на нашите неправителствени организации, които също ги използват и наемат в дадена страна, като им плащат повече, отколкото биха получавали в собствените си страни. И в резултат на това, те не се връщат повече там.
Всичко това е важно, г-жо член на Комисията. Трябва да помислим за безопасността на здравните специалисти. В програмата ни трябва да включим наранявания от игли и болничните инфекции, както и нападения над персонала. От наскоро проведени разговори с акушерки научихме колко е трудно да се сключи застраховка за обезщетение при изпълнение на професионалните задължения. Това са някои от проблемите, които, надявам се, ще бъдат в центъра на разискванията ни по Зелената книга, която приветстваме.
Г-жо председател, бих искал да подкрепя голяма част от току-що казаното от г-н Bowis. Зелената книга, която ни представихте, г-жо член на Комисията, е много полезен документ. Не е нужно да казвам, че очакваме с нетърпение реакции за нея, какъвто е обикновено случаят със Зелените книги. Естествено донякъде те са предвидими, но винаги е полезно да разполагаме с тях, тъй като евентуално могат да бъдат включени в бъдещо законодателство.
Пети световен форум по въпросите на водата, който ще се проведе от 16 до 22 март 2009 г. в Истанбул (разискване)
Следващата точка е разискването по въпроса, изискващ устен отговор, от г-н Borrell Fontelles - от името на комисията по развитие, към Комисията, относно Петия световен форум по въпросите на водата, който ще се проведе от 16 до 22 март 2009 г. в Истанбул - B6-0015/2009).
Г-жо председател, г-жо член на Комисията, госпожи и господа, след няколко дни делегация от Парламента ще пътува до Истанбул, за да вземе участие в Петия световен форум по въпросите на водата, събитие, което ще събере на едно място заинтересованите страни по въпросите на водата от целия свят: агенции на ООН, банки за развитие, държави, професионални организации, неправителствени организации и местни органи.
Сега, когато водата става все по-рядък ресурс и темпът на изменението на климата ни кара да очакваме все повече и повече конфликти във връзка с достъпа до водата, исках да се подготвя за тази среща, като представя добър текст за гласуване в нашата институция, за да се поставят основите за европейските действия в тази област.
Както знаете, положението е сериозно. Недостигът на вода вече засяга и територии извън обичайно безводните области. Достъпът до водата, качеството на която постоянно се влошава, се е превърнал в тревога за всички нас. Цифрите на ООН говорят сами по себе си. Един милиард души нямат достъп до безопасна питейна вода; два и половина милиарда души нямат достъп до хигиенни условия; пет хиляди деца под шестгодишна възраст ежедневно умират от болести, поради липсата на чиста питейна вода или на хигиенни условия, или заради лошото им качество.
Скандалното е, че първите жертви винаги са най-бедните. Достъпът до вода, който ще бъде едно от главните предизвикателства през идните години, може да забави още повече постигането на Целите на хилядолетието за развитие. Следващият световен форум по въпросите на водата ще даде възможност да се намерят съвместни решения, с които да се отговори на това огромно предизвикателство.
Първият приоритет, на който ще наблегна, е, че водата е общо благо за човечеството би трябвало да бъде универсално право. Този първи параграф от предложението за резолюция е от ключово значение, тъй като политиките, които прилагаме, зависят от него. Не трябва да забравяме основния принцип, т.е. да кажем "не" на това, водата да се превърне в стока, тъй като, за съжаление, отлично познаваме пагубните последици от това.
Докладът от Програмата за развитие на ООН (ПРООН) от 2006 г. разкрива явна несправедливост. Липсата на водоразпределителни мрежи често води до недостиг на безопасна питейна вода за голяма част от хората в неравностойно положение. В резултат на това милиони хора трябва да прибягват до неофициални източници, които, поради многото посредници, определят пет или десет пъти по-високи цени.
Борим се за достъп до безопасна питейна вода и хигиенни условия за всички. Това означава, че водата трябва да остане под обществен контрол, което е в интерес на всички. Политиките ни следва да се ръководят от този принцип и се радвам, че резолюцията се позовава на него.
Публичната намеса може да реши проблема с достъпа. Ценообразуваща система, която е справедлива и устойчива за всички, ще бъде по-евтина за бедните хора, вместо да прибягват до неофициалния сектор, и в същото време ще даде възможност за инвестиции в необходимата инфраструктура.
Тази цел може да се постигне само с общите усилия на всички нас. Ето защо обществената помощ за развитие трябва да се използва заедно с ресурсите на местните органи, банкови заеми, частни капитали и иновативни партньорства.
Особено бих искал да наблегна на значението на финансирането, базирано на солидарност, което във Франция е възможно съгласно закона Oudin. Този закон дава възможност на местните органи да събират един цент на кубически метър от сметките на потребителите на вода, с който да финансират международни действия за сътрудничество, изключително свързани с водата.
Готова ли е Комисията, г-жо член на Комисията, да насърчи подобен вид инструмент? Такова развитие трябва да се провежда в интерес на общественото благо и поради това се радвам, че текстът на резолюцията подчертава, че публично-частните партньорства трябва да бъдат стриктно определяни и регламентирани.
От последния форум по въпросите на водата ролята на местните органи се признава от всички заинтересовани страни, сред които са и членовете на Парламента и министрите. Следващият форум в Истанбул ще направи две важни стъпки: подписването на споразумение от местните органи по въпросите на водата и организирането на два дни, изцяло посветени на ролята на местните органи.
Подготвена ли сте, г-жо член на Комисията, да приложите голямото количество натрупан опит и човешките и финансови ресурси на местните органи, за да насърчите партньорството между севера и юга? С успешния си опит и технически умения градовете на север искат да помогнат на своите партньори в развиващия се свят.
Накрая, днес ООН публикува доклад по въпросите за водата, в който са изложени няколко страшни прогнози за бъдещето. Под двойния натиск, от една страна, на демографския растеж, и, от друга страна, на изменението на климата, кризата с водата се влошава поради неадекватните действия на политиците. Макар и водата да е приоритет във всички политики за развитие, само 6 % от международната помощ е предназначена за нея.
Ето защо искам Европа, нашият Парламент и Комисията да изпратят силно послание към хората на юг, тъй като не може да продължава да има такова неравенство по отношение на достъпа до водата.
Бих искала да направя кратък личен коментар. Искрено се надявам водата да не престане да бъде общо благо и че ще бъде право за всички.
Г-жо председател, на първо място бих искала да се извиня от името на колегата ми Луи Мишел, че не може да присъства лично, тъй като е в Конго. Въпреки това с удоволствие ще говоря по тази точка, тъй като тя е много важна.
Комисията изразява пълното си съгласие, че по въпросите на водата и хигиенните условия се взема решение на местно равнище, от местното самоуправление, общините и общностите. Трябва да признаем обаче, че съществуват слабости в взаимодействието между тези равнища, което е най-забележимо в по-слабо развитите страни, където осигуряването на базови услуги не е голям приоритет.
Миналата година Европейските дни на развитието тук, в Страсбург, бяха насочени към ролята на местните органи, които са в центъра на осигуряването на основните услуги, както и към значението на местното самоуправление и участието на гражданите. Това е въпрос с първостепенно значение в сектора на водата и Комисията, чрез своите инструменти, работи за по-голяма подкрепа на местните органи и укрепването на партньорството между местните участници от севера и юга.
На равнището на ЕС европейската политика по въпросите на водата също е основана на принципа на доброто управление, като насърчава включването и участието на гражданите, местните общности, неправителствени организации и заинтересованите страни. Позицията е отразена не само в рамковата директива за водата, но също така и в инициативи, като инициативата на ЕС за водата, началото на която е поставено на световната среща на върха за устойчивото развитие в Йоханесбург, една от целите на които е засилване на ролята на местните участници.
В Африка, където все още не са предприети действия за осъществяването на Целите на хилядолетието за развитие, трябва да се увеличат инвестициите и Комисията е изразила политически ангажимент чрез създаване на финансов механизъм.
Фондът за водата на стойност половин милиард евро, мобилизира два пъти по-голяма сума чрез съфинансиране на многобройни програми за подобряване на положението с водата и хигиенните условия за милиони хора. Той също така подобри управлението на водата в страните от Африка, Карибския и Тихоокеанския басейн (АКТБ). Фокусирането му върху участието на местни субекти беше една от добавените стойности на този фонд.
ЕС ще бъде представен на равнище министри на Световния форум по въпросите за водата от настоящото чешко председателство. Изявлението, което се подготвя, се позовава на нуждата от правилно управление чрез развитие на капацитета и институционална реформа на всички равнища.
Политиката на Комисията, одобрена през 2002 г., насърчава интегрираното управление на водните ресурси в развиващите се страни. Именно в тази рамка трябва да се разгледат различните начини на употреба на водата - за питейни нужди, за хигиенни нужди, за напояване и др. - за да се постигне оптимално разпределение на ползите между всички потребители.
Освен това най-добрите практики от различния опит със зелени пояси около големите градове, особено в Африка, в момента се анализират в контекста на инициативата за зелена стена за Сахара като част от проучването за осъществимост, подкрепено от Европейската комисия. Ще се обмисли по-нататъшна подкрепа на тази инициатива в рамките на партньорството Африка-ЕС в областта на изменението на изменението на климата.
Радвам се да съобщя, че Фондът за водата ще продължи като част от 10-ия Европейски фонд за развитие (ЕФР) и че за тази цел са заделени 200 милиона EUR. Държавите-членки са приканени да участват с допълнително финансиране.
Стратегията на Комисията се основава на интегрирана рамка за сътрудничество с партньорските правителства, държавите-членки на ЕС и всички заинтересовани страни.
Фондът за водата допълва националните програми, тъй като дава възможност да се работи с децентрализирани участници и да се разработват новаторски решения. Текущата подготовка на Фонда за водата към 10-ия ЕФР определя по-конкретно потенциала на публичните водоразпределителни дружества, които осигуряват над 90 % от водата и хигиенните услуги като цяло.
Специален доклад на Сметната палата № 10/2008 относно помощта за развитие, предоставяна от ЕО за здравни услуги в държавите от Африка на юг от Сахара (разискване)
Следващата точка е разискването по въпроса, изискващ устен отговор, от г-н Borrell Fontelles - от името на комисията по развитие, към Комисията относно специалния доклад на Сметната палата № 10/2008 относно помощта за развитие, предоставяна от ЕО за здравни услуги в държавите от Африка на юг от Сахара - B6-0016/2009).
автор. - (NL) Г-жо председател, г-жо член на Комисията, госпожи и господа, Африка е единственият континент, който не е отбелязал реален напредък по отношение на Целите на хилядолетието за развитие, особено в областта на здравето, т.е. по отношение на майчината и детската смъртност, борбата с ХИВ/СПИН, туберколозата и маларията. Това изоставане като цяло се дължи на слабите системи на здравеопазването и кризата на човешки ресурси, през която преминава този сектор. Ето защо напълно логично е значението на инвестирането в системите на здравеопазването за борбата с бедността.
Така смята и Комисията, но според доклада на Сметната палата, макар и Комисията да говори за всичко това от години насам, тя е направила прекалено малко, за да се стигне до промени на практика. Комисията полага усилия основно чрез вертикални средства в борбата със СПИН и това може да се окаже много уместно според нас, но не следва да бъде в ущърб на цялостния пакет от инвестиции в основното здравно обслужване.
Г-жо член на Комисията, бюджетът за основното здравно обслужване не се е увеличил дори пропорционално от 2000 г. насам в рамките на цялостния пакет от официалната помощ за развитие. Поради това има достатъчно основания, въз основа на доклада на Сметната палата, Парламентът да зададе на Комисията няколко въпроса и да отправи няколко препоръки. Бих искала да отбележа четири неща.
Първо, бюджетът за здравно обслужване трябва да бъде увеличен. Очевидно е необходима съвместна инициатива на ЕС и страните партньори. Развиващите се страни са се ангажирали с инвестиране на 15 % от бюджета им в рамките на Декларацията от Абуджа. Това няма как да стане обаче, г-жо член на Комисията, ако Комисията и Европа са готови да изразходват за тази цел само 5,5 % от Европейския фонд за развитие (ЕФР). Ето защо бих искала да разбера от Вас по какъв начин Комисията може да гарантира, че в рамките на 10-ия ЕФР инвестициите в здравното обслужване ще бъдат увеличени.
Второ, при едно по-добро и по-ефективно усвояване следва да има подкрепа от бюджета. Дори и това е да е един от образцовите примери на Комисията, той е получил ниска оценка в доклада на Сметната палата. Независимо от това, бюджетната подкрепа със сигурност може да преодолее недостатъците в системите на здравеопазването на южните страни. Макар и секторната бюджетна помощ да може да бъде целево отпусната на системите на здравеопазването, тя едва се усвоява в страните на юг от Сахара.
Общата бюджетна подкрепа може също да се окаже от полза, ако Комисията се ангажира и прояви ентусиазъм партньорите да изберат здравеопазването като централен сектор, за реализацията на което ние ще настояваме пред Комисията. Въпросът ми към Комисията е следният: по какъв начин ще гарантирате, че се предприемат много по-уместни и по-целеви действия както чрез секторната подкрепа, така и чрез общата бюджетна подкрепа?
Договорите за Целите на хилядолетието за развитие (ЦХР) са едни от обещаващите инструменти на Комисията. Аз ги поддържам 100 %, но трябва да призная, че са някак си прекалено несъществени и прекалено ограничени, тъй като са писани само за отличници, а за останалите трябва да се намерят алтернативи.
Трето, трябва да се насърчава опитът. Според доклада Комисията има твърде малко опит, за да осъществи на практика предложенията си за политика в сектора на здравеопазването. Ето защо трябва да поискаме от Комисията да гарантира това, като работи по-усилено със здравни специалисти и по-ефективно със Световната здравна организация (СЗО) и държавите-членки.
Четвърто, секторът на здравеопазването има нужда от по-добра координация. Г-жо член на Комисията, от жизненоважно значение е Кодексът за поведение на ЕС относно разделението на труда да се прилага на практика, както и инвестициите в и програмите за здравеопазване между различните държави от ЕС да бъдат по-добре координирани. В допълнение към това, трябва да гарантираме, че така наречените "сираци" сред нуждаещите се страни също могат да гарантират помощ в областта на здравеопазването.
Бих искала да завърша, като отправя благодарности към г-н Staes, който от името на комисията по бюджетен контрол подкрепи изразената от комисията по развитие загриженост и поиска Комисията да изясни плановете си, предвид процедурата по освобождаване от отговорност, за предпочитане преди края на 2009 г.
Ясно е, г-жо член на Комисията, госпожи и господа, че Парламентът настоява Комисията най-накрая да изпълни на практика приоритетите на политиката си с по-голяма убеденост и с по-добри инструменти. Няма друг начин, ако искаме да имаме шанс да постигнем Целите на хилядолетието за развитие до 2015 г., тъй като, г-жо член на Комисията, основното здравно обслужване заслужава устойчиви инвестиции в дългосрочен план.
Г-жо председател, Комисията приветства доклада на Европейската сметна палата относно подкрепата, предоставяна от ЕО за здравни услуги в държавите от Африка. Разискването по този въпрос, изискващ устен отговор, ни дава възможност да обсъдим здравната подкрепа, която оказваме на Африка, заедно с вас в Европейския парламент.
Няма да повтарям пак официалната реакция на Комисията по отношение на специалния доклад на Сметната палата, която вече беше публикувана в интернет.
За съжаление, този доклад не получи широко отразяване в пресата, а когато беше споменаван, понякога нещата се опростяваха, като се твърдеше, че Европа не е спазила обещанията си към Африка. Затова, позволете ми да изясня няколко съществени точки, преди да започнем разискването.
Комисията продължава да е изцяло ангажирана, като подкрепя Целите на хилядолетието за развитие, свързаните със здравето цели 4, 5 и 6, които са неразделна част от тях: намаляването на детската смъртност с две трети, намаляването на майчината смъртност с три четвърти и овладяването и обръщането на тенденцията в разпространението на ХИВ/СПИН. Това цели и сътрудничеството ни за развитие, но ангажиментът ни не трябва да се измерва с отпускане на бюджетни средства само за здравния сектор.
Несъмнено детската смъртност ще бъде намалена с ефективни мерки за здравно обслужване, като например ваксинации. Ето защо следим ваксинации да се извършват не само по нашите здравни програми, но също така и като част от много от операциите по общата бюджетна подкрепа. Въпреки това детската смъртност зависи и от други фактори като хранене, настаняване, достъп до чиста вода и канализация и образование. Следователно нашият принос може и често ще излиза извън самия сектор на здравеопазването.
Когато вземахме решения за отпускане на средства за сектора и за правилата за помощта ни за развитие, в Париж и в Акра постигнахме съгласие да спазваме по-стриктно основните принципи и ефективността на помощта. Ето два примера. Първият е лидерството от правителствата партньори. Това означава след задълбочено обсъждане със страната партньор да се определят секторите, за които се предлага подкрепата. Това може да не е секторът на здравеопазването, а секторът на образованието или водоснабдяването и канализацията.
Второ: уеднаквяване на националните системи. Това означава канализиране на отпусканата от нас помощ, за предпочитане като бюджетна подкрепа (при изпълнени основни критерии). Ако страната има достатъчно добре формулирана стратегия за борба с бедността, за предпочитане е подкрепата ни да бъде канализирана като обща бюджетна подкрепа.
Макар и тази подкрепа след това да не бъде определена като подкрепа за здравния сектор, тя е свързана със здравни цели, като проценти извършени ваксинации или процент раждания, подпомогнати от квалифициран здравен персонал. Такива цели обикновено са част от стратегията за борба с бедността и се наблюдават, като разходването на бюджетната подкрепа често се свързва с постигнатия напредък.
В допълнение към глобалните ангажименти за ефективността на помощта, поети в Акра и в Париж, ние, Европейският съюз, колективно приехме кодекс за поведение, който предвижда например намаляване на броя на секторите, в които всеки и всички донори са активни, за да се намали административната и управленска тежест върху страните партньори при множество донори. Това е смисълът на подхода за разделение на труда, приет от държавите-членки на ЕС и от Европейската комисия. Знаем, че невинаги ще е лесно да се постигне съгласие на равнището на една страна, особено, тъй като здравето заема много високо място в общественото мнение и всички донори и страни донори искат да присъстват и да получат публичност. Понякога ще трябва да оказваме съпротива на подобни тенденции и да се отдръпнем в полза на други донори.
Ето защо се надявам, че разискването ни днес ще допринесе за допълнително изясняване на тези проблеми и ще помогне да се гарантира, че Европа ще изпълни обещанията си към Африка.
Г-жо председател, благодаря на члена на Комисията за отговора й. Сигурно сте права, г-жо член на Комисията, че цифрите могат да означават много неща и трябва внимателно да ги тълкуваме. Днес, разбира се, разглеждаме доклад на Сметната палата и е нормално да се занимаваме с цифри. Понякога ми се иска да се занимаваме повече с хората, отколкото с цифрите, но знаем, че богатство без здраве няма. Това не е просто лозунг, а реалност в много страни с ниски доходи.
Приемаме това, че Сметната палата казва, че само 5,5 % от средствата от Европейския фонд за развитие (ЕФР) се отпускат за здравеопазване, докато политиката на Европейския съюз, и съответно политиката на Парламента, изискват за здравни и образователни нужди да се отделят 35 %. Може би тези цифри са грешни и може да се окаже, че положението не е толкова трагично, както показват цифрите. Въпреки това цифрите показват, че трябва да направим много повече, а това включва сътрудничество - ако мога да използвам тази дума - предвид обещаните 15 % в Декларацията от Абуджа от самите страни.
Все пак, г-жо член на Комисията, искам да се върна отново на хората. Отидете в Мали и вижте как диабетът е извън всякакъв контрол и колко много струва това заболяване на семействата: над 30% от семейния бюджет се изразходват за инсулин, ако трябва да го купуват, а друг начин няма. Отидете в Чад и попитайте имат ли здравни грижи за психично болните - ще ви отговорят, че са имали преди гражданската война. Отидете където и да е в Африка и вижте нечовешкото отношение към хората с епилепсия, докато за няколко цента, припадъците им могат да бъдат овладени. Отидете където и да е в Африка и вижте децата, останали сираци заради СПИН, и бабите и дядовците им, които се опитват да ги отгледат, защото родителите им са починали.
Такава е статистиката. Знаем, че в Северна и Южна Америка на 14 % от световното население се падат 10 % от глобалната тежест на заболяванията и 42 % от здравните работници. В страните от Африка на юг от Сахара живее 11 % от световното население, на което се падат 25 % от глобалната тежест на заболяванията и 3 % от здравните работници. Всичко това има отношение към допреди малко воденото разискване. Но не може да се абстрахираме от тези неща, тъй като не може хората да бъдат здрави без здравно обслужване, без здравни работници и без здравно образование.
Трябва да разгледаме и някои проекти, които сме започнали. Не само за туберкулоза, СПИН и малария, но и за всички останали заболявания. Именно по отношение на пренебрегваните заболявания Комисията се гордее със сътрудничеството си с фармацевтичните дружества за подпомагане на хората, които имат нужда от съответните лекарства. Трябва да се търсят причините за здравните проблеми и разискването тази вечер беше насочено именно към тях.
Само ако видим в цялост всички тези неща, статистиката ще стане правдоподобна и оттам хората ще станат по-важни. Ако изпълняваме мерките по-добре, това ще доведе до подобряване на положението на хората, а оттам и на икономиките.
Г-жо председател, госпожи и господа, докладът на Сметната палата ще бъде официално представен в комисията по бюджетен контрол не по-рано от следващата седмица. Бих искал да поздравя комисията по развитие, както и г-жа Van Lancker, които направиха нужното за провеждането на днешното разискване, както и за утрешното приемане на резолюция, в която ясно ще бъдат посочени грешките.
Прилагане на Единна зона за плащания в евро (SEPA) (разискване)
Следващата точка е въпросът, изискващ устен отговор, от г-жа Berès - от името на комисията по икономически и финансови въпроси, към Комисията относно прилагането на Единна зона за плащания в евро (SEPA).
Г-н председател, изказвам се от името на комисията по икономически и парични въпроси. Г-жо член на Комисията, Европейският парламент, под ръководството на нашия докладчик г-н Gauzès, е силно ангажиран със създаването на гаранции за изготвянето на необходимите законодателни мерки за прилагането на проекта SEPA - Единна зона за плащания в евро.
Когато съставяхме съпътстващото законодателство, Директивата относно платежните услуги, ние си зададохме някои въпроси. Вече осъзнаваме, че тези въпроси вероятно са били оправдани.
Сега, когато ще бъде дадено началото на този проект, имаме известни безпокойства, тъй като нямаме впечатление, че постигнатото ниво на мобилизация, което струва ми се няма нищо общо с предизвикателствата на кризата, се осъществява точно според очакванията.
Факт е, че съществува опасност този проект, който получи голяма подкрепа от участниците в сектора и от законодателя, но който преди всичко трябва да осигури съвременен платежен инструмент, подходящ за условията на нашата единна валута еврото, да не успее да постигне критичната маса, която е необходима, за да бъде той напълно ефективен.
Особено сме загрижени, че при въвеждането на схемата за директен дебит на SEPA, която безспорно е един от най-оригиналните аспекти на този проект, възникват някои трудности.
Смятаме, че с оглед на отговорността на Комисията, трябва да бъдат зададени два въпроса. Първо, как Комисията възнамерява да насърчи и да подкрепи преминаването към платежните инструменти на SEPA? Установени бяха срокове, но очевидно е, че те не отчитат всички практически аспекти. На второ място, смята ли Комисията, че преминаването на критична маса сделки към инструментите на SEPA трябва да се осъществи до 2010 г. и ако това не стане, какво трябва да бъде направено, за да се постигне?
Когато приехме това законодателство, не взехме решение за ясна и обвързваща крайна дата за преминаване към инструментите на SEPA. Смятаме, че несъмнено е време да направим това. Разбираме, че все още остават някои въпроси по отношение на съвместимостта на националните системи със системата на SEPA и относно значението на "окончателно преминаване", но смятаме, че Комисията носи отговорността да подкрепи индустрията в намирането на решения на откритите въпроси.
Следва въпросът за обменните такси, който явно се пренебрегва или не получава необходимото внимание, а за много участници той е от първостепенно значение за успеха на проекта за SEPA. От тази гледна точка понякога изглежда, че различните компетентни органи, било то в професионалния банков сектор, Генерална дирекция "Вътрешен пазар и услуги" или Генерална дирекция "Конкуренция" в известна степен си прехвърлят отговорността.
Може би едно от задълженията на законодателния орган е да разговаря с тези участници и да поиска от тях да вложат известно чувство на отговорност. Смятаме, че на този етап не можем да поставим под съмнение един последователен законодателен акт, без да подкрепим операторите на пазара в усилията им да разработят алтернативна система. Точно това е трудността, която срещаме по отношение на въпроса с обменните такси.
В някои случаи Генерална дирекция "Конкуренция" е посочвала, че според нея този законодателен акт противоречи на правилата за конкуренция, но от друга страна смята, че намирането на алтернативно решение зависи от индустрията. Факт е, че алтернативните решения, които съществуват на равнище държави-членки, не са изследвани от Генерална дирекция "Конкуренция". Следователно не се знае дали Генерална дирекция "Конкуренция" би ги подкрепила или дали някои от решенията са подходящи за проблемите, пред които сме изправени.
Например, представете си, че финансирането на система за обмен се основава на наложените санкции съгласно законодателството, т. е. на допуснатите грешки. На практика това много често би означавало разходите да се поемат от най-уязвимите хора, а това не ми изглежда разумно или социално справедливо.
Затова призовавам Комисията да предприеме действия по две важни точки: да определи крайна дата за преминаване към схемата и да помогне да бъде разработена алтернативна система или система, която е приемлива от гледна точка на засягащите обмена правила на Договора.
Г-н председател, на първо място бих желала да предам съжалението на члена на Комисията Макрийви за невъзможността му да присъства.
Е, това е наистина е дълъг въпрос, но смятам, че ключовите въпроси, които трябва да решим, за да постигнем успех с Единната зона за плащания в евро (SEPA), са правилно идентифицирани както във въпроса, така и в предложението за резолюция относно въвеждането на Единната зона за плащания в евро (SEPA).
Първият въпрос е как Комисията възнамерява да насърчава и да спомогне за преминаването към инструментите на SEPA.
Единната зона за плащания в евро е преди всичко пазарноориентиран проект, но като се имат предвид значителните ползи за икономиката в широк мащаб, Комисията се стреми да насърчи преминаването към SEPA, действайки например като катализатор за увеличаването на политическата роля на SEPA чрез Доклада за напредъка на Единната зона за плащания в евро и като насърчава ранно преминаване към системата от страна на държавните органи. И също така, като се стреми да бъде сред първите, преминали към SEPA. И накрая, както бе обявено в предложението на Комисията от миналата седмица "Движеща сила за възстановяването на Европа", като представя предложения, за да гарантира осъществяването на пълните предимства на SEPA.
Вторият въпрос е дали до края на 2010 г. ще се наблюдава преминаване към системата на критична маса плащания. Ние определено подкрепяме бързото преминаване с цел да бъдат сведени до минимум допълнителните разходи по време на прехода. Въпреки че кредитните преводи в рамките на Единната зона за плащания в евро (SCT) започнаха успешно, към схемата са преминали по-малко от 2 % от плащанията. Нещо повече, директното дебитиране в рамките на SEPA ще започне едва по-късно тази година. Затова настоящият темп на преминаване е твърде бавен, за да осигури достигането на критичната маса преминали към системата плащания до 2010 г.
Третият въпрос засяга необходимостта от ясна и задължителна крайна дата. Виждаме сериозните предимства на определянето на крайна дата и разбира се 2012 г. не изглежда необоснован срок. За много държави-членки обаче това остава много чувствителен въпрос. Затова подкрепяме установяването на ясен процес на проучване на този въпрос чрез събиране на информация за влиянието на крайната дата върху различните заинтересовани страни и поставянето на началото на разумно разискване с тях.
Това може да проправи път за известна политическа подкрепа и, ако е необходимо, за евентуално законодателно предложение, например в края на годината.
Вашият четвърти въпрос е как да се повиши правната сигурност по отношение на директния дебит на SEPA във връзка с многостранните обменни такси и действащите мандати.
За да осигурим правна яснота и успешно стартиране на директното дебитиране в рамките на SEPA е необходимо да намерим временно решение на този проблем от търговско естество. Поради тази причина Комисията напълно подкрепя усилията на Парламента и на Съвета за намиране на временно решение в контекста на преразглеждането на Регламента относно трансграничните плащания.
Комисията също така подкрепя продължаването на правната валидност на действащите национални мандати за директни дебити при преминаването към SEPA. Това обаче е правен въпрос, който трябва да бъде решен от националните органи, например като се използва възможността, която се предоставя при прилагането на Директивата за платежните услуги.
Петият въпрос е свързан с това, как Комисията решава въпроса с многостранните обменни такси по отношение на картовите плащания.
Напредък в тази дейност се осъществява най-вече чрез извършването на оценка от страна на Комисията съгласно правилата за конкуренция на двете големи международни картови схеми, а именно MasterCard и Visa.
На 19 декември 2007 г. Комисията реши, че многостранните обменни такси на MasterCard за трансгранични картови плащания с потребителски кредитни и дебитни карти с марките MasterCard и Maestro не са в съответствие с правилата за конкуренция. MasterCard обжалва решението на Комисията.
През март 2008 г. Комисията откри процедура за установяване дали многостранните обменни такси на Visa Europe нарушават член 81. Разговорите с Visa също продължават.
Комисията се стреми да запази условия на равнопоставеност по отношение на MasterCard и Visa Europe, както и по отношение на други схеми за картови разплащания, които може да възникнат в бъдеще.
Вашият предпоследен въпрос е дали Комисията трябва да предложи конкретно решение на въпроса с многостранните обменни такси. В условията на пазарна икономика индустрията е тази, която трябва да предложи подходящ бизнес модел. По отношение на картите, както казах, продължават разговорите с Mastercard и Visa. По отношение на директното дебитиране в рамките на SEPA, Комисията има желание да помогне на индустрията като предостави спешни насоки в контекста на устойчив диалог с банковата индустрия и въз основа на приноса на съответните участници на пазара. Тези насоки трябва да се предоставят най-късно до ноември 2009 г.
Следващата точка е разискването относно предложението за резолюция, внесено от комисията по външни работи, относно влошаващото се хуманитарно положение в Шри Ланка.
(FR) Г-н председател, г-жо член на Комисията, първо бих искала да благодаря на председателя на комисията по външни работи за това, че прие процедурата по член 91 и включи тази извънредна резолюция в дневния ред на миналия понеделник, след като на последното ни пленарно заседание тук в Страсбург, вече имахме извънредна резолюция по проблема в Шри Ланка. Също така бих искала да благодаря на Парламента, че прие да проведе разискването тази вечер и на Вас, г-жо член на Комисията, че дойдохте да присъствате на него, предвид ограниченото Ви време.
Искахме въпросната резолюция, за да изпратим силен политически сигнал на правителството и представителите на Тамил в Шри Ланка, поради влошаването на положението в тази страна с всеки изминал ден. Имаме информация от място от тамилски семейства и хора, които са в Европа, и които продължават да ни изпращат информация и да ни държат в течение за това, което се случва с тях и със семействата им, хванати като в капан в конфликта между Тамилските тигри и армията на Шри Ланка. Тези хора понасят ужасни страдания.
Не знаем колко души са засегнати, но считаме, че между 150 и 200 000 души трябва да бъдат евакуирани. Какво означава "евакуирани" обаче? Неправителствените организации искат от нас да ги евакуираме по море, но тук трябва да попитам: за да отидат къде? Къде ще отидат тези хора?
Днес следобед се срещнах с малко момиче, родено в бежански лагер на Шри Ланка, което сега е в Европа. Решението не е тези хора да напуснат страната си, за да отидат да живеят в бежански лагер.
Ето защо в тази резолюция искаме реално прекратяване на огъня. Разбира се, ще се проведе разискване с групата на Европейската народна партия (Християндемократи) и Европейските демократи за незабавно или временно прекратяване на огъня. От органите искаме незабавно да прекратят огъня, за да могат цивилните граждани да напуснат опасния район, защото знаем, че вече има убити. Днес получихме и друга информация от свидетели. В тази резолюция, разбира се, ние призоваваме правителството на Шри Ланка да сътрудничи на неправителствените организации и държавите, които искат да помогнат за решаването на конфликта. Искаме също така, ако може, Европейският съюз да помогне за осигуряването на храна и лекарства, от които има отчайваща нужда.
На последно място, мога ли да кажа от името на моята група - тъй като извънредната резолюция беше внесена в понеделник в комисията по външни работи по инициатива на групата на Зелените/Европейски свободен алианс - че призоваваме на този проблем да се погледне изключително сериозно от някои от нашите колеги, които имат различни интереси в Шри Ланка. Ще припомня, че от дълго време насам някои политически групи търсят възможност за обсъждане на положението в Шри Ланка и че поради вътрешни причини в някои страни не можахме да разискваме въпроса за тамилите и тяхното положение, което се влошаваше все повече и повече от 80-те години на миналия век насам.
Тъй като тази вечер сте сред нас, г-жо член на Комисията, може да си зададем един друг въпрос. Изглежда, че Европейският съюз може да помогне за решаването на конфликта. Вероятно е дошло времето да разгледаме възможността за създаване на отдел в рамките на Европейския съюз за решаване на конфликти.
Виждаме в Кавказ, виждаме навсякъде по света, че на Европейския съюз се гледа сериозно по отношение на предложенията, които идват от него. При решаването на конфликта днес не трябва вече да бъдем само един участник за подкрепа, а реално да насърчим решаването на конфликта. Ако днес можем да започнем с поставянето на основите за решаването на конфликта със силно присъствие на Европейския съюз и силно послание, отправено към органите, считам, че това ще повиши статуса ни и като политически съюз.
Г-н председател, като един от токийските съпредседатели на мирния процес в Шри Ланка, Европейската комисия и лично аз следим много отблизо събитията там. Дълбоко загрижени сме за настоящата ситуация и за трагичните хуманитарни последици от конфликта, като това е изразено в заключенията на Съвета по общи въпроси и външни отношения (GAERC) от 23 февруари и в изявлението на съпредседателите, публикувано на местно равнище на 3 февруари.
Особено сме загрижени за тежкото положение на хилядите вътрешно разселени лица - вие сте права - хванати в капан в района на бойните действия в северна Шри Ланка. Според мен вече сме изправени не пред криза, а пред е хуманитарна катастрофа. Този факт беше потвърден пред нас от широк кръг независими източници, включително от ООН и Международния комитет на Червения кръст (МКЧК). Последното съобщение на правителството за отварянето на два пътя за евакуация, на север и на юг от зоната на безопасност, е положителна стъпка, но ние искаме да знаем как тя ще бъде осъществена на практика.
Призовахме страните - Тамилските тигри за освобождение на Елам (LTTE) и органите на Шри Ланка - да предпазят цивилното население според изискванията на международното хуманитарно право и да позволят безопасното и свободно придвижване на хора извън района на сраженията. Както LTTE, така и армията на Шри Ланка са отговорни за драматичното нарастване на броя на жертвите от цивилното население през последните месеци. Съществува неотложна и спешна необходимост от действия за спасяване на човешки живот в Шри Ланка, като това беше потвърдено и от заместник генералния секретар на ООН, сър John Holmes, който обърна внимание на високия брой жертви, и от МКЧК.
Комисията е убедена, че изходът от кризата ще има трайни последици за мира, помирението и единството на Шри Ланка и във връзка с това силно подкрепя призива на сър John Holmes към правителството на Шри Ланка за прекъсване на сраженията, за да се даде време на цивилното население да напусне района безопасно, и към LTTE да позволят на цивилните граждани да напуснат и да се споразумеят за прекратяване на сраженията по мирен път.
Съпредседателите също така призоваха LTTE да свалят оръжията, но за съжаление този призив беше отхвърлен, дори не беше взет под внимание. Ние смятаме, че правителството на Шри Ланка има задължението да предпазва всички свои граждани и да се споразумява за прекратяване на огъня по хуманитарни причини - това беше споменато също така в заключенията на Съвета миналия път- за да позволи на болните и ранени хора да напуснат Vanni и за да организира внасянето на храна и лекарства. Същото предложение беше отправено и от Индия през изминалите почивни дни.
Ние продължаваме да бъдем разтревожени относно състоянието на правата на човека в Шри Ланка на фона на репортажите за извънсъдебни екзекуции, похищения и сериозни сплашвания, излъчвани по медиите. Особено важно е правителството да проследи най-сериозните случаи. Не може тези престъпления да останат напълно безнаказани.
В крайна сметка Европейската комисия продължава да бъде убедена, в което съм убедена и самата аз, че не съществува военно решение на етническия конфликт в Шри Ланка. Нужен е широк диалог за постигане на политическо решение. Траен мир и помирение биха могли да бъдат постигнати чрез разглеждане на проблемите, довели до бунта, на първо място, и чрез осигуряване на адекватно пространство за всички общности. В качеството си на съпредседател, винаги съм казвала, че може да има само политическо решение посредством някакъв вид пакет за самоуправление, който беше поставен за разглеждане, беше свален от дневен ред и понастоящем трябва да бъде върнат за разглеждане.
Г-жо член на Комисията, бруталният граждански конфликт в Шри Ланка най-накрая приближава към своя край. Разбира се, твърде рано е да се каже дали това ще означава края на терористичната дейност на Тамилските тигри.
Несъмнено ние не следва да подкрепяме дълготрайното прекратяване на огъня на този етап, ако то позволява на Тамилските тигри да се прегрупират. Според мен тяхната единствена възможност към настоящия момент е да свалят оръжията или да претърпят военно поражение с повече жертви. Едно дългосрочно прекратяване на огъня би било бедствие, тъй като - както показва самоубийствената атака в Шри Ланка по-рано тази седмица - LTTE е безмилостна, кръвожадна и с право определяна от Европейския съюз и Съединените американски щати като терористична организация.
Ние трябва решително да подкрепим президента Раджапакса в неговите усилия за прекратяване на бунта, който е донесъл единствено неописуеми човешки страдания за Шри Ланка и значително е забавил икономическото развитие на този красив остров. При все това, хиляди невинни цивилни вътрешно разселени лица (ВРЛ) все още са хванати в капан на една тясна брегова ивица. На тези цивилни граждани трябва да бъде позволено да напуснат, за да може армията да завърши своята офанзива. Осъдително е, но може да се очаква от Тамилските тигри да ги използват като жив щит. Тамилските тигри останаха глухи за призивите на международната общност да се предадат и да създадат временен хуманитарен коридор.
Въпреки това изключително важно е да се позволи на ООН и на други организации да организират безпрепятственото придвижване на цивилните граждани от района на конфликта с цел избягване на нови кръвопролития. Шри Ланка оценява своята собствена отговорност във връзка с това и желае да предотврати нови цивилни жертви, но по напълно понятни причини търпението на армията е ограничено и тя се страхува, че Тамилските тигри ще се опитат да избягат чрез плана за евакуация по море, смесвайки се с цивилното население.
По тази причина ние от тази страна на залата одобряваме създаването на хуманитарен коридор и временно и незабавно прекратяване на огъня или установяване на примирие, но също така искаме да видим пълното поражение на LTTE и мирна, справедлива и мултиетническа Шри Ланка, заемаща своето място, с максимална автономия за районите с преобладаващо тамилско население и справедливо разпределение на средства и власт в една единна Шри Ланка.
Г-н председател, аз определено приветствам провеждането на това разискване в присъствието на члена на Комисията, на която благодаря много за нейното сериозно, силно и задълбочено изявление. Несъмнено това е много важна тема, въпреки че за съжаление я обсъждаме в 23,00 ч. през нощта в присъствието на толкова малко хора в залата. Но присъствието, по мое мнение, не е критерий за интереса към тази тема, нито пък за сериозното отношение, което имат към нея много от колегите. Ние сме, ако мога да използвам думите на члена на Комисията, дълбоко загрижени за положението. Разискването тази вечер разкри също така, че ситуацията има развитие и че, както каза в началото г-жа Isler Béguin, е необходимо да изпратим силен сигнал относно влошаването на положението с всеки изминал ден.
Подкрепям внесената първоначална резолюция, с изключение единствено на думата "временно". Не одобрявам езика, който г-н Tannock току-що използва, по-специално неговото изказване, че дългосрочното прекратяване на огъня би било бедствие. Със сигурност - обръщам се към Вас - ние нямаме интерес просто от едно временно прекратяване на огъня. Във всеки един случай на конфликт, където и да е по света, този Парламент, състоящ се от състрадателни хора, е настоявал за постоянно прекратяване на огъня, което може да проправи пътя за възобновяване на дипломатическите отношения, така че да може да бъде започнат диалог - и, точно така - за да видим това мирно, справедливо и мултиетническо общество, за което говори г-н Tannock и с което аз се съгласявам.
По тази причина аз приветствам групата на Зелените за направеното от тях първо изменение, изменение 1, и съм сигурен, че всички достойни хора, които присъстват тук и са загрижени за цивилните граждани в Шри Ланка, ще постъпят по същия начин. Временното прекратяване на огъня само по себе си предполага продължаване на войната в по-късен период, което никой не иска. Продължаването на войната ще означава още смъртни случаи, още страдание, по-голяма хуманитарна трагедия, а аз не мога да повярвам, че който и да е в Парламента, независимо в коя страна на залата е, наистина иска това да се случи.
Същото се отнася и за изменение 2. Подкрепям и това изменение, тъй като то осъжда всички действия на насилие, независимо от това, кой ги извършва и от коя страна на конфликта се намира. Ние не бихме могли да оправдаем каквито и да било прояви на насилие, включително споменатата скорошна самоубийствена атака.
След това насочвам вниманието си към изменения 3, 4 и 5. Бих искал да прочета кратък откъс, който получих от член на Парламента на Шри Ланка в област Jaffna, г-н Selvarajah Kajendren от 10 март. В него той заявява "Бих желал да представя на Вашето внимание неотложния въпрос за смъртните случаи с цивилни граждани в Шри Ланка. Армията изстрелваше артилерийски снаряди, комплектовани с касетъчни боеприпаси, от 2,00 ч. до 10,00 ч. във вторник 10 март 2009 г." - тази седмица. "Силите на правителството на Шри Ланка безразборно атакуваха всички части на "зоната на безопасност", като използваха всякакви видове смъртоносни снаряди, някои от които забранени в много страни. В този безразборен обстрел с касетъчни боеприпаси бяха убити повече от 130 цивилни граждани, включително деца, а повече от 200 бяха тежко ранени."
Съмнявам се някой да предположи, че това е измислица. В допълнение, бих искал да предположа, че всички ние желаем да направим това, което е по силите ни, за да помогнем да се сложи край на това насилие. Той също така споменава своя колега г-н S. Kanakaratnam, който живее точно в центъра на "зоната на безопасност". Заявява, че от 1 януари до 6 март тази година 2 544 цивилни граждани са убити в "зоните на безопасност" в бомбени кампании и над 5 828 цивилни граждани са тежко ранени. При все това, по неговите думи, армията на Шри Ланка бомбардира по въздух и чрез артилерийски огън, като убива средно по 30 до 40 четиридесет цивилни граждани всеки ден.
Не считам, че той би могъл да си измисли тази информация. Предвид казаното от члена на Комисията, като се вземат предвид всички доказателства, предоставени от неправителствените организации, които са се намирали в близост, изглежда неговата информация отразява това, което се случва.
Изменение 6. Във връзка с него се позовавам на доклада на сър John Holmes, който ми беше изпратен от Негово Превъзходителство посланика на Шри Ланка в Брюксел. В доклада той посочва, че е налице съществено струпване на хора в някои от транзитните пунктове. Неговите думи са отразени в моето изменение и е нормално да бъдем загрижени за тези лагери. Разполагам с няколко снимки на лагерите. Всеки, който желае, може да погледне снимките. Отново, предполагам, че те са истински, а не фалшифицирани. Известно ми е, че службата на члена на Комисията в Коломбо следи за това много внимателно и има тесни контакти в рамките на истинската зона на опасност.
Госпожи и господа, първата точка днес е становището на Комисията относно Източното партньорство.
Г-н председател, изключително съм доволна, че имаме възможността за навременно разискване по Източното партньорство. То е един от най-добрите примери на външната политика на Европейския съюз и стратегическата му логика е ясна: повече сигурност, повече стабилност и повече просперитет в източните съседни държави.
Конфликтът в Грузия и газовата криза в Украйна са само два примера на периодичните кризи и нестабилността, оказващи влияние върху този регион - и съответно пряко влияние върху Съюза и неговите граждани. Към тези две кризи сега трябва да прибавим и финансовата, която засяга източните съседни страни особено сериозно. Макар всяка криза да изисква отделно и незабавно решение, трябва да предвидим също средносрочни и дългосрочни действия, които да предотвратят възникването на нови проблеми. В допълнение към тези неотложни въпроси, всички източни съседни държави желаят по-задълбочени връзки с Европейския съюз, макар и в различна степен. Те се нуждаят и от по-голяма подкрепа, за да консолидират демократичните си институции, държавността и принципа на правовата държава.
Европейският съюз може и трябва да отговори на тези предизвикателства, а Източното партньорство е, така да се каже, политическият ни отговор. Увеличаването на подкрепата ни за реформи и подпомагането на партньорите ни да сближат законодателството си с това на Европейския съюз ще спомогне за стабилизирането на източните ни съседи.
На 3 декември 2008 г. Комисията, по моя инициатива, предложи амбициозен доклад относно Източното партньорство. Той се основаваше на предишни идеи на приятелите ни от Чехия, Полша и Швеция, както и на много от предложенията на Европейския парламент, включително за задълбочени споразумения за свободна търговия, по-голяма мобилност на хората и повече финансиране. Като част от Източното партньорство също предложихме и надграждане на политическите ни взаимоотношения чрез сключване на споразумения за асоцииране с всеки партньор - но само след като се изпълнят съответните критерии за политически реформи.
Предложихме мерки за подобряване на сътрудничеството за енергийна сигурност, както и главно за увеличаване на подкрепата за икономическото и социално развитие, за да се урегулират несъответствията в рамките на отделните страни, които често се явяват дестабилизиращ фактор. Препоръчахме и изграждането на многостранна рамка за Източното партньорство с четири тематични платформи на сътрудничество: първо, стабилност на демокрацията и управлението; второ, икономическа интеграция и сближаване с политиките на Европейския съюз; трето, енергийна сигурност и, четвърто, контакти между хората.
Предложихме още превръщането на инициатива "Euronest" на Европейския парламент в неразделна част от Източното партньорство и основаването на парламентарна тройка на Източното партньорство от Европейския парламент, Организацията за сигурност и сътрудничество в Европа (ОССЕ) и Съвета на Европа.
За да реализира всички тези предложения и да ускори подкрепата за вътрешни реформи, Комисията поиска допълнителни средства в размер на 350 млн. EUR за период от четири години. Това е само 3,1 % от общия пакет от средства, планирани за Европейския инструмент за добросъседство и партньорство (ЕИДП), и е много по-малко например от допълнителните средства, отпуснати за окупираните палестински територии само за периода 2007-2009 г. Накратко, това не е прекомерна сума - това е необходима инвестиция в дългосрочната ни сигурност.
Знам, че някои от вас биха желали да направят дори повече за източните ни партньори. Казахте, че предложенията на Комисията не стигат достатъчно далеч или достатъчно бързо, особено по отношение на мобилността на хората, но други твърдят обратното. Следователно е нужно да намерим точния баланс между амбиции и реализъм, както и да действаме бързо.
Доволна съм, че всички споделяме целта за постепенното приближаване на източните ни партньори до Съюза, както и за справяне със заплахите пред сигурността им. Източното партньорство е ключов инструмент за постигане на това.
Надявам се, че днешното разискване изпраща силен сигнал до двадесет и седемте държави-членки в подготовката им за срещата на Европейския съвет през следващата седмица, както и за подготовката за срещата на върха за Източното партньорство на 7 май 2009 г.
Източното партньорство достига до самата същност на предизвикателствата, пред които сме изправени днес. То попада в директните стратегически интереси на Европейския съюз: една нова криза в сигурността на източните ни съседи би имала последствия не само за тях, но и за целия Европейски съюз и гражданите му. Ето защо аз съм много благодарна за подкрепата на Парламента и очаквам да участвам заедно с вас в работата, а също и по отношение на реализацията.
Г-н председател, като докладчик за източното измерение на европейската политика на добросъседство (ЕПД) приветствам ангажимента на Комисията към задълбочаване на отношенията с шестте страни на изток в новото Източно партньорство. Важно е да се подчертае, че Източното партньорство само по себе си не би трябвало да изключва възможността някои от тези страни да се присъединят към ЕС като пълноправни членове. Например аз, както добре знаете, отдавна подкрепям европейското членство на Украйна и поддържам убеждението си, че приемането на Украйна определено е в съответствие със стратегическите интереси на Европейския съюз.
Приветствам също изграждането на нов парламентарен орган "Euronest" като форум за членовете на Европейския парламент и националните парламентаристи за взаимното укрепване на демократичните им мандати чрез диалог, който да помогне например Армения и Азербайджан да седнат заедно на масата и да дискутират конфликта в Нагорни Карабах, както и да договорят споразумения за свободна търговия и облекчаване на визовия режим чрез новите споразумения за асоцииране. Независимо от това обаче, аз се надявам, че Източното партньорство няма да доведе до нови разделителни линии между страните в партньорството и тези, разположени по-далеч на изток и извън него. Трябва да имаме предвид, че страните в Централна Азия, като Туркменистан, Казахстан и Узбекистан, търсят подкрепа и ангажименти на запад от Европейския съюз. Следователно трябва да внимаваме да не изпуснем от поглед отговорностите си в Централна Азия просто защото желаем да засилим отношенията със страните, граничещи непосредствено с Европейския съюз от изток.
По отношение на Беларус, в миналото аз бях непоколебим критик на диктаторския режим на Лукашенко. Независимо от това обаче приветствам скорошното затопляне на отношенията. Отдавна защитавам подхода на "моркова и тоягата", при който усилията на президента Лукашенко за демократична реформа и откритост да се признаят и да се наградят с по-тесни връзки с Европейския съюз.
Що се отнася до това дали да бъде позволено на г-н Лукашенко да участва в срещата на високо равнище в Прага през май за стартиране на новото Източно партньорство, според мен подобна стъпка е вероятно прибързана, тъй като президентът Лукашенко все още трябва да демонстрира неотменим ангажимент към общите ценности на Европейския съюз и демокрацията.
от името на групата PSE. - (DE) Г-н председател, г-жо член на Комисията, благодаря за мнението и ангажимента ви към този въпрос.
Искам да подчертая това, което казахте, а именно че сме изправени пред огромни предизвикателства в отношенията със съседите ни във връзка със стабилността, демократичната промяна, а сега, разбира се, също и по отношение на икономическото развитие. Следователно сега е подходящ момент и да изразим ангажимента и готовността си за тясно сътрудничество с източните си съседи.
Ясно е - и би следвало да го заявим открито - че сме заинтересовани от влиянието, което ние като Европейски съюз имаме върху източните си съседи. Ние обаче желаем да разширим влиянието си не чрез жестокост, заплахи и насилие, а като предлагаме да подкрепим точно тези държави в тяхното търсене на стабилност и демократична промяна. Надявам се, че всички те действително търсят демократична промяна, особено сега, когато имат огромни икономически проблеми, какъвто е случаят с Украйна.
Икономически проблеми, за някои от които те не могат да бъдат обвинявани, но за други са отчасти отговорни. Трябва също да знаем, че е нужно да бъдем критични към някои неща. Именно защото предлагаме подкрепата си, е нужно и да критикуваме това, което считаме, че има нужда от критика, както и да изискваме необходимото, за да могат и тези страни да вземат съответното участие. В момента мисля конкретно за Украйна, но ще се върна към тази страна след малко.
Жизнено важно е да не гледаме на това Източно партньорство като на инструмент срещу Русия, а по- скоро като на укрепване на държави, които, що се отнася до съседите, имат от едната си страна Европейския съюз, а от другата - Русия. И за да бъдат всички добре, Русия трябва да стане наш партньор, особено по отношение на тази политика.
Аз съм много доволен, че Съединените американски щати и президентът Обама, заедно с вицепрезидента Байдън и държавния секретар, г-жа Клинтън, сега провеждат различна политика. Не трябва да сдържаме критиките си по отношение на вътрешното развитие в Русия. Независимо от това обаче бутонът за рестартиране на отношенията, за който говори г-н Байдън в Мюнхен, трябва да бъде натиснат - като опит, като предложение към Русия да започне нови отношения.
Относно това моята група не е особено доволна от факта, че докладът на г-н Onyszkiewicz, както бе договорен в комисията по външни работи, не възприема предлаганото сега от САЩ. Ние изоставаме от САЩ и това е страшно. Трябва да продължим напред със САЩ, като, естествено, винаги поставяме въпроса за правата на човека на преден план. Това ще бъде необходимо и аз се надявам, че все пак ще постигнем съвместна резолюция за Русия, което според мен е жизнено важно.
Вече споменах, че предложението ни, нашето Източно партньорство, не означава, че одобряваме всичко, което се случва в съседните ни страни. Например ако разгледаме положението в Украйна: не може нещата да се поставят по такъв начин, че независимо от действията на една страна, независимо от възникналите в нея конфликти и от проблемите, които не успява да разреши, тя да има подкрепата на Европейския съюз. Водещите сили в Украйна трябва, в крайна сметка, да решат проблемите съвместно, защото газовата криза е свързана с конфликт в рамките на политическия спектър на Украйна, а за нас това е крайно неприемливо. Не бих искал тук да определям вини - всички можем да формираме собственото си мнение. И е абсолютно необходимо да изясним нещата пред Украйна. Същото се отнася до Грузия и до всички останали страни. Европейският съюз е направил предложение и се надявам, че източните ни съседи ще го приемат, ще го възприемат сериозно и действително ще превърнат демокрацията и стабилността в реалност.
Източното партньорство като логичен и основен нов приоритет, произтичащ от разширяването на изток, вероятно е най-амбициозната инициатива на външната политика на обединена Европа. То представлява една добра крачка, но ще има смисъл и ще бъде успешно, само ако има реална политическа воля за реализирането му. Затова не е достатъчно просто да залепим нов етикет на съществуващата политика на добросъседство; трябва да погледнем далеч над съществуващите политики и да формулираме много по-високи цели.
Без съмнение първата задача е да превърнем настоящите споразумения за сътрудничество в споразумения за асоцииране. Част от този процес предполага също и основаването на постоянна институционална организация, което обаче не е най-важното. Срещите на държавните и правителствени ръководители, както и на министрите, очевидно са съществени, но те ще бъдат успешни, само ако се направят реални стъпки в областта на двата основни стълба. Целта е да се изгради зона за свободна търговия със споразумения за свободна търговия и постепенно да се премахнат визовите изисквания. Знаем, че и двете изглеждат далечни цели в момента. Засегнатите страни все още не са готови за това, а Източното партньорство трябва да им помогне да изпълнят тези условия колкото е възможно по-скоро, тъй като това е във взаимен интерес на всички. Газовата криза през последните месеци показа колко уязвима е Европа по отношение на енергията. Следователно особено важна част от споразуменията е енергийното сътрудничество, което може да включи транзитни страни като Беларус и Украйна или страни износителки като Азербайджан. Затова за нас въпросът е изключително важен.
Бих желал да подчертая, че това сътрудничество трябва да включва и ценности. Източното партньорство ще бъде успешно, когато ценностите на демокрацията, принципът на правовата държава, правата на човека и правата на малцинствата са поставени на преден план постоянно, като помогнем на партньорите си за напредъка им, но също и като ги държим отговорни за тези области. Източното партньорство трябва да бъде отворено също и за Беларус, но само тогава, когато са изпълнени условията. Трябва да стане ясно, че отдалечаването й от Русия само по себе си не означава приближаване към Европа. В действителност тя трябва да свърши доста по отношение на гарантиране на правата на човека и демокрацията, преди пътят на сътрудничество да се отвори и пред нея. Източното партньорство има очевидни бюджетни последици: за следващите няколко години бяха определени 350 млн. EUR и дори това вероятно няма да е достатъчно. Задачата на Парламента е да даде необходимата финансова подкрепа и така ние трябва да признаем, че в рамките на Източното партньорство най-ключовият мотивиращ фактор за партньорите са европейските им стремления. Благодаря ви.
Г-н председател, обявяването на Източното партньорство породи нови надежди сред европейските ни съседи. Ако отново разбием тези надежди, ще ограничим влиянието си на изток във всяко едно отношение. По този начин съседите ни ще бъдат тласнати към сферата на влияние на Русия, белязана от дестабилизация и авторитаризъм. Ще помоля за внимание при случая с Беларус. Настоящите обещания на тази страна, че ще постигне демокрация, остават неоснователни. Междувременно беларуските органи депортират католическите свещеници, свързани с телевизионния канал "BelSat" и отказват да им позволят да регистрират представителството си в Минск. Млади хора, които подкрепят опозицията, биват повиквани на задължителна военна служба. Опитите да се използва кризата като претекст да се откаже финансиране на Източното партньорство, както и да се забави процесът на подписване на споразуменията за свободна търговия и безвизов режим, са една рецепта за бедствие за Европейския съюз в тази част на света. Ако това се случи, спомнете си да не оплаквате за политиките на Москва. Днес имаме на разположение необходимите инструменти. Ако Източното партньорство приключи с това да предостави просто нова форма на старото съдържание, тогава не трябва да се учудваме, ако се провалим на изток.
(EN) Г-н председател, първо бих желал да приветствам инициативата на Комисията, която е много добре подготвена. На второ място, не става въпрос за източната политика на Съюза, а за една нова формула, така че въпросът, който трябва да бъде повдигнат, е каква е добавената стойност. Бих казал, че освен това, което се опитвахме да правим досега - независимо дали успешно или не - сега ние се стремим да имаме около себе си не просто приятели, а такива, които са приятели и помежду си. Това е от ключово значение за стабилността и сигурността на Европейския съюз. В това многостранно измерение аз виждам добавената стойност на новия проект. Надявам се, че то ще бъде одобрено през март от Европейския съвет. Знаем, че то е приоритет на чешкото председателство - въпреки че нямаме удоволствието да видим в залата чешкия министър.
Стратегическо партньорство между Европейския съюз и Бразилия - Стратегическо партньорство между ЕС и Мексико (разискване)
на г-жа Koppa - от името на комисията по външни работи, съдържащ предложение за препоръка на Европейския парламент до Съвета относно стратегическото партньорство между Европейския съюз и Бразилия, и
на г-н Salafranca Sánchez-Neyra - от името на комисията по външни работи, съдържащ предложение за препоръка на Европейския парламент до Съвета относно стратегическо партньорство между Европейския съюз и Мексико.
Г-н председател, Латинска Америка е континент с над 600 милиона жители, който допринася с над 10 % към световния брутен вътрешен продукт. На негова територия се намират 40 % от растителните видове на земята и същевременно има динамично и изключително активно младо население.
Въпреки бързото икономическо развитие през последните години, настоящият момент не е най-доброто време за интеграция на Латинска Америка. Именно това посочи президентът Оскар Ариас във встъпителната си реч - спомних си го на семинара, организиран миналия уикенд в Сао Паулу с Алехандро Толедо, бившия президент на Перу, и Фернандо Енрике Кардозу, бившия президент на Бразилия.
Между Аржентина и Уругвай възникнаха разногласия; проектът за американска зона за свободна търговия (ALCA) се провали; Венецуела напусна Андската общност; между Бразилия и Боливия имаше проблеми относно национализирането на енергийните източници, както и между Аржентина и Боливия по същия въпрос; имаше спорове между Еквадор и Колумбия, между Колумбия и Венецуела, между Мексико и Венецуела, и т.н.
Следователно инициативата на Европейската комисия, подкрепена от Парламента и Съвета, за създаване на стратегическо партньорство представлява ясно, точно определено послание, че Латинска Америка остава в списъка на приоритетите за действие на Европейския съюз, което се дължи не на последно място на личната ангажираност на члена на Комисията, г-жа Фереро-Валднер.
Що се отнася до Мексико, стратегическото партньорство цели по-конкретно да подчертае важността на тази държава на латиноамериканската и международна сцена, като освен това представлява основна, ключова стъпка за консолидирането на вече съществуващите ни връзки с Мексико и за разширяване на сътрудничеството към въпроси от световна важност.
Тази нова стъпка е възможност да се даде по-нататъшен тласък на политическия диалог и да се съгласуват позициите на двете страни на световно ниво, както и в различни многостранни форуми и международни организации. Механизмите за консултация ще позволят да се приемат общи позиции по конкретни въпроси от глобално значение, като например сигурност, околна среда или по някои социално-икономически въпроси.
За Европейския съюз това е също така отлична възможност да развие преференциални връзки със страна с водеща роля в латиноамерикански форуми, като например Групата от Рио, на която Мексико е председател до 2010 г. Мексико е член на Г20, на Г8+5, на Световната търговска организация, на Международния валутен фонд и също така на Организацията за икономическо сътрудничество и развитие (ОИСР), на която е единственият латиноамерикански член.
Следователно, ако стратегическото партньорство, което предлагаме, бъде установено, сред целите, които могат да се постигнат на годишните срещи на върха между Европейския съюз и Мексико, са търсенето на общи решения на световната икономическа и финансова криза, развиване на амбициозни стратегии, за да се осигури успехът на бъдещата Конференция на ООН по въпросите на изменението на климата в Копенхаген, развиване на структуриран диалог относно емиграцията и сътрудничество за постигане на Целите за развитие на хилядолетието.
В резолюцията, която ще приеме тази сутрин, Парламентът отново изрази и подкрепата си за президента Калдерон в борбата с наркотрафика и организираната престъпност. Освен това считам, че в духа на взаимно уважение, диалог и споделена отговорност ще предприемем решаването на общи предизвикателства, като например защитата на уязвими обществени групи - жени или представители на медиите.
Гжо член на Комисията, тази година честваме 25-та годишнина от политическите преговори, състояли се в Сан Хосе, които, благодарение на значителното съсредоточаване на политически умения и находчивост в Централна Америка, както и благодарение на дейността на наблюдател на Европейския съюз, най-после донесоха мир в разкъсвания от конфликти Централноамерикански провлак.
Смятам, че в подкрепата си за мира, разбирателството, съгласието и помирението Европейският съюз до момента е извършил значителна работа в Централна Америка, както и в други части на света. След като тези ценности се затвърдят, макар и не без трудности и не навсякъде до еднаква степен, ще настъпи моментът за по-нататъшно развитие. Като имаме предвид европейския си опит обаче, това ще бъде по-трудно осъществимо в отсъствието на интеграция.
Вярвам, че с това стратегическо партньорство с Мексико даваме значителен тласък на отношенията си и най-вече даваме ясен знак за ангажираността на Европа с Латинска Америка.
докладчик. - (EL) Г-н председател, радвам се, че днес разискваме и ще гласуваме доклада относно подобряването на отношенията ни с Бразилия. Установяването на стратегическа връзка между Европейския съюз и Бразилия е от взаимна полза, на първо място, поради променящата се позиция на Бразилия в глобален план и превръщането й във водеща сила в развиващия се свят; на второ място, поради жизненоважната роля на Бразилия в преодоляването на разногласията по въпроси от глобален интерес.
В последните години Европейският съюз поддържа широкоспектърни отношения с Бразилия, което обуславя необходимостта от координирана рамка за сближаване в отношенията между двете страни. По-тесните връзки ще се основават на исторически, културни и икономически връзки, на общи ценности като демокрация, върховенство на закона, човешки права, загриженост относно промените в климата и устойчивото развитие, разоръжаване, енергетика и неразпространяване на ядрено оръжие. Стратегическото партньорство трябва да бъде широкообхватно и да се изгражда постепенно.
Бразилия е също така държава от решаващо значение за Меркосур. Поради това, в рамките на партньорството, тя трябва да поеме ангажимента за задълбочаване на отношенията между Европейския съюз и Меркосур и да работи по въпроси от общ интерес. В тази рамка стратегическата връзка ще бъде средство за задълбочаване на междурегионалните, икономически и търговски отношения.
Считам, че поради нарасналата й роля в региона и активното й участие в ООН Бразилия може да бъде важен участник при предотвратяването и разрешаването на регионални конфликти в Латинска Америка, като с това спомогне за затвърждаването на мира в региона.
В контекста на глобалната икономическа криза Европейският съюз и Бразилия трябва да си сътрудничат в Световната търговска организация с цел успешното приключване на преговорите по Програмата за развитие от Доха. Бразилия може да постигне повече при посрещането на новите предизвикателства на глобалната икономика, като се има предвид, че законите за защита на конкуренцията и устойчивото развитие зависят пряко от въпросите на правната уредба.
Що се отнася до реформата на финансовата система, като член на международни форуми Бразилия би могла да спомогне за преразглеждането на ролята на международните институции при надзора и регулирането на финансовите пазари.
Подобно на други бързо развиващи се икономики, Бразилия участва все по-активно в международните усилия за справяне с бедността и неравенството в света чрез програми за сътрудничество с дългосрочната цел за постигане на устойчиво развитие.
Що се отнася до опазването на околната среда, Бразилия е страната с най-обширни зони жизненоважни тропически гори. Европейският съюз и Бразилия трябва да си сътрудничат активно на международно равнище, за да ги съхранят и да предприемат необходимите мерки срещу промените в климата и намаляването на биоразнообразието. Трябва да се предприемат политически действия за привеждането в действие на Конвенцията на ООН за биологичното разнообразие. Трябва да се предприемат действия и за опазването и управлението на водните ресурси.
На този етап мога да кажа, че Бразилия е първата страна, която произвежда значително количество биологично гориво, като по този начин постига осезаеми резултати при намаляването на емисиите на газове с парников ефект. Следователно обменът на опит и сътрудничеството в този сектор може да се окаже много полезен за Европейския съюз, като съответно възобновяемите енергийни източници и енергоспестяващи мерки ще бъдат много полезни за Бразилия.
Миграцията е основен въпрос от европейския политически дневен ред. Следователно стратегическото партньорство, в светлината на Декларацията от Лима, трябва да насърчава широкообхватен диалог относно миграцията, който да покрива законната и незаконна миграция и защитата на човешките права на мигрантите.
В заключение, Европейският парламент приветства началото на преговорите по споразумение за визов режим между двете страни, която ще улесни свободното движение на хора.
член на Комисията. - (FR) Уважаеми колеги, приятели, позволете ми най-напред да благодаря специално на докладчиците, г-жа Koppa и г-н Salafranca Sánchez-Neyra, за отличните им доклади относно стратегическото партньорство между Европейския съюз и Бразилия и между Европейския съюз и Мексико.
Трябва също така да отбележа, че съм горда, като член на Комисията, с множеството изнесени предложения и съобщения относно Латинска Америка като цяло и Бразилия и Мексико в частност, защото считам, че моментът е подходящ за това.
През последните години Бразилия и Мексико доказаха, че са първостепенни участници както на световната сцена, така и на регионално равнище. Съобразявайки се с този факт, Европейският съюз отчете нуждата да счита тези държави за стратегически партньори най-вече поради икономическата им важност в Латинска Америка, както и поради ролята им на регионални лидери, и също така, много често, поради важната им позиция при разрешаването на регионални проблеми на сигурността.
Петдесетгодишнина от въстанието в Тибет и диалог между Негово светейшество Далай Лама и китайското правителство (разискване)
Следващата точка е въпросът с искане за устен отговор към Комисията от Marco Cappato, Marco Pannella и Janusz Onyszkiewicz, от името на групата на Алианса на либералите и демократите за Европа, и от Monica Frassoni и Eva Lichtenberger, от името на групата на Зелените/Европейски свободен алианс, относно петдесетгодишнината от въстанието в Тибет и диалога между Далай Лама и китайското правителство - B6-0012/2009).
Искам да направя кратък личен коментар: истински вярвам, че нашето разискване може да допринесе за свободата на всички граждани на Тибет, а не за доминирането на държава или религия.
Г-жо председател,споделям Вашата надежда. За съжаление ние не можем да се надяваме, че действащият председател на Съвета ще се възползва от това разискване и от тази дискусия, за да помогне да бъде изяснена позицията на Европейския съюз. Всъщност чешкото председателство явно счита една обща европейска политика за бариера пред големите национални външни политики на нашите национални държави. Китай е благодарен за това, Русия е благодарна, което означава, че репресивни и антидемократични страни по целия свят благодарят за това отсъствие на Европа, което така добре се илюстрира от отсъствието на председателството в залата.
Докато заедно се занимаваме с този въпрос, искам да отбележа пред г-жа Фереро-Валднер кой е най-същественият проблем. Тук не говорим просто за законност и ред или, иначе казано, не говорим за това колко монаси са били арестувани и колко тибетци са били убити напоследък вследствие на брутални китайски репресии, надявайки се бройката да е по-малка, отколкото беше преди една година. Онова, което искам да кажа на Съвета, а сега ще кажа на Комисията, е, че трябва да се даде мнение по фундаменталния политически въпрос, т.е. относно разговорите между Китайската народна република и пратениците на Далай Лама относно целта на тези разговори и причината за тяхното прекъсване, за които сега бихме могли да кажем, че се провалиха - освен ако не съумеем да ги съживим отново.
Има две противоположни позиции. От една страна, позицията на китайския режим, който твърди, че Далай Лама е човек на насилието и ръководи народ, отдаден на насилие; Далай Лама и тибетското правителство в изгнание искат независимост за национална тибетска държава, което е в разрез с териториалното единство на Китай. Това е позицията, която заема Пекин. От друга страна, тибетското правителство в изгнание и пратениците на Далай Лама, които казват, че се стремят към нещо друго - техните средства за борба са чрез ненасилие и се стремят към истинска автономия, т.е. автономия, за да запазят своята култура, традиции, език и религия или техните култури и религии. Това е посланието на меморандума, който тибетските пратеници на Далай Лама представиха на китайския режим. Този меморандум с техните искания беше публикуван.
В този момент от Европейския съюз се иска да направи избор, да заеме страна. Има две позиции, които са в конфликт - една от двете страни лъже. Европейският съюз може да изиграе решаваща роля в търсенето на истината. Като радикална партия ние предлагаме satyagraha -търсене на истината като световна политическа инициатива. Европейският съюз трябва да използва своите дипломатически инструменти. Г-жо Фереро-Валднер, моля Ви, кажете това на председателя Барозу - ние трябва да се срещнем с Далай Лама и да му окажем честта да говори, за да намерим истината. Прав ли е Пекин като казва, че тибетците са терористи насилници, които са за независимост, или е прав Далай Лама, като казва, че те искат добра и достойна автономна държава? Европа не може да стои безучастно и да мълчи пред лицето на този конфликт.
Г-жо председател, преди 50 години китайската армия нанесе последния удар върху тибетската съпротива. Оттогава гражданите на Тибет бягат през Хималаите и преминават границите към други държави, което изисква огромни усилия. До момента няколко хиляди души - всички те бежанци - всяка година правят това върховно усилие и пресичат проходи с височина от 5 000 м. Ако положението на тибетците е толкова прекрасно, както твърди Китай, нямаше да има основания за тези бягства, нито оправдание за факта, че в продължение на месеци журналисти, граждани на западния свят и наблюдатели, нямат никакъв достъп до тази страна или такъв им се разрешава само под строг конвой. Наблюдателки от разузнаването дори придружават журналистките до тоалетната, за да се предотвратят забранени действия.
Ето защо си задавам следния въпрос: каква е нашата задача като Европейски съюз? Ние трябва по някакъв начин да подпомогнем подновяването на сино-тибетския диалог. Той обаче трябва да се проведе на една различна основа. Единственото действие на Китай до момента е да повтаря едни и същи обвинения и искания, без ни най-малко да се опита да прояви разбиране към обяснението на тибетските представители, че не става въпрос за отделяне от Китай и създаване на независима държава, а за постигане на автономност.
Г-жо член на Комисията, как ще се отнесем към факта, че контролът над интернет в Тибет е по-стриктен, отколкото във всяка друга част на Китай, и че именно европейски фирми доставиха оборудването, което направи този контрол толкова ефективен? Необходимо е да действаме. Нашите сънародници ни призовават да влезем в диалог.
Г-жо председател, с голямо задоволство приемам факта, че това разискване се провежда днес по въпрос, който занимава много от нас от дълго време насам и най-вече след тъжните събития в Тибет от преди една година. Ето защо смятам, че е много полезно провеждането на открито разискване, което да ни покаже отново какво може да се направи.
Преди да се спра на многобройните въпроси, които повдигате във внесената обща резолюция, позволете ми един бърз поглед върху двустранните ни отношения с Китай. Политиката на ЕС по отношение на Китай е политика на ангажиментите. Стратегическото партньорство помежду ни е силно и това ни позволява да работим по всички въпроси, в това число и най-деликатните. Изградихме внушителна рамка за взаимодействие на високо ниво, чрез която насочваме усилията си към всички глобални промени, с които се сблъскват гражданите ни, без да пренебрегваме въпросите, по които нямаме пълно съгласие. Тибет е един от тях. Бих искала да бъда пределно ясна - позицията ни относно Тибет не съвпада с тази на Китай и ние все още споделяме реално и основателно безпокойство относно зачитането на правата на човека в Тибет, както току-що отбелязаха двамата изказали се; относно факта, че в продължение на близо година Тибет остава почти напълно затворен за международните медии, дипломати и хуманитарни организации; относно безизходното положение на разговорите между представителите на Далай Лама и китайските органи, въпреки трите кръга разговори, проведени миналата година.
Тези въпроси бяха и сред основните теми в дневния ред на двустранните срещи на няколко лидери на ЕС с китайски ръководители, проведени през миналата година. Полагаме усилия за постигане на общо съгласие с Китай по този деликатен въпрос и сме пределно ясни при всяко обсъждане на положението в Тибет.
Позволете ми отново да спомена позицията на ЕС, която не оставя място за погрешни интерпретации. На първо място, ние подкрепяме суверенитета и териториалната цялост на Китай, включваща Тибет. Второ, винаги сме били за помирение чрез диалог между китайските органи и представителите на Далай Лама. Спомням си, че когато отидохме там с председателя на Комисията Барозу и други колеги, проведох специални разговори с много събеседници по този въпрос. Винаги сме поддържали становището, че трябва да има помирителен диалог и че диалогът трябва да продължи.
Този диалог трябва да е конструктивен и по същество и затова съжаляваме, че до момента не е донесъл наистина съществени резултати. Винаги сме твърдели, че е необходимо диалогът да е насочен към най-важните въпроси, като например запазването на уникалната култура, религия и традиции на Тибет, както и да се постигне система на пълноценна автономия за Тибет в рамките на китайската конституция. Винаги сме заявявали, че този диалог трябва да е насочен към участието на всички граждани на Тибет в процеса на взимане на решения. Ето защо бихме приветствали включването на тези въпроси в бъдещия национален план за действие на Китай за правата на човека.
За нас Тибет е тема, свързана с правата на човека, и затова ние неотменно подхождаме към нея като такава. Освен това последователно отправяме това послание към китайските ни партньори и много внимателно изслушваме тяхното мнение. Полагаме всички възможни усилия да разберем тяхната позиция в духа на взаимно уважение, но правата на човека са универсални и затова положението в Тибет с право предизвиква основателно безпокойство у цялата международна общност, особено в Европейския съюз. На този факт придава особено значение съществуването на инструменти на международното право за закрила на правата на човека, създадени преди повече от половин век.
Във вашата резолюция определяте бъдещето на сино-тибетския диалог. Както всички знаете, по време на последния кръг разговори, след искането на китайското правителство, тибетската страна представи меморандум за истинска автономия за бъдещето на Тибет. По мое мнение документът съдържа някои елементи, които могат да послужат като основа за бъдещи разговори. Мисля, че може да се включи параграф за култура, образование и религия.
Окуражава ме и фактът, че за първи път в писмен документ тибетската страна изразява твърдия си ангажимент да не се стреми към отделяне или независимост. Мисля, че това е важно с оглед развитието на този диалог. Удовлетворена съм също и от това, че през декември миналата година Далай Лама потвърди пред Парламента своя ангажимент към средния подход и диалога като единствено средство за постигане на взаимно, приемливо и устойчиво решение.
Позволете ми да завърша, като споделя с вас едно мое лично убеждение. През цялата ми политическа и лична кариера винаги съм била твърдо убедена, че ангажиментът и диалогът са пътят към справянето с и разрешаването в подходящия момент и на най-трудните проблеми. Ето защо бих искала да отправя апел към Китай и представителя на Далай Лама да възстановят този диалог при първа възможност в духа на откритост и с идеята за постигане на трайно решение в Тибет. Мога да гарантирам, че от наша страна ще има искрена подкрепа за един подобен процес. Това е нашата позиция и това е позицията, която представяме пред китайската страна.
Г-жо председател, мотото на ЕС е "Единство в многообразието". Това е принцип, който ни служи добре.
За съжаление подобна идея не се възприема никак добре от авторитарната комунистическа диктатура в Китайската народна република. Там многообразието се потиска, вместо да се възприема. Малцинствата, които искат да се изразят по начин, който се различава от общоприетия и наказван от партията начин, са обект на редовна маргинализация и преследване. Тази тенденция се наблюдава в отношението към много религиозни малцинства, в това число християни, мюсюлмани и последователи на Фалун Гонг, като е най-изразена в отношението на Китайската народна република (КНР) към Тибет.
През 1950 г. комунистическите сили нахлуват в Тибет, което става причина за изгнанието на Далай Лама преди 50 години. Оттогава насам Тибет e под контрола на Пекин. Традиционната тибетска култура, която е била в изолация в продължение на стотици години, сега бива силно разводнена от действията на правителството, което се стреми да попречи на зараждането на каквото и да било усещане за тибетски национализъм. Всъщност систематичното и на моменти брутално потъпкване на тибетската култура разпалва огъня на тибетската идентичност и пробужда световната съвест по отношение на тежкото положение на хората от Тибет.
Вдъхновяващото ръководство на Далай Лама гарантира, че бъдещето на Тибет остава на преден план в публичните разисквания, въпреки огромните усилия от страна на КНР да поучават хора като предишния действащ председател на Съвета Никола Саркози, който се осмели да се усъмни в гледната точка на Пекин.
В Парламента винаги сме заемали твърда позиция в защита на автономните права на народа на Тибет, което не означава автоматично право на самоопределение или независимост. По този начин ние нямаме за цел да предизвикаме или да настроим Китай срещу себе си. Но ние осъзнаваме, че ангажиментът ни към определени ценности - права на човека, демокрация, принцип на правовата държава и свобода на съвестта - не могат да се разглеждат отделно от несъмнено важното стратегическо икономическо партньорство с Китай, което ЕС развива.
Прокитайски настроените гласове от другата страна на залата ще имат думата в това разискване, но на народа на Тибет думата не се дава от дълго време насам и ние трябва да говорим вместо него.
Г-жо председател, групата на социалистите е обезпокоена от състоянието на правата на човека в Китай. Ние отчитаме факта, че ситуацията се е подобрила значително през последните 10 години, но все още има много области, в които правата на човека не се защитават по подходящ и задоволителен начин. Може и да има известна степен на свобода на мисълта, но няма свобода на действията. Несъмнено бихме подчертали забраната на свободни профсъюзи в Китай. Обезпокоени сме от тежкото положение на 100-те милиона работници, които са се преселили от провинцията в големия град и които имат изключително ограничен достъп до здравеопазване и образование. Обезпокоени сме от тежкото положение на религиозните и етнически малцинства в цял Китай.
Въпреки всичко групата на социалистите бе против това разискване и резолюцията. Причината за това бе пропорционалността. Правилно е да се критикува Китай за състоянието на правата на човека, както критикуваме и САЩ за смъртното наказание, Гуантанамо и нелегалното прехвърляне на хора, но не е нужно да правим това на всяка месечна сесия. Честно казано, това започва да дава обратен ефект. Имаше време, когато китайските органи обръщаха внимание на нашите резолюции, но вече не е така. Докато някои хора и групи отчаяно се опитват да привлекат внимание и продължават да вдигат мизата с днешните си искания, мисля, че държавите-членки трябва да отменят политиката за единен Китай и да признаят тибетското правителство в изгнание.
Далай Лама беше тук през декември и говори на пленарна сесия от името на Тибет. Защо е необходимо този въпрос да бъде разглеждан отново? Резолюцията не съдържа нови елементи.
Имах възможността да посетя Лхаса миналото лято заедно с Elmar Brok, Philippe Morillon и други членове на Парламента. Ние бяхме първата международна група, която пътува до там след вълненията през март и проведе разговори както с управляващите, така и със симпатизанти на протестиращите от Тибет. Както написах по-късно, истината беше, че мирните протести - а ние подкрепяме мирните протести - се превърнаха в расови размирици по време на нападенията и палежите на магазини, домове и представители на етническата група китайци Хан, като причиниха десетки смъртни случаи. Училищата станаха жертви на палежи, а болниците и мюсюлманските джамии - на нападения. Самият Далай Лама призна действителната ситуация, като заплаши, че ще се оттегли от мястото, което заема като "жив бог".
Китай направи изключително много за Тибет по отношение на инфраструктурата, като например новата железопътна линия Цинхай-Лхаса, и по-високите нива на социално осигуряване в сравнение с останалите селски райони в Китай. Проблемът е, че това буди негодувание в останалата част на Китай.
11. Доклад за напредъка на Бивша югославска република Македония за 2008 г. (гласуване)
Г-н председател, преди да гласуваме по внесената от мен резолюция относно процеса на присъединяване на Бивша югославска република Македония, искам да направя три технически забележки, за да може всеки да вземе решение въз основа на правилните текстове.
Първа забележка: в параграф 12, където се говори за посредника от Македония, текстът следва да гласи "посредник от Бивша югославска република Македония". Това изцяло съответства на постигнатите решения при гласуването по моите доклади от 2007-2008 г.
Втора забележка: в параграф 18 - Македонската православна църква е официалното название на най-голямата религиозна общност в страната. Това се споменава с цел тя да се различава от сръбската православна група. Тази употреба на думата "македонска" не може да се замени с препратка към названието на държавата. Понеже това е официално название на институция, предлагам то да се сложи в кавички.
Трета забележка: що се отнася до превода на думата "pending" (очакване) в параграф 10 в израза "в очакване на пълното изпълнение на ключовите приоритети на Партньорството за присъединяване", френските и италианските варианти поне се различават от текстовете на английски, немски и нидерландски. Предлагам за всички преводи да се използва оригиналният английски вариант.
от името на групата PPE-DE. - (EL) Г-н председател, в параграф 12 имахме изменение 1 от г-н Swoboda, за което беше поискано поименно гласуване и, както знаете, г-н Swoboda днес оттегли изменение 1. Затова бих искал да помоля за поименно гласуване на втората част от параграф 12.
Г-н председател, искам да предложа заличаване на част от текста, като по този начин новият текст на втората част от параграф 13 ще гласи: "предвид новия кръг на преговори и в рамките на "процеса Нимиц" изразява надежда, че всички правителства в съседство ще подкрепят интегрирането на тази държава в Европейския съюз, като по този начин ще се допринесе за стабилността и просперитета на региона;".
от името на групата PSE. - (DE) Г-н председател, първо искам да кажа, че не смятам за справедливо да се отхвърля част от оригиналния ми текст, след като оттеглих предложението си за изменение. Това не е честна процедура.
Във връзка с току-що казаното от г-жа Ibrisagic обаче искам да кажа, че можем да приемем тази формулировка. Впоследствие бих искал да оттегля и изменение 3, като се надявам на справедливо отношение от другата страна.
Преди последното гласуване, което винаги е бурно, искам да спомена нещо. Това е последното пленарно заседание, в което нашият генерален секретар Harald Rømer ще участва. На приема преди два дни изразих благодарността на Европейския парламент от ваше име. В заключение бих искал да направя това и тук, в залата: благодаря Ви, г-н Harald Rømer, за Вашата служба в Европейския парламент, която обхваща няколко десетилетия.
Всеки, който е работил за ЕП в продължение на 36 години, има големи заслуги към Европейския парламент. Приемете нашите горещи благодарности, г-н Harald Rømer.
На тези от вас, които ме прекъсват, искам да кажа, че се надявам родителите ви да не разберат как се държите в залата.
(EN) Г-н председател, по отношение на този доклад искам само да кажа, че съм доволна от факта, че изменение 1 на нашата група беше прието, и затова приветствам този развой на нещата. Защитата на почвите в Европейския съюз представлява предизвикателство, което е в правомощията на държавите-членки и не изисква намесата на Европейския съюз или на неговите директиви и регламенти. Поради тази причина приветствам резултата от гласуването.
(DE) Г-н председател, аз съм много доволен и бих искал да благодаря на г-н Swoboda, защото този важен доклад беше приет с много голям консенсус.
Искам да се възползвам от случая и да приканя словенските ни колеги, към които и към чиято страна изпитвам голяма симпатия, отново да намерят начин да продължат постиженията на Словения към европейска интеграция. Тази страна беше първата нова държава-членка, която въведе еврото, и първата, която се присъедини към шенгенското пространство. Словения е пионер на обединението на Европа. Бих искал да видя Словения, в свой национален интерес, да действа като пионер и във връзка с присъединяването на Хърватия към Европейския съюз.
(NL) Г-н председател, теоретично подкрепям присъединяването на Хърватия към Европейския съюз, но не гласувах в подкрепа на доклада. Въздържах се, защото Хърватия все още има редица проблеми, като корупцията например. Опитът ни научи, че корупцията всъщност се е увеличила в редица държави, които се присъединиха към Европейския съюз, преди да бъдат напълно готови за това.
Проблемът с доклада е, че според него преговорите евентуално могат да бъдат завършени през 2009 г., т.е. тази година, а според мен не би било разумно да се обвързваме с точна дата. На Хърватия трябва да се позволи да се присъедини, едва когато е напълно готова за това. Понастоящем това съвсем не е така.
(SL) Искрено се надявам Хърватия да стане член на Европейския съюз възможно най-скоро, като това желание се споделя и от Словения. Ако искаме желанията ни да се сбъднат, ние трябва да помогнем и сътрудничим на Хърватия. Можем да разрешим споровете, като внимателно изслушаме всички засегнати страни. Настоящият доклад обаче, който бе подкрепен от Европейския парламент днес, не подсказва с нищо, че сме постигнали точния баланс при гласуването на така наречения хърватско-словенски граничен спор. С цел да се избегнат пристрастията трябва да включим и принципа на равенство като минимално изискване.
В заключение искам да отбележа, че ако наистина искаме да намерим разрешение на този проблем, то следва да се уверим, че Словения и Хърватия спазват постигнатото решение на съответния международен орган. Поради тази причина парламентите и на двете страни трябва да го ратифицират предварително.
Благодаря, г-н Председател. Аз подкрепих доклада за напредъка на Турция. Преговорите с Турция за присъединяване към Европейския съюз са сериозно предизвикателство към всички страни-членки, от политическо, икономическо значение и от значение за въпроса на сигурността. Особено важно е страната да изпълнява критериите за присъединяване, последователност, достатъчна прецизност и прозрачност към гражданите на Европейския съюз. Намирам за особено важно процесът да преминава през доброто сътрудничество със съседните страни. В този смисъл считам, че трябва да отбележим известен напредък между България и Турция с постигнато съгласие за започване на преговори по отношение на нерешени до момента въпроси, а именно разрешаване на имуществените проблеми на тракийските бежанци, и това стана благодарение на усилията на Европейския парламент. Ние ще следим този процес с особено внимание, тъй като той засяга правата на хиляди хора и тези права трябва да се спазват на територията на Европейския съюз. Тракийският въпрос е също толкова важен, колкото са отношенията на Турция с останалите съседни държави. Благодаря.
- (SK) Знаем какви трудности изпитват приятелите ни на Балканите. Това се отнася до Словения и Хърватия, когато биват критикувани от Сърбия - ние напълно разбираме и двете страни. Няма как да не отбележа, че Европейският съюз постъпи много великодушно, като прие Словения в ЕС, преди всички спорове между Словения и Хърватия да бъдат разрешени и считам, че сега трябва да възприемем подобен подход и към Хърватия.
Съжалявам, че някои политици в Словения биха искали да попречат на присъединяването на Хърватия, както бях информиран от Jordan Cizelj, която подхожда към този политически въпрос по един разумен и, бих казал, балансиран начин. Сигурен съм, че неформалното споразумение, което ще бъде обсъждано от Хърватия и Словения под егидата на Комисията, ще завърши с успех.
Госпожи и господа, позволете ми да разясня една точка от Правилника за дейността. За да вземете думата по време на обясненията на вота, трябва да отправите искане до службите преди започването на обясненията. Разбира се, аз съм отстъпчив и позволявам на присъстващите членове да вземат думата, но тук не използваме процедурата с вдигане на ръка ("catch the eye"). Трябва да запишете името си предварително, преди обясненията на вота.
Г-н Председател, аз подкрепих доклада, който беше внесен за напредъка на Турция, тъй като считам, че той е един обективен доклад, който дава възможност и на Турция, и на Европейския съюз заедно да продължат напред подготовката на Турция за членство. В същото време изразявам известно неудовлетворение, че парламентарната зала отхвърли предложението на групата на социалистите да бъде записано, че членството на Турция в Европейския съюз е една споделена цел за Турция и за Европейския съюз.
Смятам, че за да искаме по-бърз напредък на Турция по проблемите, които виждаме в нейното развитие, ние трябва също така да бъдем достатъчно отворени и да не оставяме съмнение у нашите партньори, че все пак този процес наистина има за цел приемането на Турция в Европейския съюз. Ролята на Турция ще нараства и Европейският съюз има интерес да има сред своите членки една страна, която не е християнска, защото това ще ни даде редица възможности ние да водим политики, които към момента са невъзможни. Благодаря Ви.
Уважаеми колеги, делегацията на "Атака" гласува против доклада за напредъка на Турция, защото ние не виждаме никакъв напредък, а такъв не би могло и да има. Турция не се съобразява с нищо друго, освен със собствените си интереси, които не включват зачитане на човешките права и на другите европейски и християнски ценности. Вече 80 години Турция не изпълнява Договора от Анкара, по който дължи 10 милиарда долара на България. Представете си колко ще изпълнява европейските норми.
Вчера г-н Wiersma спомена, че непризнаването на арменския геноцид от 1915-16 г. е проблем, но какво да кажем тогава за геноцида над българите, продължил 500 години, кланетата в Стара Загора, Батак и Перущица, описани от международната европейска комисия през 1876 г.? Г-н Wiersma също така каза, че в ЕС няма място за ислямистка Турция, но преди 20 години турските ислямисти взривяваха вагони с жени и деца в България. За тези терористи Турция плати да им бъдат построени паметници. Това е днешна Турция, управлявана от фундаменталистка и ислямистка партия. Това са нейните ценности и ние смятаме, че те са негодни за Европа.
(FR) Г-н председател, "да се греши е човешко, а да се постоянства в грешките е от дявола". Никога преди тази поговорка не е била по-подходяща, отколкото в печалната сага на преговорите за присъединяване на Турция.
От 2005 г. насам продължаваме да получаваме едни и същи отрицателни доклади относно правата на човека, спазването на правата на малцинствата и поетите ангажименти към Съюза, като в същото време целта за присъединяване остава непроменена.
В действителност проблемът наистина не е в това. Същественият въпрос се крие в желанието на европейците да не приемат повече последиците от свободата на установяване, които неизбежно ще са в резултат от присъединяването.
Проблемът се крие и във факта, че Турция принадлежи географски, културно, лингвистично и духовно към регион, който не е Европа. Следователно ние трябва да се откажем от тази измислица; трябва да се откажем от този маскарад на присъединяване и веднага да започнем практически разисквания, с други думи, да се стремим към партньорство, изградено въз основа на нашите взаимни и споделени интереси. Процедурата по присъединяване трябва да бъде прекратена.
(DE) Г-н председател, в значимите области - права на човека, права на малцинствата, свобода на религиите, свобода на изразяване - Турция не е постигнала почти никакъв напредък, а през последните няколко дена дори направи стъпки назад.
Независимо от това обаче Комисията твърди, че въпреки всичко ние сме задължени да заемем положителна позиция, защото въпросната държава е важен стратегически партньор. Така е, но това е въпрос за външната политика. Фактът, че се нуждаем от стратегически партньорства, не е критерий за присъединяване.
Въпреки това обаче аз гласувах в подкрепа на доклада, защото призивът на социалистите да се обърне повече внимание на доклада относно присъединяването беше отхвърлен. Докладът представлява голям напредък и успех за нас, защото той изрично избягва поставянето на присъединяването като цел и защото предвижда дългогодишен процес без предварителни ограничения, изходът от който остава неясен. Бихме предпочели отхвърляне на пълното членство, но въпросната формулировка все пак се доближава до желаната такава и затова представлява голям успех за тези от нас, които са съгласни да кажат "да" на партньорство с Турция като част от нашата външна политика, но са против присъединяването й.
(NL) Г-н председател, въздържах се от гласуване по доклада относно Турция, защото въпреки че докладът съдържа пълен списък с критики по отношение на големия брой неправди, които продължават да се случват в Турция, аз считам, че единственото възможно заключение от този доклад несъмнено трябва да бъде, че преговорите трябва да се прекратят, при това за постоянно, защото след три години все още не се наблюдава никакво осезаемо подобрение на положението в Турция.
Във всеки случай аз съм на мнение, че Европейският съюз трябва да си остане европейски проект и затова в него не трябва да има място за държава като Турция, която не е европейска държава.
Вчера член от групата на социалистите в Европейския парламент каза, че никога не би приел Турция да бъде допълнително ислямизирана. Е, надявам се, че той и групата му също ще се обявят против ислямизацията на Европа, въпреки че не разчитам на това.
(EN) Г-н председател, докладът описва напредъка на Турция за евентуално членство в Европейския съюз. Това е една евентуална цел, която аз подкрепям. Имам обаче някои съмнения относно напредъка на Турция за членство.
Едно от тях е постепенната ерозия на светския републикански идеал и растящата роля на религията в политиката. Обезпокоен съм и от някои документирани нарушения на правата на човека в Турция и някои действия, предприети срещу малцинствените общности там. Необходимо е да станем свидетели на действия в тези области, преди да можем да мислим за членство на Турция.
Важно е обаче и да бъдем честни с Турция и да заявим ясно и недвусмислено, че ако страната изпълни всички условия, изпълнени от другите държави-членки, то тогава тя ще има правото да се присъедини към Съюза. Не е коректно отделни държавни глави на държави-членки да поставят несправедливи и небалансирани препятствия пред членството на Турция. Ако Турция изпълни условията, тогава има правото да се присъедини и следва да й бъде позволено да го направи. Нуждаем се от разширяване, а не от "утежняване" на Европейския съюз.
(EN) Г-н председател, тибетците, подобно на всички народи, имат желание да живеят според собствените си закони и да се управляват сами, а, отказвайки националните им цели, китайското правителство използва редица доводи за премахване на феодализма и победа над крепостничеството и суеверието.
Най-после всичко това е вид "фалшиво съзнание", както Енгелс го нарича: те вярват, че тибетците не разбират проблема в неговата същина и затова не трябва да се допуска истинска демокрация.
Ще призова членовете на Парламента да вземат под внимание иронията на сходството между този довод и онзи, представен след отрицателните вотове на французите, нидерландците и ирландците. Отново в тази зала се появиха мнения, че хората не са разбрали правилно въпроса и че всъщност са гласували за нещо друго - срещу г-н Ширак, срещу присъединяването на Турция или срещу англосаксонския либерализъм - и че не са разбрали въпроса и е нужно да бъдат по-добре информирани.
Смятам, че хората, независимо дали става дума за Тибет или за народите от Европейския съюз, са наясно със своите желания и искания и на тях трябва да им бъде позволено да ги изразят чрез избирателните урни. Знам, че започвам да ставам досаден като Катон Стари, но в крайна сметка и той е бил изслушан, а аз ще повторя, както правя във всяко мое изказване, че е необходим референдум за Договора от Лисабон. Pactio Olisipiensis censenda est! (Договорът да се подложи на гласуване!)
Г-н председател, в Италия се наблюдава изтичане на висококвалифицирани кадри. Масовата емиграция на изследователи с всяка година се превръща в тенденция. Лауреатът на Нобелова награда за медицина Ренато Дулбеко каза, че онези, които искат да развиват научна дейност, напускат страната, както са правили и в миналото, и то по същите причини. Те емигрират, защото не разполагат с възможности за професионално развитие, подобаващи заплати или средства за научна дейност, а изследователските центрове не наемат нови кадри, защото не само не разполагат със средства, но им липсва и организацията да приемат нови групи и да разработват нови идеи.
Италианските учени напускат страната заради липса на инфраструктура, най-вече в сферата на науката и технологиите, както и заради липса на финансиране, смешни заплати и система на подбор, която обезсърчава най-добрите кандидати и приема хора с препоръки. Те емигрират и са недоволни от това, защото основната подготовка в нашите университети е отлична. Всичко друго обаче липсва.
Съгласен съм, че държавите-членки трябва да гарантират открит и прозрачен подбор на научни кадри на конкурентен принцип и въз основа на професионалните им заслуги. Тези заслуги трябва да се определят въз основа на научните им постижения и по брой научни публикации. Други важни аспекти обаче също трябва да бъдат считани за постижения в кариерата на даден изследовател: способност за иновации, умения по управление на научна дейност, умения за обучение и надзор и сътрудничество с отрасъла.
Аз гласувах в подкрепа на предложението за резолюция, защото съм съгласен с идеята, че Европа се нуждае от повече научни кадри. Този доклад е от особена важност, защото, наред с други неща, приканва държавите-членки да предоставят по-добри възможности за професионално развитие на младите научни кадри, като например по-добро финансиране и професионално израстване, основаващо се на научни постижения, като способност за иновации, обучителен стаж в предприятия, и т. н., а не въз основа на старшинство.
Докладът на г-жа Locatelli е част от прегледа на Лисабонската стратегия, който има за цел да направи икономиката на Европа най-конкурентоспособната в света до 2010 г., за което от съществено значение е положението на изследователите в Европа. Четири са посочените приоритетни области, където е необходим напредък, а именно:
Тези области са свързани с мобилност, прозрачност, публичност и подкрепа за настоящи и бъдещи изследователи. Съчетаването на образование, иновации и научни изследвания в последователна политика в тази насока играе жизненоважна роля за една функционираща икономика на знанието. Усилията ни да се справим с "изтичането на мозъци" и да се изгради "мозъчна мрежа" ще бъдат усъвършенствани от предложения, които свеждат бюрократичните пречки до минимум и увеличават социалната сигурност за изследователите. Като докладчик по Схемата за търговия с емисии на Европейския съюз (EU ETS) напълно осъзнавам критичната роля на научната дейност и нуждата от грижа за наличните таланти и умове, за да се справим със значителните предизвикателства с климата, пред които сме изправени. Доволен съм да видя въвеждането на съюз за иновации между "Юнивърсити колидж", Дъблин, и "Тринити колидж", Дъблин, Ирландия, което е отличен пример за инвестиране в изследователи в началото на тяхната кариера.
Въпреки че настоящите събития ясно показват, че неолибералната Лисабонска стратегия е един от инструментите, отговорни за влошаващото се икономическо и социално положение в Европейския съюз, докладът настоява за неговото приложение, с което не можем да се съгласим.
Докладът обаче включва и положителни аспекти, които подкрепяме, особено що се отнася до посрещането на потребностите на изследователите, техните права от гледна точка на условия на труд и социална сигурност, събирането на семейства, правата на жените изследователи и достъпа за млади изследователи, както и призива за по-голямо финансиране на научни дейности и по-голям брой изследователи.
Не става ясно обаче как предложената стратегия относно Европейско научноизследователско пространство ще гарантира равни права във всички държави-членки и универсален достъп за изследователи, особено за младите такива, до европейското партньорство за изследователи, особено в държави като Португалия, която не е в центъра на процеса на взимане на политически решения в един Европейски съюз, който все повече бива управляван от по-големите държави. Затова ние се въздържахме от гласуване по доклада.
Г-н председател, зависи ли академичната кариера от мобилността? До известна степен зависи. Може да се каже, че мобилността, особено сред младите изследователи, може да окаже значително влияние върху бъдещите им постижения. Това е така, защото тя улеснява достъпа до нова информация и им позволява да преодолеят ограниченията на средата, в която са получили образованието си. И това далеч не е всичко. Академичната кариера започва по-рано, в средното училище, където младежите изграждат основата на общите си знания, особено по математика и естествени науки.
Следващият етап включва висшето образование, следдипломната квалификация и докторските науки. Точно в този начален етап от академичната кариера на младите - а тук говоря въз основа на своя собствен опит - мобилността, лесният достъп до научни институции и интересният и обещаващ предмет на изследване, под надзора на изтъкнати изследователи, е най-важен за тези млади хора, дори по-важен от бъдещото им пенсиониране.
Затова най-важната стъпка за създаване на научноизследователски кадри изисква подготовката на правилните условия за този вид учебни занимания в рамките на Европейския технологичен институт или европейската научноизследователска инфраструктура, например, включително финансовата подкрепа чрез докторантски стипендии за студенти от Европейския съюз и от трети страни, както и широкото им популяризиране. Условията, които предоставим по отношение на семейна и професионална стабилност, ще определят дали, веднъж получили докторската си степен, младите хора ще предпочетат промишлеността или академичните институции и дали ще се завърнат в родината си или ще продължат да пътуват.
Когато един студент обмисля научноизследователска кариера, физическата мобилност трябва да се окуражава като образователен опит, който не може да бъде заменен от виртуалната мобилност. Трябва да гарантираме, че най-надарените умове ще получат необходимото им финансиране и човешки ресурси. За някои това може да означава достъп до ресурси извън границите на родната им страна.
Ползите (като например добавена стойност), свързани с мобилността на студентите, лекторите и изследователите, трябва да бъдат популяризирани и рекламирани. Административните и структурни пречки трябва да бъдат премахнати. На студентите и изследователите трябва да се предложат стипендии и заеми, както и други стимули за физически лица и институции.
Политиката на глобализация трябва да вземе предвид следните фактори: голяма значимост на изследователи с международен опит; реални лингвистични възможности; необходимост да се предложи на всички студенти, които в бъдеще ще работят като изследователи, възможност да получат кредити по чужд език независимо от тяхната специалност; добро качество; информация за възможностите за обучение и научноизследователска дейност в чужбина.
в писмена форма. - (EL) Докладът относно европейското партньорство за изследователи цели да увеличи конкурентоспособността на Европейския съюз във връзка с другите империалистически центрове, да ограничи "изтичането" на изследователи и да привлече изследователи от развиващите се страни.
Той се обявява в подкрепа на движението на изследователи между отделните държави, между публичния и частния сектор, предприятията, научноизследователските центрове и университетите, както и за по-тясно сътрудничество на частния и публичния сектор в сферата на научноизследователската дейност, пълното подчинение на науката на временните технологични изисквания на пазара и ориентацията на изследователите към приложна научноизследователска дейност, в която стаж като изследовател в предприятие се приема за официална квалификация.
Въвеждането на "научноизследователски формуляри" с цел да се прави подбор на изследователи от научен институт или университет в други държави-членки и мобилността на изследователите и ръководители на фирми ще помогне на големите предприятия да изберат най-добрите изследователи и да се снабдят с персонал при условия, които ще увеличат производителността им (гъвкави условия на заетост, неплатен труд, неплащане на осигуровки). Това включва и докторанти, които извършват основната част от научноизследователската дейност.
Гласувахме против доклада, защото изследователите трябва да работят при стабилни условия на заетост в институции, които не се съревновават за "надмощие" и които си сътрудничат, за да развиват науката, и служат на съвременните изисквания на обикновените граждани, а не на плутокрацията и стремежа за печалба на големите предприятия.
За да се справим с недостига на научни кадри, е необходимо да съдействаме за завръщането на европейски учени, които работят извън Европейския съюз, както и за приема на учени от трети страни, които желаят да работят в ЕС.
(FR) Г-жо председател, моля, колегите да ми позволят да отнема няколко минути от времето им.
Бих искал да говоря по въпроса за Китай. Имаше предложение за резолюция за днес относно Китай относно случая на г-н Gao Zhisheng, известен адвокат, който е арестуван. Има опасения, че ще бъде изтезаван, семейството му току-що е било допуснато в Съединените щати и има опасения за живота му.
За съжаление обаче, тъй като може да се разгледат само три въпроса, предложението относно г-н Gao Zhisheng не можа да бъде включено. Възнамерявахме да го предложим за втората сесия през март. Сега ни казаха, че на втората сесия през март няма да има неотложни въпроси, защото, според правилника, когато има две пленарни сесии в един месец, във втората не може да има неотложни въпроси.
Съмнявам се в това тълкуване. Всъщност това тълкуване се отнася за двойните сесии през септември, а преди това - през октомври, по време на които се обсъжда бюджетът. Фактът, че има две сесии през март, се дължи на изборите; това по начало е изключение. Това означава, че можем да разглеждаме въпроси, свързани с правата на човека, чак в края на април, което е твърде късно.
Затова моля председателството, първо, да проучи този въпрос, и, второ, да изрази нашата дълбока загриженост за случая пред китайското посолство - за целта мога да ви предоставя случая с г-н Gao Zhisheng - тъй като никой всъщност не знае къде се намира и има опасения, че може да бъде изтезаван и животът му да е в опасност.
Следващата точка е разискване по шест предложения за резолюция относно положението в Гвинея-Бисау.
Г-жо председател, г-жо член на Комисията, госпожи и господа, отново, за съжаление, обсъждаме в Парламента положението в Гвинея-Бисау, което е наистина мъчително. Това е страна, известна със своята хронична нестабилност от години, опитваща се да поеме пътя към демокрацията в началото на 1990-те. Нищо не стана както трябва - имаше държавен преврат и малка гражданска война - и оттогава страната е в положение на сериозна политическа и военна нестабилност, напрежение и остро съперничество. Напоследък има и много тревожно присъствие на интереси от сферата на трафика на наркотици, което става все по-явно за всички наблюдатели.
Ние осъждаме силно неотдавнашните нападения: бомбения атентат, при който беше убит главнокомандващият армията генерал Tagme Na Waie, а също и особено варварското, ако не и дивашко, убийство на президента Nino Vieira. Независимо от миналото им, ние изразяваме нашата солидарност със семействата им и с народа на Гвинея-Бисау, като съжаляваме и осъждаме силно тези нападения.
Искаме да видим връщане към нормалното. Поуката, която си извлякох и която исках да подчертая в тази резолюция, е, че безнаказаността не е отговор. В миналото, по отношение на убийството на Ansumane Mané и генерал General Veríssimo Seabra, как сме могли да си затворим очите пред факта, че извършителите не са открити и предадени на правосъдието? Ясно е, че това не е отговор. Затова трябва да внушим на правителството на Гвинея-Бисау, че отговорните за това трябва да бъдат открити. Виновниците трябва да бъдат предадени на правосъдието и ние трябва да предоставим цялата необходима помощ.
И накрая, искам също да привлека вниманието към нашата загриженост от наличието на трафик на наркотици в региона, рискът от него за Европейския съюз и шокиращото му съществуване, съвсем явно, в Гвинея-Бисау. В този контекст искам също да призова за по-тесни взаимоотношения с Кабо Верде. Ние сме установили специално партньорство с Кабо Верде, която има много тесни отношения и познава добре Гвинея-Бисау, но която също така е много уязвима. По тази причина това е важно и за нашата собствена европейска сигурност. В резултат засилването на това специално партньорство с Кабо Верде също е много важно в този контекст.
автор. - (LT) Убийствата в Гвинея-Бисау са сериозен удар не само срещу демокрацията в една държава, изтощена от трафика на наркотици, но и срещу целия регион на Западна Африка. Убийството на президента и главнокомандващия армията тласна страната още по-дълбоко в блатото на провалилите се институции, все по-крехка демокрация, нарастваща корупция и култове към личността. Населението на държавата живее в хаос и има недостиг на вода, лекарства и училища. Трафикът на наркотици не познава ограничения или граници и се превръща в заплаха за целия регион, достигайки дори държави от Европейския съюз.
Въпреки че досега командирите от въоръжените сили спазваха обещанието си да не се намесват във вътрешните работи на страната, последните събития могат да надделеят над остатъците от демокрация в Гвинея-Бисау. Новото правителство трябва да спазва конституционния ред, да се справя с конфликтите по мирен начин и да разследва задълбочено убийствата. С помощта на мисията за сигурност и отбрана на Европейския съюз трябва да достигнем повратна точка в развитието на страната, като предложим стабилност и приличен живот. Трябва да се надяваме, че до няколко месеца ще се проведат президентски избори и че те ще отговарят на международните стандарти за организиране на избори. Призоваваме държавите от Европейския съюз и цялата международна общност да предоставят на Гвинея-Бисау необходимата финансова и експертна помощ за организиране на демократични избори. Противопоставящите се сили в Гвинея-Бисау трябва да потърсят обща основа и компромиси в тези трудни за държавата времена и спешно да вземат решения относно сигурността на страната, изборните процедури и публичната администрация. Призоваваме ги да се борят по-ефективно с корупцията и да се консултират с гражданското общество и други организации за постигане на вътрешно помирение в държавата.
Г-жо председател, на 2 март тази година президентът на Гвинея-Бисау, João Bernardo Vieira, беше убит при нападение, извършено от войници, верни на главнокомандващия армията. Предишният ден, генерал Batista Tagme Na Waie, главнокомандващият армията, почина, след като беше ранен при експлозия. И двата случая са свързани с политическия конфликт в Гвинея-Бисау, който продължава вече много години и доведе до трагедия и липса на стабилност в страната. Въпреки че проведените през 2008 г. избори бяха мирни, малко след това беше направен първоначален опит за убийство. Президентът оцеля след нападението. Гвинея-Бисау, бивша португалска колония, е една от най-бедните държави в света. Същевременно през страната преминава маршрут за контрабанда на кокаин.
Ние осъждаме опитите за решаване на конфликта чрез държавен преврат, призоваваме за провеждане на президентски избори в Гвинея-Бисау в срок от два месеца; призоваваме тези избори да отговарят на демократичните стандарти и да бъде възстановен конституционния ред.
Когато анализираме политическата ситуация в Гвинея-Бисау, не бива да забравяме, че народът на тази млада африканска държава беше жертва на португалския колониализъм, срещу който те всъщност водеха много смела борба. Що се отнася до това, което се случва там, за което ние съжаляваме, по-специално за убийствата на президента и на главнокомандващия армията, не можем да забравим, че това е резултат от всички трудности и разделения, съществуващи от години, които и сега съществуват и които произтичат от колониалното минало. Трябва да имаме предвид също, че това все още е една от най-бедните държави в Африка, което означава, че Европейският съюз трябва да обърне по-голямо внимание на сътрудничеството в областта на общественото здравеопазване и образованието за подобряване на условията на живот на населението и за преодоляване на трудностите, пред които все още е изправена голяма част от населението на Гвинея-Бисау, особено жените, майките и децата.
Жизнено важно е Европейският съюз да засили своята съчувствена подкрепа за тези хора. Трябва да окажем подкрепа и за образованието, водоснабдяването с питейна вода и в някои случаи - дори земеделски продукти, за да осигурим достъп на цялото население до храни. Тази подкрепа обаче трябва да се предостави без външна намеса и при пълно зачитане на суверенитета и избора на народа.
Г-жо председател, тази бедна бивша колония страда от десетилетия на политическа нестабилност и кризи, довели до дълбоки и продължителни страдания за нейните граждани.
Преходът й към демократично управление и по-добри времена за нейния народ изглеждаше обещаваща перспектива след провеждането на изборите за законодателно тяло през 2008 г. по привидно честен и справедлив начин. Но тъмните облаци на разделяща омраза и насилие отново се появиха над страната след убийството на президента Vieira от войници-дезертьори на 2 март, денят след убийството на главнокомандващия армията. Ние осъждаме и двете убийства и можем само да се надяваме, че враждуващите партии в Гвинея-Бисау ще намерят необходимата воля и сили да решат споровете си чрез диалог на масата за преговори в името на благосъстоянието на гражданите. Освен това, тъй като Гвинея-Бисау през последните години стана важна за трафика на наркотици, ние призоваваме не само властите на страната, но и международната общност да направят всичко по силите си за борба с това смъртно проклятие.
автор. - (FR) Г-жо председател, г-жо член на Комисията, госпожи и господа, групата на Зелените/Европейски свободен алианс силно осъжда убийството на президента на Гвинея-Бисау, João Bernardo Vieira, и началника на въоръжените сили, генерал Tagme Na Waie, на 1 и 2 март 2009 г.
Ние искаме да бъде извършено пълно разследване и извършителите да бъдат съдени, а също и убийците на генералите Mané и Correia, убити през 2000 г. и 2004 г., които не са установени и до днес.
Една от най-бедните държави, известна и с ниската продължителност на живот, Гвинея-Бисау, днес е изправена и пред трафик на наркотици. Като предмостие за южноамериканските контрабандисти на наркотици Гвинея-Бисау стана транзитна страна за наркотици, предназначени за Европа, където ние представляваме най-големия потребител. Ние знаем твърде добре, че това засяга целия суб-регион, тъй като например в Мавритания бяха открити големи количества дори на летището.
Европейският съюз трябва да помогне на тази страна да загърби въпросната търговия, като се бори с нея и тук, и там и да се върне към развитие на базата на собствените ресурси на страната.
И докато последните избори бяха приветствани от международната общност и Европейският съюз показа подкрепата си за процеса на добиване на знания и въвеждане на демокрация в Гвинея-Бисау, събитията, които тази страна току-що преживя, могат само да затвърдят позицията на оказване на помощ и съдействие.
Армията, която не се намеси в изборния процес, трябва също да продължи стриктно да съблюдава конституционния ред, както обеща.
Както съседните държави от Западна Африка след години на проблеми и хаос преоткриха пътя към демокрацията, уважението към институциите и правата на човека, Гвинея-Бисау не бива да попада в капана на осъдителните практики. Европейският съюз трябва да присъства и да използва влиянието си и своя пример, за да помогне на тази държава да остане на пътя към демокрацията.
Г-жо председател, в допълнение към вече казаното днес относно положението в Гвинея-Бисау бих желала да коментирам два въпроса.
Първо, убийствата на президента на Гвинея-Бисау, João Bernardo Vieira, и на главнокомандващия на армията, генерал Tagme Na Waie, трябва да бъдат щателно разследвани и отговорните за тях да бъдат предадени на правосъдието.
Второ, в нашата резолюция днес ние изразяваме надеждата си, че президентските избори в страната ще се проведат до 60 дни. Днес следва да призовем държавите-членки на ЕС и международната общност да осигурят Гвинея-Бисау да получи финансова и техническа подкрепа, необходима за провеждане на достойни за доверие избори.
от името на групата UEN. - (PL) Г-жо председател, много е лесно в бедните държави на Африка като Гвинея-Бисау да възникне дестабилизация, която има трагични последици. Убийствата на президента João Bernardo Vieira и на генерал Tagme Na Waie, главнокомандващия армията, през март тази година бяха несъмнено част от опит за дестабилизиране на страната, предизвикан от наркомафията. Липсата на ефективни сили за сигурност в тази страна означава, че различни видове убийства остават практически ненаказани. Ние трябва да предоставим цялата жизнено важна помощ, необходима на правителството на тази страна, и това е въпрос, разглеждан в тази резолюция.
Освен това за да предотвратим подобни инциденти, е необходимо да обявим безмилостна война срещу търговията с наркотици, която е дестабилизираща сила в много бедни държави в Африка, Азия и Южна Америка, подкрепя тероризма и чрез пристрастяването към наркотици разрушава живота на стотици милиони хора в цял свят. Ако не можем да преодолеем този проблем, ще плащаме все по-голяма цена за нашата безпомощност.
Г-жо председател, нека преди всичко кажа, от името на Европейската комисия, че съжаляваме дълбоко за убийството на Негово превъзходителство президента на Република Гвинея-Бисау João Bernardo Vieira. Ние осъждаме възможно най-строго това убийство и нападенията, които доведоха да смъртта на главнокомандващия на армията, генерал Batista Tagme Na Waie и други войници. Искам също така да изразя съболезнования на техните семейства.
Присъствието на наркопласьори и съществуването на толкова много престъпност в наши дни са повече от тревожни. Съгласно Осмия европейски фонд за развитие (ЕФР) и други инструменти, но и чрез принос от 2 милиона евро за Службата на ООН по наркотиците и престъпността (СНПООН), Комисията се е включила в един много амбициозен план в областта на борбата с наркотиците. Според нас това е наистина много важно, както показва и случилото се.
Призоваваме спешно към спокойствие и сдържаност и настояваме националните власти на Гвинея-Бисау да проведат пълно разследване на тези събития и да предадат отговорните на правосъдието. Не трябва да има безнаказаност. За съжаление тези актове на насилие следват успешните избори за законодателно тяло, които проправиха пътя за разширена подкрепа от ЕС и международната общност за усилията на страната за изграждане на мир. Тези нападения се случват и по време на засилено международно участие, насочено към изграждане на демократична и стабилна Гвинея-Бисау.
При тези изключително трудни обстоятелства Комисията остава напълно ангажирана с продължаването на силната си подкрепа за националните власти, целяща да върне стабилността, но също така и да помогне за устойчивото развитие. Имам предвид образованието, най-бедните, необходимостта от основни стоки и услуги, а така също и за икономическия растеж на страната. Сега ние започваме да прилагаме широката гама от инструменти на наше разположение, с което целим да помогнем на Гвинея-Бисау да постигне устойчив мир и, надяваме се, да консолидира своя демократичен процес.
Следващата точка е разискване по шест предложения за резолюция относно положението във Филипините.
Г-жо председател, г-жо член на Комисията, аз следя ситуацията във Филипините още от времето, когато страната се управляваше от злощастната двойка Маркос. Оттогава насам тази голяма островна република преживя много възходи и падения, възходи и падения на диктатура и на опити за напредък към свобода, на икономически кризи и напредък към пазарна икономика, които бяха постоянно задушавани в блато от корупция, лошо управление и, за съжаление, непрекъснати авторитарни нашествия.
Ако погледнем картата, ще видим, че тази островна република е от изключително стратегическо значение. Като Индонезия тя контролира определени морски пътища, които заемат централно положение и са жизнено важни за нашата икономика, но също и за икономиката на Азия. Затова стабилността в региона е много важна и поради тази причина трябва да заявим ясно на онези, които са на власт, че само чрез диалог, само чрез принципа на правовата държава, само чрез укрепване на демокрацията, инфраструктурата и малките и средни предприятия тази страна най-после ще постигне дълготрайна стабилност. В противен случай над нея непрекъснато ще тегне заплахата от крах, а сепаратистките движения, движенията в отделни островни групи, религиозни и културни движения, които се противопоставят едни на други, ще застрашат единството на страната. Ето защо това е въпрос от централно значение за Европейския съюз.
Г-жо председател, много държави в други части на света са възникнали в резултат на европейска намеса. Те са държави приемници на колониите на европейските държави, райони, които са били завладени преди много векове, за да се сложи ръка на евтини суровини. Добивът на метали и събирането на тропически растения са били най-важната цел докато, в някои случаи, човешки същества също са били търгувани като роби. По този начин хора с напълно различни езици и култури са се озовали в една от тези колонии, отделени от онези, с които са имали много повече общо и по отношение на език, и по отношение на култура.
Филипините били отнети на Испания през 1898 г. от Съединените щати, които след това продължили да управляват островите като собствена колония до 1946 г. Като независима държава оттогава насам страната се е сдобила с репутацията на лошо управлявана. Въпросът е дали това е съвпадение. Държави като тази не са продукт на волята на народа. Не са създадени отдолу нагоре. Изградени са отгоре надолу и от външни влияния.
Държави като тази не са най-благоприятната почва за демократична държава под принципа на правовата държава и за мирно решаване на обществени конфликти. Често пъти те се крепят единствено със сила, като властта на армията е голяма. Често има големи възможности за участие на чуждестранни дружества, които злоупотребяват и експлоатират околната среда и работниците си до разорение. Възможност за такова лошо поведение те получават, като предоставят на владетелите на тези страни привилегии и богатство.
Злоупотреби от такова естество пораждат контра-движения. Ако тези движения не се считат от държавата за законна опозиция, която може по мирен път да се развие до участник в управлението, има вероятност тези движения да прибягнат до употребата на сила поради необходимостта от самосъхранение. След това правителството ще отговори с още подкрепяно от държавата насилие, може би без дори да признае, че това насилие се извършва от държавата.
От 2001 г. насам стотици активисти, профсъюзни деятели, журналисти и религиозни водачи са убити или отвлечени. Членове на опозицията, освободени от съда, след това отново биват арестувани от държавата въпреки решението. Виновниците за убийствата и отвличанията нито се преследват, нито биват наказвани. Чуждестранните опити за посредничество са отхвърляни и накрая се прекратяват.
Резолюцията правилно призовава за повече усилия по отношение на посредничеството, компромисите и мирните решения. Без интегрирането на опозиционни движения в демократичната държава под принципа на правовата държава Филипините ще останат една хаотична държава, в която животът е лош.
Г-жо председател, положението в Минданао е тежко, стотици хиляди хора са вътрешно разселени и живеят в отчайващи условия. Дълготрайният бунт е фактор за това жалко състояние на нещата, но такъв е и не съвсем демократичният статут на няколко последователни правителства на Филипините, като последното се счита от международните агенции като Съвета на ООН по правата на човека до голяма степен отговорно за демонстриране на очевидна безнаказаност на извънсъдебни екзекуции и насилствени изчезвания на стотици филипински граждани, чиито дейности са се считали, че са в разрез с официалната правителствена политика.
Тази безнаказаност трябва да бъде прекратена. Освен това правителството на Филипините трябва спешно да възобнови мирните преговори с Ислямския фронт за освобождение на моро (ИФОМ) и двете страни да се откажат от насилието и да решат споровете си на масата за преговори.
Г-жо председател, Филипините са държава с богата, макар и злочеста история. Страната е завладяна от испанците през 1521 г., след като преодоляват със сила съпротивата на местното население. След въстание срещу испанското владичество през 1916 г. Съединените щати вземат Филипините под свой контрол. Страната придобива пълна независимост през 1946 г. след период на временна окупация от японците и е управлявана в продължение на много години като диктатура на президента Маркос. През 1983 г. Benigno Aquino, лидерът на демократичната опозиция, е убит. Във Филипините действат и Ислямският фронт за освобождение на моро, и комунистически партизани. Ударните отряди на Abu Sayyaf искат да отделят южната част на островите от останалата част на Филипините. Страната е разяждана от корупция. Хората умират на тълпи, смъртната присъда се прилага широко, а онези, чието съществуване се счита за опасно от определени групи, биват убивани тайно. Опитите за въвеждане и защита на правата на човека и принципите на демокрацията са изправени пред сериозни пречки в тази страна. Икономическото развитие на Филипините и членството в Асоциацията на държавите от Югоизточна Азия (АСЕАН) са положителни знаци.
Резолюцията, която аз подкрепям, е приносът на Европейския съюз за предприемане на конкретни стъпки за прекратяване на вътрешния конфликт на Филипините и за въвеждане отново на принципите на правовата държава.
Г-жо председател, случаят с Филипините наистина демонстрира, че процесът на умиротворяване понякога изисква от нас да не гледаме само в една посока.
В момента ние работим по много фронтове във Филипините и към всеки от тях трябва да се подхожда по специфичен начин, в техния контекст. Затова е важно да се разбере многообразието на реакциите. В случая с Филипините има хуманитарно измерение, но има и ясно политическо измерение, а те и двете са от фундаментално значение, ако искаме да постигнем напредък в осуетените преговори за мир. Казвам, че са осуетени, защото това, което изглеждаше добър път за движение напред това лято, беше блокирано от няколко инцидента, и по-специално защото Върховният съд счете, че меморандумът за разбирателство е очевидно неконституционен.
Това по същество спря целия процес на преговори и изисква отговори от страна на международната общност, за които настоявам на две равнища.
Първото е хуманитарното равнище. Мисля, че е ясно, че положението не само на 300 000 разселени души, а също и на новите безброй жертви на изчезвания, изтезания и дори серийни убийства трябва първо да бъде разследвано и след това да се получи политически отговор от правителството, по настояване на международната общност.
Второ, съществува обаче и необходимост от политически отговор. Норвегия преговаря от известно време и установява различни рамки, за да може да постигне споразумения за решаване на положението. Това е един вид паралелна дипломация или тиха дипломация, не е вида дипломация, с който сме свикнали по отношение на официални лица на високо ниво, но тя е необходима.
Понякога е абсолютно наложително да има действащи лица, които да изпълняват ролята, която изпълнява Норвегия, и аз считам, че Европейският съюз не само трябва да развива тази дейност, но и в основни линии да подкрепя всяка инициатива, която може да насърчи диалога и да помогне за преодоляване на различията между различните групи, които понастоящем са въвлечени в спорове във Филипините.
Г-жо председател, конфликтът между правителството на Филипините и Ислямския фронт за освобождение на моро от Минданао продължава вече десетилетия. Той е съпътстван от терористични нападения, извършвани от организацията на Abu Sayyaf, както и от отвличания и убийства. През 2004 г. при атентат на ферибот в Манилския залив загиват 116 души. Според правителството в Манила Abu Sayyaf сътрудничи с Ал Кайда. Отвличанията продължават. Мирните преговори бяха прекратени през август миналата година. Междувременно жертвите на сепаратисткия конфликт са вече повече от 120 000 души. Човешките права се нарушават редовно. Ние призоваваме всички страни в конфликта да започнат преговори за постигане на споразумение по икономически, социални и политически въпроси. Подкрепяме всички действия предназначени за постигане на справедлив и траен мир.
Г-жо председател, Филипините, както току-що казаха мнозина уважаеми колеги, все още са изправени пред силни предизвикателства: от една страна, въпросът за малцинствата в Минданао, а от друга страна, много извънсъдебни екзекуции. Това ни е много добре известно.
Филипините обаче постигнаха значителен напредък в международните си отношения, за да гарантират и защитят правата на човека, като ратифицираха 12 международни договора за правата на човека и премахнаха смъртното наказание, до голяма степен благодарение на застъпническата роля на Европейския парламент, Комисията и държавите-членки. Така че картината е смесена, но ние трябва да виждаме и положителните, и отрицателните страни.
Но положението с правата на човека остава много трудно и ние използваме възможността при нашите редовни срещи на висши официални лица да повдигаме тези въпроси. Въпросните права заслужават специално внимание в нашите отношения с Филипините, както и в периода, предшестващ президентските избори през 2010 г., и ние вече вървим в тази посока.
Затова бих искала да се съсредоточа върху отдавнашния въпрос за извънсъдебните екзекуции. Тези убийства на журналисти, активисти в областта на правата на човека и поземлените права определено намаляха значително като брой през последните две години. Но, от време на време, броят им рязко нараства и такова рязко нарастване имаше неотдавна. Най-обезпокоителното е, че повечето от извършителите остават на свобода. Това се е превърнало в много чувствителен политически въпрос и е подкопало доверието в правителството.
Предстои ни да започнем "Мисия на ЕС за подпомагане на съдебната система във Филипините" по Инструмента за стабилност. Имаме предвид изграждане на капацитет за органите на правосъдието във Филипините, включително полицейски и военен персонал, за да им помогнем в разследването на случаи на извънсъдебни екзекуции и за преследване на виновните за убийствата.
Имаме и постоянни проекти на местно равнище в подкрепа на зачитането на правата на човека, финансирани от Европейския инструмент за демокрация и човешки права. Те включват мониторинг на изпълнението на международните ангажименти в сферата на правата на човека, действия в подкрепа на ратифицирането на Римския статут на Международния наказателен съд и Rome Statute of the ICC и обучение на електората.
Понастоящем сме в процес на преглеждане на нашето сътрудничество с всички държави партньори в рамките на средносрочния преглед, като има добри основания да засилим усилията си в областта на доброто управление, правосъдието и принципа на правовата държава във Филипините.
Що се отнася до мирния процес в Минданао, правителството изглежда готово да стартира отново преговорите и ние подкрепяме ранното подновяване на преговорите между партиите и, разбира се, всяко дискретно посредничество, което би могло да се осъществи. Междувременно цивилното население още веднъж понесе главния удар на отдавнашния конфликт, а службата за хуманитарна помощ ЕСНО предостави значителна помощ.
И накрая, текущите приоритети на нашите отношения с Филипините включват преговори по Споразумение за партньорство и сътрудничество, които започнаха миналия месец в Манила. И в тази рамка ние търсим обща база за правата на човека.
Следващата точка е разискване по шест предложения за резолюция относно прогонването на неправителствени организации от Дарфур.
Г-жо председател, беше напълно предвидимо, че президентът на Судан Omar Al-Bashir ще отговори на обвинителния акт на Международния наказателен съд (МНС) с политически жест, но с прогонването на НПО и агенциите за помощ от страната си той затвърди популярната представа за брутален тиранин без никаква загриженост за съдбата на многострадалния народ, който той управлява само на думи.
Малцина продължават да спорят, че това, което става в Дарфур, не е геноцид. Още по-малко продължават открито да подкрепят Bashir, въпреки че Китай - за съжаление - продължава да е самотен глас в негова защита заради значителното участие на Китай в добивната промишленост на Судан.
Като повечето колеги аз приветствам обвинителния акт на президента Bashir от МНС и издаването на международна заповед за задържане. Възможно е тя да не успее, но това е важен жест, за да се покаже отвращението на света от ужасите, които е извършил в Дарфур без никакви угризения.
Мисля също, че обвинителният акт укрепва репутацията на МНС, който досега беше пренебрегван от някои, включително и от великите сили като САЩ, поради страха от политически мотивирани преследвания. Наистина, удивително е, че Съединените щати, които не са подписали Римския статут, въпреки това използваха положението си в Съвета за сигурност на ООН, за да спомогнат за обвинителния акт на МНС срещу Bashir.
Един възможен изход от безизходицата в момента е Съветът за сигурност да отмени обвинителния акт, за което има право съгласно Римския статут, при условие че Bashir отиде в изгнание и убийствата и репресиите бъдат прекратени, и като частично признание, че Судан не е подписал Римския статут.
И макар че за някои това може да изглежда несправедлив отговор на убийствата в Дарфур и на практика предоставя някаква форма на частичен имунитет, това ще отстрани главното действащо лице и ще спести на многострадалния народ на Дарфур още кръвопролития, ще даде възможност на Судан като държава да продължи напред. Разбира се, ако Bashir откаже, трябва да бъде преследван с цялата сила на международното право. Африканският съюз, Лигата на арабските държави и Китай трябва да разяснят това на президента Bashir преди да стане твърде късно за него и неговия брутален режим.
Г-жо председател, положението в Дарфур е отчайващо. Можете ли да си представите човешкото страдание, което стои зад статистиката на Организацията на обединените нации? Според ООН близо 4,7 милиона души - включително 2,7 милиона вътрешно разселени лица - се нуждаят от помощ.
Не можем да позволим това положение да се влоши още повече и настоявам суданското правителство да отмени решението за прогонване на 13 водещи неправителствени организации от Дарфур. Агенциите за оказване на помощ в Дарфур провеждат най-голямата хуманитарна операция в света. Мисля, че едва днес открихме, че трима души, които работят за Лекари без граници (Médecins Sans Frontières), са изчезнали. Отпътуването на неправителствените организации може да доведе до нарастване на смъртността поради прекъсването на медицинското обслужване и епидемии от инфекциозни заболявания, като например диария и респираторни инфекции. Децата са изложени на най-голям риск.
Организацията на обединените нации заяви, че изгонването на хуманитарните групи излага на риск живота на повече от един милион души. Подчертавам първостепенната хуманитарна потребност да се позволи на агенциите да продължат животоспасяващата си дейност. Както заяви президентът Обама, не е приемливо да се излага на риск живота на толкова много хора. Трябва да можем да върнем на място тези хуманитарни организации. Призовавам колегите да подкрепят тази резолюция.
Г-жо председател, от много години вече Судан се управлява от режими, уповаващи се на съчетание от военна сила, арабска национална гордост и консервативно тълкуване на исляма. Основната цел на тези режими беше и е да се задържи територията на тази огромна държава, населена с цяла гама съвсем различни народи. Тези различни народи са подчинени с всички възможни средства на властта в столицата Хартум.
Ето защо от много години съществува конфликт със сепаратисткото движение в южната част на страната, регионът, който е предимно не-арабски и не-ислямски. Все още никак не е сигурно дали на юга ще бъде разрешена свободата да използва наистина правото на отделяне, договорено за 2011 г.
В западния регион на Дарфур правителството се стреми да предотврати такова отделяне на всяка цена. В този регион винаги е съществувал конфликт на интереси между номадските пастири и уседналите фермери. Правителството сега е взело страна в този конфликт. Обезлюдяването на региона чрез прогонване на уседналите жители в съседен Чад е важен инструмент за поддържане на областта под контрол. Докато върши тази мръсна работа, правителството може да мине и без чуждестранни наблюдатели, хуманитарни работници и посредници.
Парламентарната комисия по външни работи призова за европейска военна намеса преди няколко години. Подобни коментари са популярни за някои части на националното обществено мнение и оставят впечатлението, че богата и силна Европа може да наложи своите решения на останалата част от света. На практика, това не е решение, което може да бъде осъществено. Нещо повече, няма много яснота каква би била целта на една такава намеса.
Дали това ще бъде временна хуманитарна помощ или създаване на независима държава Дарфур? И в двата случая това ще се разглежда в Африка като нов показ на колониална сила от страна на Европа, най-вече заради собствения интерес на Европа. Не толкова импозантна, но може би по-ефективна стратегия, е издаването на международна заповед за задържане на президента Al-Bashir и разкриването на военни престъпления. Идвайки отвън, винаги трябва да предлагате принос към хуманитарната помощ и реализиране на мирни решения. Засегнатите групи от населението, които в голямата си част са избягали, заслужават нашата подкрепа в борбата си за оцеляване.
Г-жо председател, Парламентът е много загрижен за решението на суданското правителство да прогони хуманитарните организации от Дарфур, едно действие, което може да има катастрофални резултати за стотици хиляди невинни граждани. Разбираме, че членът на Комисията г-н Мишел, председателството на ЕС, координаторът на ООН за хуманитарната помощ, президентът Обама и много други са се ангажирали с опити да опитат да повлияят за отмяна на това решение.
Тъй като това е много чувствителен въпрос, който изисква много деликатен подход, ние считаме, че преди да бъде приета някаква резолюция от Парламента на тези усилия трябва да им се даде всяка възможност за успех. Затова ще гласуваме против резолюцията - не защото не сме съгласни със съдържанието й, а защото трябва да изчакаме резултатите от гореспоменатите усилия. Според нас това е най-разумното и мъдро нещо, което може да се направи в този момент и при тези обстоятелства.
Г-жо председател, в резултат на бруталното етническо прочистване в Дарфур около 300 000 са загинали, а 2,5 милиона са бежанци. От хуманитарна помощ се нуждаят 4,7 милиона души. Повече от 10 000 души са потърсили убежище в Чад, където мирната мисия включва контингент от полската армия. Населението е засегнато от една от най-сериозните хуманитарни кризи в света. Представителите на организации за правата на човека и хуманитарна помощ като Polska Akcja Humanitarna или Médecins Sans Frontières са прогонени от Дарфур. Международният наказателен съд в Хага обвини суданския президент Omar al-Bashir, който е отговорен за това положение, във военни престъпления и престъпления срещу човечеството, и издаде заповед за задържането му. Съдът го обвинява в разрешаване на геноцид, убийства и разселване, както и толериране на изтезания и изнасилвания. Подкрепям изцяло решението на Международния наказателен съд. Настояваме хуманитарните организации да бъдат допуснати да се върнат в Дарфур, за да могат да предоставят помощ на населението.
Г-жо председател, мисля, че тази резолюция идва в решаващ момент по две причини. Първата е, че - както вече беше казано, и аз се присъединявам към поздравленията и тържествата - обвинителният акт за президента Bashir показва колко е важно да се сложи край на това положение, особено в Дарфур, макар че се отнася за целия контекст в Судан. Показва също така, че международната общност може и трябва да действа, когато положението стигне до крайности, каквито е достигнало положението в Судан.
Разбира се, в идеалния случа президентът Bashir трябва да бъде принуден да подаде оставка и да бъде предаден направо на Международния наказателен съд. Това едва ли ще стане, но реакцията на международната общност трябва да бъде в тази насока, като не бива да има никакви опасения във връзка с такава процедура.
Второ, хуманитарното положение също изисква от нас да заемем ясна позиция по отношение на това, което току-що научихме днес, че хората, работещи за Лекари без граници (Médecins Sans Frontières), са били отвлечени и в момента не знаем къде са или в какво състояние са и че 13 НПО, които наскоро предоставяха основна помощ и се занимаваха с основните потребности, наред с други неща, са били прогонени.
Тяхното прогонване разкрива, че отговорът на правителството е точно обратен на необходимия, желан и приемлив отговор за Европейския съюз и преди всичко за международната общност.
Това е не само неприемливо, но и изисква реакция; това положение изисква отговор. Ето защо аз считам, че тази резолюция е фундаментална и е от решаващо значение да я приемем днес с възможно най-голямо мнозинство. Освен това призовавам моите колеги да направят така, че да не изоставаме по такива въпроси.
И накрая, искам да отправя едно много специално искане към Службата на Върховния комисар на ООН за правата на човека: трябва да започне разследване, за да установи дали това прогонване на НПО може да бъде добавено към дългия списък на военни престъпления, за които суданските власти, разбира се, трябва да бъдат подведени под отговорност.
Г-жо председател, г-жо член на Комисията, намираме се в много сложна ситуация. Ставащото в Судан не е нито толкова неразбираемо, нито толкова изненадващо, че да е необходимо да чакаме да видим какво ще се случи. Там от години се води война срещу хората от южен Судан. Това е хуманитарна катастрофа, предизвикана от геноцидната политика на г-н al-Bashir. Милиони хора са разселени и се борят за оцеляване и се намират в това положение в продължение на месеци или години, а не седмици. Това е едната страна на нещата.
От друга страна, вярно е, че сме въвлечени в ситуация, в която не бива да застрашаваме работата на хуманитарните организации. Трябва да се отнасяме сериозно към тяхната загриженост и потребностите им. Тогава, накъде да вървим? Трябва да се водим от фактите. Фактите са, че г-н al-Bashir съвсем преднамерено упражнява натиск върху хуманитарните организации. Всеки, който е виждал показното му изпълнение, пренебрежителния танц на това действие срещу хуманитарните организации и демонстративните му действия, знае, че съвсем умишлено се държи предизвикателно.
Не бива да допускаме да бъдем провокирани. Не трябва обаче и просто да си замълчим, както биха желали много колеги. Това също няма да впечатли диктатора. Затова, предлагам да махнем трите параграфа 2, 5 и 6 от резолюцията и да приемем останалите така, както са предложени.
Г-жо председател, тук имам писмо, написано от 28 жени от Дарфур, които са успели да избягат от зоната на конфликта, адресирано до Африканския съюз и Лигата на арабските държави. Жените от Дарфур, в писмото от 4 март 2009 г., изразяват подкрепата си за заповедта, издадена от Международния наказателен съд, за задържането на суданския лидер Omar al-Bashir. За пръв път през седемте години, откакто действа съдът, е издадена заповед за задържане на действащ държавен глава. В писмото си жените от Дарфур описват ужасяващите сцени на насилие и изнасилвания, които са част от ежедневието в провинцията, където изнасилването се използва преднамерено като оръжие, за да причини страдания на жените и да ги опозори, както и за да разбие единството и да деморализира цялото общество.
Omar al-Bashir отговори на международната заповед за задържане, като прогони 13 чуждестранни благотворителни организации от Судан. Това означава, че през следващите седмици повече от един милион хора, живеещи в бежански лагери в Судан, няма да имат достъп до основни помощи, като чиста вода, храна или медицински грижи. Недостигът на чиста вода, който ще започне да се чувства през следващите дни, ще спомогне за разпространението на заразни болести, особено в западен Дарфур. Свидетели съобщават за случаи на диария в лагера Zam-Zam и случаи на менингит в лагера Kalma. Първите и главни жертви на решението на суданското правителство ще бъдат децата. Решението на Omar al-Bashir да прогони благотворителните организации от Дарфур ще доведе до още престъпления.
Г-жо председател, имам устно предложение за две изменения. Едното е за съображение Б, а другото за параграф 4.
Относно параграф 4 изменението е от две части. Едната е заместване на "Утрехт" с "Осло" - това е техническа точка, но е важна - а другата е да се вмъкне "за GMC" след "двустранни споразумения". Това са малки неща, за да се разбира по-добре и всички да се съгласят.
Г-жо председател, второто ми устно предложение за изменение също е много просто. То е само да бъде заличена думата "комунистическите" преди "бунтовници" и да бъде заменено "120 000 души" с "40 000 души".
от името на групата PSE. - (FR) Г-жо председател, предлагам устно предложение за изменение, което да бъде вмъкнато след параграф 1: "Настоява за незабавното и безусловно освобождаване на всички хуманитарни работници от белгийската секция на Лекари без граници (Médecins sans frontières (MSF), които бяха отвлечени вчера от служебни помещения на MSF-Белгия в Сараф-Умра, на 200 км западно от Ел-Фашер, столицата на Северен Дарфур".
- (FR) Г-жо председател, думата "вчера" не трябва да е там, защото резолюцията трябва да е валидна повече от един ден.
- (FR) Г-жо председател, извинявайте, но не разбирам защо трябва да има ограничение за време. Няма ограничение за време.
Повтарям: "Настоява за незабавното и безусловно освобождаване на всички хуманитарни работници". "Незабавно" ли ви притеснява?
- (FR) Г-жо председател, съгласна съм. Извинявайте. Заличете "вчера". Вие сте напълно права.
Г-жо председател, моята група предлага да бъдат заличени параграфи 2 и 6. Това е не защото не подкрепяме съдържанието, а защото считаме, че не са необходими в тази резолюция и, предвид деликатността на ситуацията, може да помогне на г-н Al-Bashir да отмени решението си и да позволи връщането на НПО. Затова призоваваме да бъдат заличени параграфи 2 и 6. Разбирам, че ще има подобно искане от социалистите и те ще искат и заличаване на параграф 5, което също поддържаме по аналогични причини.
Потвърждавам току-що казаното от г-н Tannock и по същите причини ние искаме заличаване на параграф 5.
(DE) Г-жо председател, имам едно искане. Тъй като имаме избори на 7 юни и понастоящем има голям приток на посетители, бих помолил да проучим по време на сесиите през април и май тук, в Страсбург, дали ще е възможно всички зали, включително пленарната, да бъдат отворени за посетители до полунощ, за да се погрижим както подобава за всички посетители.
Първо, бих искал да приветствам новия генерален секретар на Европейския парламент Klaus Welle, който седи вляво от мен, и да му пожелая успехи в неговата работа.
От дясната ми страна е заместник генералният секретар David Harley. Той представлява, ако мога така да се изразя, приемствеността в секретариата. Бих искал също така и на него да пожелая всичко най-хубаво.
Следващата точка е едноминутни изказвания по въпроси с политическа значимост.
(FR) Г-н председател, бих искала да привлека вниманието на Европейския парламент към пристигането в Прага на президента на Беларус г-н Лукашенко. Дали визитата на президента Лукашенко е в съответствие с ценностите, които ние отстояваме? Може ли Европейският съюз да поддържа отношения с един президент, който държи всички власти без ограничение във времето и без мандат? Какъв образ ще си създаде Европейският съюз, ако се съгласи да приеме присъствието на президент, елиминирал редица свои политически опоненти и който ограничава правата на своите граждани? С какъв образ ще се представи нашият Съюз пред администрацията на Обама, след като гражданин на САЩ гние в беларуски затвор и е застрашен от смърт, ако не бъдат взети бързи мерки? Смятам, че тази покана изобщо не трябваше да бъде отправяна.
(ES) Г-н председател, бих искал да говоря днес пред всички вас за El Musel, най-голямото пристанище в моя регион Астурия.
От абсолютно решаващо значение е Комисията да деблокира финансирането за извънредните разходи на това пристанище. Членът на Комисията Таяни разбира това, както и неговият предшественик г-н Баро; те и двамата признаха огромните функционални и екологични предизвикателства на El Musel.
В разгара на кризата, след като преустройства като тези в El Musel са от жизнена необходимост, е време да се преодолеят твърде дълго продължилите и прекалено бюрократични пречки, да се мисли с размах и да се върви напред с финансирането, което е толкова важно за Астурия, северната част на Испания, също и за европейското икономическо възстановяване. Нека още веднъж да го кажа: и за европейското икономическо възстановяване, в което Испания има честта да играе роля.
Резултатите от последната среща на Европейския съвет са пример как сe прилага на практика един от основните принципи на Европейския съюз - солидарността.
Помощта от 5,6 милиарда евро ще позволи на народите от Стария континент да преодолеят последиците от глобалната финансова икономическа криза. За България одобрените 105 милиона евро за обезпечаване на енергийната сигурност, за изграждането на широколентов интернет и за земеделието са израз на съпричастност и на нарастващото доверие към антикризисната програма на правителството.
От съществено значение за моята страна е Европейската комисия да одобри, а Европейският парламент да подкрепи поисканото удължаване до 2013 г на компенсациите за предсрочното затваряне на 3-ти и 4-ти блок на АЕЦ "Козлодуй". България претърпя най-много загуби след неотдавнашната газова война между Русия и Украйна, а е важно да се спазва и принципът за равно третиране на всички държави в рамките на Съюза.
Разчитам на положителния сигнал от председателя на Комисията, г-н Барозу, и призовавам колегите от Европейския парламент да позволят справедливостта и солидарността в Европа да възтържествуват.
(EN) Г-н председател, бих искал да поставя въпроса за нападките и забележките, които се отправят в определени среди срещу ирландската банкова и финансова система.
Ирландската система работи в правна и регулаторна рамка за направляване на политиките, продиктувана от ЕС. Системата в Ирландия е толкова силна или толкова слаба, колкото е тази рамка на ЕС. Както всички ние знаем, регулаторната система се провали в световен мащаб. В Ирландия нещата не са нито по-зле, нито по-добре, отколкото където и да било другаде.
Възразявам срещу враждебните коментари по адрес на Ирландия от страна на медиите в Лондон, Ню Йорк и Германия. Във всички тези места възникнаха регулаторни и банкови предизвикателства и проблеми, равностойни, а в редица случаи и много по-тежки, отколкото онези, които ние срещнахме в Ирландия. Постоянните нападки от някои от нашите съседи в ЕС се основават по-скоро на предразсъдъци, отколкото на обективни факти, и не допринасят за солидарността в ЕС във времена, в които Европа се сблъсква с огромни финансови и икономически предизвикателства.
(HU) Компанията с международна известност Roşia Montană Gold Corporation, канадско-румънско съвместно дружество, планира да разработи най-голямата златна мина на открито в трансилванския град Верешпатак (Рошия Монтана). В своя резолюция от декември 2004 г. Европейският парламент изрази дълбоката си загриженост във връзка със заплахите от природна катастрофа, създавани от проекта. На свой ред Генералната асамблея на ICOMOS от 2005 г. прие решение за опазване на историческото наследство на древното поселище.
Съвместното дружество, около което се случва поредица от скандали, възнамерява да използва същия метод на преработка, основан на технология с цианид, като този, замърсил по цялата й дължина р. Тиса през 2000 г. Архитектурното наследство на Верешпатак (Рошия Монтана) също бе разрушено, а населението му - доведено до бедност. Румънското правителство изглежда възнамерява да вдигне своята временна забрана за тази инвестиция.
Призовавам Европейският парламент да се намеси за спасяването на Верешпатак и защитата на природната му среда. От своя страна, Европейската комисия следва да окаже принос за възстановяването на разрушения град и неговите околности.
(EL) Г-н председател, през идните няколко дни предстоят следните годишнини:
10 години от недостойната война, започната от НАТО и от ляво центристките и дясноцентристките правителства на Европейския съюз срещу народа на Югославия;
6 години от престъпната война и окупация на Ирак от САЩ и неговите послушни съюзници - война, отнела живота на около 1,5 милиона иракчани;
60 години от създаването на НАТО - империалистическата военна машина и заплаха за мира в целия свят, която се готви да отбележи своя 60-ти юбилей с празнична среща на върха в Страсбург.
Преди десет години във Вашингтон, на 23 и 24 април 1999 г., ръководителите на държавите членки на НАТО подписват по случай 50-я юбилей на организацията декларация, с която утвърждават нейната нова доктрина. Така е приета новата стратегия на НАТО, която също така официално отхвърля основните норми на международното право. Следват поредица други престъпни интервенции на НАТО в Афганистан, Ирак, Иран и Близкия изток.
В подготовката за срещата на върха на НАТО френските органи превърнаха центъра на Страсбург в забранена за посещение зона и задействаха предвидената в Ергенското споразумение възможност, за да предотвратят влизането на мирни демонстранти във Франция. Те мобилизираха значителни военни и полицейски сили за разправа с демонстрантите. Тези мерки, които по крещящ начин нарушават основни демократични права, показват колко много се боят от хората НАТО и империалистите.
Народът трябва да отвърне на честванията и "празненствата", отбелязващи 60-я юбилей на престъпното империалистично действие на НАТО, като укрепи антиимпериалистическото мирно движение и засили исканията на обикновените хора за разпускане на НАТО...
(EN) Г-н председател, интергрупите имат дълга и уважавана история в Парламента. В интергрупите членовете на Парламента могат да се обединяват отвъд политическите разединения, за да разглеждат конкретни въпроси.
Например най-старата интергрупа, тази за хората с увреждания, разглежда законодателството, което преминава през Парламента, за да бъде сигурна, че то отчита нуждите на хората с увреждания, а също така осведомява другите парламентаристи за въпроси, свързани с уврежданията.
Въпреки стойностната работа на интергрупите през последната година те бяха маргинализирани и на практика премахнати от вътрешните парламентарни правила, които отказват зали и часове за срещи на интергрупите в графика на заседанието в Страсбург.
Смятам, че трябва да разрешим този проблем без отлагане - преди следващия мандат - тъй като в противен случай интергрупите ще останат в миналото, Парламентът ще обеднее без тях, а интересите на европейските народи няма да бъдат защитавани толкова добре.
Дами и господа депутати, в последните години в България се наблюдава едно уродливо явление, наречено "купуване на гласове".
Икономическо партньорство между ЕО и КАРИФОРУМ - Споразумение за икономическо партньорство между ЕО и Кот д'Ивоар - Споразумение за икономическо партньорство между ЕО и КАРИФОРУМ - Етапно споразумение за икономическо партньорство между ЕО и Кот д'Ивоар - Етапно споразумение за икономическо партньорство между ЕО и Гана - Временно споразумение за икономическо партньорство между ЕО и държавите от Тихоокеанския регион - Временно споразумение за икономическо партньорство ЕО и държавите от Южноафриканската общност за развитие - Споразумение за икономическо партньорство между ЕО и държавите от Източна и Южна Африка - Споразумение за икономическо партньорство между ЕО и Източноафриканската общност - Етапно споразумение за икономическо партньорство между ЕО и Централна Африка (разискване)
препоръка от г-н Martin, от името на комисията по международна търговия, относно предложението за решение на Съвета за сключване на Споразумение за икономическо партньорство между държавите от КАРИФОРУМ, от една страна, и Европейската общност и нейните държави-членки, от друга (05211/2009 -C6-0054/2009 -,
препоръка от г-жа Mann, от името на комисията по международна търговия, относно предложението за решение на Съвета за сключване на Eтапно споразумение за икономическо партньорство между Кот д'Ивоар, от една страна, и Европейската общност и нейните държави-членки, от друга (05535/2009 - C6-0064/2009 - 2008/0136 (AVC)),
въпрос, изискващ устен отговор, зададен от г-н Markov и г-н Martin, от името на комисията по международна търговия, към Съвета, относно Споразумението за икономическо партньорство между държавите от КАРИФОРУМ, от една страна, и Европейската общност и нейните държави-членки, от друга - B6-0203/2009),
въпрос, изискващ устен отговор, зададен от г-н Markov и г-н Martin, от името на комисията по международна търговия, към Комисията, относно Споразумението за икономическо партньорство между държавите от КАРИФОРУМ, от една страна, и Европейската общност и нейните държави-членки, от друга - B6-0204/2009),
въпрос, изискващ устен отговор, зададен от г-н Markov и г-жа Mann, от името на комисията по международна търговия, към Съвета, относно Етапното споразумение за икономическо партньорство между Европейската общност и нейните държави-членки, от една страна, и Република Кот д'Ивоар, от друга - B6-0217/2009),
въпрос, изискващ устен отговор, зададен от г-н Markov и г-жа Mann, от името на комисията по международна търговия, към Комисията, относно Етапното споразумение за икономическо партньорство между Европейската общност и нейните държави-членки, от една страна, и Република Кот д'Ивоар, от друга - B6-0218/2009),
въпрос, изискващ устен отговор, зададен от г-н Markov и г-н Fjellner, от името на комисията по международна търговия, към Съвета, относно Етапното споразумение за икономическо партньорство между Eвропейската общност и нейните държави-членки, от една страна, и Гана, от друга - B6-0205/2009),
въпрос, изискващ устен отговор, зададен от г-н Markov и г-н Fjellner, от името на комисията по международна търговия, към Комисията, относно Етапното споразумение за икономическо партньорство между Eвропейската общност и нейните държави-членки, от една страна, и Гана, от друга - B6-0206/2009),
въпрос, изискващ устен отговор, зададен от г-н Markov и г-н Ford, от името на комисията по международна търговия, към Съвета, относно Временното споразумение за икономическо партньорство (СИП) между Европейската общност, от една страна, и държавите от Тихоокеанския регион, от друга страна - B6-0207/2009),
въпрос, изискващ устен отговор, зададен от г-н Markov и г-н Ford, от името на комисията по международна търговия, към Комисията, относно Временното споразумение за икономическо партньорство (СИП) между Европейската общност, от една страна, и държавите от Тихоокеанския регион, от друга страна - B6-0208/2009),
въпрос, изискващ устен отговор, зададен от г-н Markov и г-н Sturdy, от името на комисията по международна търговия, към Съвета, относно Междинното споразумение за икономическо партньорство между Европейската общност и нейните държави-членки, от една страна, и държавите от Южноафриканската общност за развитие, страни по СИП, от друга - B6-0209/2009),
въпрос, изискващ устен отговор, зададен от г-н Markov и г-н Sturdy, от името на комисията по международна търговия, към Комисията, относно Междинното споразумение за икономическо партньорство между Европейската общност и нейните държави-членки, от една страна, и държавите от Южноафриканската общност за развитие, страни по СИП, от друга - B6-0210/2009),
въпрос, изискващ устен отговор, зададен от г-н Markov и г-н Caspary, от името на комисията по международна търговия, към Съвета, относно Временното споразумение, с което се установява рамка на Споразумение за икономическо партньорство между източните и южните африкански държави, от една страна, и Европейската общност и нейните държави-членки, от друга - B6-0211/2009),
въпрос, изискващ устен отговор, зададен от г-н Markov и г-н Caspary, от името на комисията по международна търговия, към Комисията, относно Временното споразумение, с което се установява рамка на Споразумение за икономическо партньорство между източните и южните африкански държави, от една страна, и Европейската общност и нейните държави-членки, от друга - B6-0212/2009),
въпрос, изискващ устен отговор, зададен от г-н Markov, от името на комисията по международна търговия, към Съвета, относно Споразумението, с което се установява рамка за споразумение за икономическо партньорство между Европейската общност и нейните държави-членки, от една страна, и държавите партньорки от Източноафриканската общност, от друга - B6-0213/2009),
въпрос, изискващ устен отговор, зададен от г-н Markov, от името на комисията по международна търговия, към Комисията, относно Споразумението, с което се установява рамка за споразумение за икономическо партньорство между Европейската общност и нейните държави-членки, от една страна, и държавите партньорки от Източноафриканската общност, от друга - B6-0214/2009),
въпрос, изискващ устен отговор, зададен от г-н Markov и г-н Arif, от името на комисията по международна търговия, към Съвета, относно Етапното споразумение за икономическо партньорство между Европейската общност и нейните държави-членки, от една страна, и Централна Африка, от друга - B6-0215/2009),
въпрос, изискващ устен отговор, зададен от г-н Markov и г-н Arif, от името на комисията по международна търговия, към Комисията, относно Етапното споразумение за икономическо партньорство между Европейската общност и нейните държави-членки, от една страна, и Централна Африка, от друга - B6-0216/2009).
докладчик. - (EN) Г-н председател, когато пряко участваме в нещо, винаги сме склонни да надценим важността на даден въпрос, но в конкретния случай не мисля, че бихме могли да изпаднем в такова положение. Тази вечер разглеждаме поредица от споразумения, които биха могли да повлияят на живота, на качеството на живота и здравето буквално на милиони хора в развиващите се страни.
Преди да се насоча към съществото на моя доклад, искам да отдам дължимото на колегата Glenys Kinnock, която, като съпредседател на Съвместната парламентарна асамблея ЕС-АКТБ, положи най-много усилия, за да се чуят въпросите във връзка със споразуменията за икономическо партньорство (СИП) и влиянието на СИП върху развитието, не само в Парламента, но и като даде гласност на въпросите, свързани с АКТБ, по целия свят. Както мнозина от вас знаят, Glenys напуска след края на мандата на Парламента и мисля, че много ще ни липсва работата, която тя извърши по отношение на АКТБ и по-конкретно на споразуменията за икономическо партньорство.
Споразуменията за икономическо партньорство имат противоречива история в Парламента. Имаше реално напрежение между целите на търговията и на развитието. В някаква степен това напрежение можеше да бъде избегнато, но честно казано, в известен смисъл то е присъщо на естеството на този вид споразумения.
Първо, те ни бяха наложени с решение на Световната търговска организация, а еднопосочната либерализация, каквато по същество изискваха СИП, не е лесно да бъде договорена.
Второ, изкуственият краен срок, поставен за завършване на пълните и временните СИП означаваше, че преговорите, които трябваше да бъдат между равни, на практика не бяха между равни, защото страните от АКТБ имаха какво да губят, ако сроковете не се спазят.
Най-накрая, като това не е критика, а става въпрос за реалността на преговорите, нашите преговори бяха проведени от търговски експерти. Търговските експерти, поради естеството на работата си, се стремят да договорят най-изгодните условия за Европейския съюз. Те не винаги се стремят да получат най-добър резултат от гледна точка на развитието. Повтарям: това не е критика; това е което те са обучавани да правят. Но такава е реалността на преговорите.
След завършването на преговорите ние, като Парламент, се опитвахме да направим и невъзможното, за да обединим целите на търговията и развитието.
Искам да съсредоточа бележките си като докладчик по споразумението за икономическо партньорство с КАРИФОРУМ, което, разбира се, понастоящем е единственото пълно споразумение за икономическо партньорство. Тъй като това СИП е подписано, ние не можем да променим текста, можем само да кажем "да" или "не". Смятам, че ако Комисията и членът на Комисията бъдат в състояние да ни дадат определени уверения и тълкувания на текста, бихме могли през тази седмица да дадем одобрението си за СИП с КАРИФОРУМ.
Един от героите на писателя Луис Карол, Хъмпти Дъмпти, казва с презрителен тон: "Когато аз употребявам някоя дума [...] тя означава точно това, което аз решавам да означава, ни повече, ни по-малко." Честно казано, до неотдавна опитите да бъдат разбрани някои от формулировките в СИП с КАРИФОРУМ бяха нещо подобно: да се внесе яснота какво всъщност означава текстът не винаги беше лесно.
Бих искал днес да чуя уверенията на члена на Комисията по редица въпроси.
Следващата точка е докладът на г-жа Roth-Behrendt, от името на комисията по околна среда, обществено здраве и безопасност на храните, относно предложението за регламент на Европейския парламент и на Съвета относно козметичните продукти (преработка) - C6-0053/2008 -.
Г-н председател, госпожи и господа, по всяка вероятност няма да имам нужда от полагащите ми се четири минути в началото на разискването, тъй като днешното разискване е посветено на една наистина много лека и приятна тема: новата редакция на директивата за козметичните продукти под формата на регламент. Този регламент на практика ще актуализира правната рамка, като нашето желание е да постигнем осъвременяване, усъвършенстване и по-голяма яснота.
Имаме предвид три несъществени изменения. От една страна, регламентът гарантира въвеждането на реална забрана за употреба на канцерогенни вещества при производството на козметични продукти, но трябва да запазим принципа на пропорционалност, така че веществата (като витамин A или алкохол), чиято употреба е разрешена при храните, да не бъдат забранени при производството на козметични продукти. Комисията призна и се съобрази с този подход при изготвяне на предложението.
Комисията правилно отчете и факта, че към новите технологии, каквато е нанотехнологията, е необходимо да се подхожда със специално внимание, особено когато става дума за микроскопични частици, които биха могли да проникнат през кожата. Чисто и просто трябва да сме сигурни, че не представляват опасност. Със задоволство ще споделя, че и по този въпрос постигнахме компромис, който с чиста съвест мога изцяло да подкрепя.
Накрая, г-н председател, искаме да се спрем и на още един въпрос, а именно обозначенията за продуктите. Трябва да следим внимателно и да проверяваме актуалността на обозначенията. Да речем, че днес, бързайки да пристигнем в залата, сутринта сме използвали дезодорант, чието обозначение съдържа уверението, че продуктът ни гарантира 14 часа защита срещу изпотяване, но въпреки това пристигаме тази вечер целите плувнали в пот: при това положение най-вероятно ще останем доста изненадани и ще си кажем, че информацията в обозначението на продукта не съдържа и грам истина. Обозначенията, посочващи реално съществуващи характеристики, играят важна роля за спечелване доверието на потребителя и възприемането на продукта като истински и надежден. Ние имаме законодателство, което едновременно да гарантира безопасността, автентичността и чистотата на продуктите.
Аз съм изключително признателна за отличното ни сътрудничеството с чешкото председателство. Искам да благодаря конкретно на г-жа Popadičová, която няма възможност да е днес в залата, за това, че даде всичко от себе - нещо, което не се случва често в Съвета.
Специални благодарности и към Комисията, чието съдействие бе невероятно градивно и полезно. Нещо, на което също не винаги можем да бъдем свидетели в тази зала. Искам да благодаря и на моите колеги, по-точно на колегите, които от доста време работят по този доклад. Благодаря на Françoise Grossetête, Margret Auken, Hiltrud Breyer, както и на Fréderique Ries, които днес отсъстват, за сътрудничеството им. Мненията ни по някои въпроси като процедурата по нотификациите във връзка с нанотехнологиите и съдържанието на етикетите не винаги съвпадаха, но в крайна сметка успяхме да постигнем чудесен компромис, от което съм изключително щастлива.
Искам да кажа няколко думи и във връзка с етикетирането. Считам, че някои делегации (сред които, може би, делегацията, в която членувам и държавата-членка, чийто гражданин съм) трябва да обърнат внимание на няколко въпроса. Етикет и предупредителен надпис са две съвсем различни неща. Етикетът дава възможност на потребителя да направи свободен и информиран избор. Потребителят има правото да бъде информиран за наличието на наноматериали в продукта и трябва да знае, че тези специфични вещества съдържат особено малки, даже микроскопични частици. Хората имат право да преценят дали да използват слънцезащитен лосион, както и да решават дали ще бъде подходящ и за техните деца. Потребителят има правото да решава. Лично аз с удоволствие бих използвала такива продукти. Други биха предпочели да не го правят. За нас обаче е важно да сме сигурни, че на всички хора е предоставена възможност да направят своя избор.
Г-н член на Комисията Ферхойген, знам, че днес ще направите изявление по въпроса относно предотвратяване на фалшифицирането на лекарства, за което съм Ви много признателна, като се надявам да засегнете и темата за опасностите и съответно възможностите, свързани с интернет търговията. Ако това се случи, то утре, когато ще гласуваме за компромисната версия (вече гласувана в Съвета миналата седмица), ще бъде един добър ден за някои мои колеги, които по принцип подкрепят компромисното предложение, но биха желали да чуят и някои допълнителни обосновки. Благодаря ви много.
заместник-председател на Комисията - (DE) Г-н председател, госпожи и господа, искам да отправя искрени благодарности към докладчика, г-жа Roth-Behrendt, както и към докладчиците в сянка, г-жа Ries и г-жа Grossetête, за тяхната конструктивна и усърдна съвместна работа, благодарение на което успяхме да постигнем консенсус на първо четене.
Този регламент бележи три значими постижения и три важни крачки напред. Ние гарантираме на потребителите по-голяма безопасност и повече прозрачност, като същевременно се стига до съществено опростяване на съществуващото законодателство. Нашата работа бе съсредоточена основно върху проблема с безопасността.
Искам да се спра на няколко въпроса. За първи път ние наистина създадохме механизъм, който бих нарекъл "козметична стража", а именно осъществяването на постоянен мониторинг на козметични продукти. Такъв надзор има и по отношение на фармацевтичните продукти. Предложението дава възможност на държавите-членки да упражняват по-засилен контрол на пазара, като се въвежда система, чрез която се гарантира задължителното проследяване на козметичните продукти, като предвидените мерки се прилагат по отношение на всички производители, независимо дали са аматьори, търговци на едро или търговци на дребно - с други думи правилата важат за всички в дистрибуционната верига.
Г-жа Roth-Behrendt вече засегна темата за нанотехнологиите. В този случай намерихме решение, което бих определил като модел за пример, като същото това решение ще бъде използвано и по-късно тази седмица във връзка с друг един важен законодателен акт. Чрез специфичните разпоредби, касаещи употребата на наноматериали в козметика, се въвежда механизъм за предоставяне на необходимата информация преди появата на пазара на продуктите, съдържащи подобни материали. По този начин се гарантира, че съответните данни, касаещи безопасността на продуктите, ще бъдат предоставени и органите ще имат време да предприемат всички необходими предпазни мерки.
По въпроса дали веществата, класифицирани като канцерогенни, мутагенни или токсични за репродукцията, биха могли да се използват по изключение в някои извънредни случаи, се проведе продължителна, интензивна и ползотворна дискусия. Много се радвам, че Съветът и Парламентът се съгласиха с Комисията за необходимостта от запазване на общата забрана по отношение на посочените вещества в козметичните продукти. Минималните изключения, предложени от Комисията, целят единствено избягването на несъответствия, касаещи законодателството, свързано с хранителните продукти, доколкото на пръв поглед не става съвсем ясно, че човек може да консумира алкохол, но не и да го използва в козметични продукти.
Освен че гарантира безопасността на продуктите, предложението осигурява и по-високо равнище на информираност на потребителите. Като пример ще посоча допълването на списъка със съставки с информация относно веществата, които са под формата на наноматериали. Освен това документът предвижда специфични мерки за проверка на информацията, предоставена от производителите. Щастлив съм да потвърдя, че държавите-членки и Комисията, чрез тясно сътрудничество в тази област, желаят да предотвратят риска от подвеждане на потребителите.
Както казах, регламентът е част от нашата програма за опростяване. Така ще се премахнат правната несигурност и несъответствията, резултат от една директива, която датира от преди 33 години и досега е била изменена 55 пъти. Вероятно само малцина са в състояние да разберат напълно тази директива. По тази причина се налага законодателството на ЕС да бъде значително опростено.
Искам да подчертая, че въвеждането на централизирана процедура за нотифициране на козметичните продукти преди пускането им на пазара на ЕС ще доведе до съкращаване на разходите в този отрасъл.
Вече споменах за съвместната работа на Европейския парламент, Съвета и Комисията и конструктивното сътрудничество по между им. От името на Комисията мога да заявя, че сме съгласни с всички изменения, внесени от докладчика г-жа Roth-Behrendt.
По искане на Парламента Комисията предостави и обяснения относно: това, че е регламент вместо директива; продажбите чрез интернет; фалшивите продукти; преходните разпоредби и срока за влизане в сила на регламента, както и по отношение на определението за дано материали. За да спестим време, бих желал да постигнем съгласие по всички обяснения, предадени по време на заседанието, тъй като Парламентът е запознат със съдържанието им.
Комисията отчита загрижеността на държавите-членки във връзка с преработването на директивите и превръщането им в регламенти.
Комисията счита, че в случаите, когато разпоредбите на директивата са достатъчно ясни, точни и изчерпателни, същите биха могли да бъдат преобразувани в пряко приложими разпоредби на регламент посредством преработване. Това се отнася най-вече за разпоредбите, касаещи въпроси от техническо естество, които вече са напълно транспонирани в националното право на всички държави-членки.
Поради изразените различни мнения Комисията приема, че конкретният случай с Регламента относно козметичните продукти няма да бъде използван като прецедент при тълкуването на междуинституционалното споразумение в това отношение.
Комисията се ангажира да изясни положението относно търговията с козметични продукти чрез интернет преди датата на прилагане на регламента.
Комисията, както и Европейският парламент, изразява загриженост от факта, че секторът на козметичните продукти е сред дейностите, които могат да бъдат засегнати от фалшифициране, което от своя страна може да засили опасността за човешкото здраве. Следователно Комисията ще предприеме необходимите мерки за укрепване на сътрудничеството между компетентните органи на национално равнище с цел борба срещу фалшифицирането.
Комисията ще изготви обяснителна бележка относно преходните разпоредби и датата на прилагане на регламента (по-конкретно във връзка с членове 7, 8, 10 и 12a).
По отношение на общото определение за наноматериали Комисията отбелязва, че то все още е в процес на уточняване. Следователно Комисията потвърждава, че промените в общото определение следва да бъдат отразени в законодателството на Общността в бъдеще, и отбелязва, че процедурата на комитети, предвидена се в предложението, също така осигурява възможност за актуализиране на определението в рамките на предложението.
от името на групата PPE-DE. - (FR) Г-н председател, позволете ми най-напред да отправя сърдечни поздравления не само към Съвета, но, разбира се, и към докладчика, г-жа Roth-Behrendt, към Европейската комисия и към моите колеги, докладчиците в сянка, и най-вече към г-жа Ries за свършената работа. Понякога имаше и остри сблъсъци помежду ни, но крайният резултат от нашите усилия е изключително удовлетворителен и доведе, от една страна, до повишаване на безопасността на козметичните продукти, от което печелят потребителите, а от друга страна - до намаляване на административните тежести, които са безполезни за европейската промишленост.
Този регламент бе крайно необходим с оглед нуждата от възстановяване на яснотата на законодателството, което през последните 30 години е изменено около 50 пъти. Транспонирането на директивата създаваше проблеми в 27-те държави-членки. Съществуващите законови неясноти и текстът станаха много тежки, а прилагането - скъпоструващо бреме за дружествата. Ще припомня, че козметичните предприятия в Европейския съюз са световни лидери в сектора с над 3 000 производители. Тази промишленост е изключително иновативна с размер на пазара 65 млрд. EUR и създава, пряко или непряко, над 350 000 работни места. Затова е важно да сме загрижени за козметичните продукти.
Пускане на пазара на биоциди - Ново предложение за преразглеждане относно биоцидите (разискване)
доклада на г-жа Sârbu, oт името на комисията по околна среда, обществено здраве и безопасност на храните, относно предложението за директива на Европейския парламент и на Съвета за изменение на Директива 98/8/ЕО относно пускането на пазара на биоциди по отношение на удължаване на някои срокове - C6-0346/2008 - и
изявлението на Комисията по новото предложение за преработка на директивата за биоцидите.
Искам да подчертая, че смятам за успех споразумението, което постигнахме заедно с Комисията и Съвета относно удължаването на срока за оценка на активните вещества до 2014 г., за да създадем своевременно регулиран пазар за биоциди.
Това даде отражение и върху резултата от гласуването, проведено от комисията по околна среда, обществено здраве и безопасност на храните. Затова искам да благодаря на колегите, които подкрепиха този компромис между трите институции.
Удължаването на преходния период е изключително важно, за да гарантираме, че всички биоциди, които съдържат активни вещества, ще бъдат пуснати на пазара съгласно закона.
Почувствах, че е от съществена важност преразглеждането на тази директива да премине на първо четене, за да не рискуваме да прехвърлим 10-годишния срок за системно проучване на биоцидите и, по подразбиране, да избегнем риска от изтеглянето им от пазара от 2010 г.
Удължаването на срока ще гарантира, че държавите-членки ще имат достатъчно време, за да оценят тези вещества до 2014 г., когато съществената преработка на директивата за биоцидите най-вероятно ще влезе в сила.
Друга точка, предложена в проектодоклада, е да се ограничи до максимум две години възможността да се удължават допълнително крайните срокове за останалите досиета чрез процедурата комитология, за да се избегне евентуално безкрайно отлагане на целия процес. Тази мярка е съществена за ситуация, при която преработката на директивата не е завършена до 2014 г.
Надяваме се, че аспектите, свързани със защитата на данните и практиката на "избягване от отговорност" ("free riding"), чрез която компаниите използват информацията, регистрирана от други компании като част от национална схема, ще бъде разгледана при съществената преработка на директивата за биоцидите.
Искам да спомена, че измененията, приети от комисията по околна среда, обществено здраве и безопасност на храните, формират част от споразумение с Комисията и Съвета, както присъстват в окончателния проект, който ще бъде гласуван утре в пленарната зала. Когато гласуването в пленарната зала приключи, ще имаме подкрепата на Съвета за постигане на съгласие на първо четене.
член на Комисията. - (EL) Г-н председател, искам да благодаря на докладчика, г-жа Sârbu, за нейното старание и усилия за постигане на съгласие на първо четене относно предложението за изменение на Директива 98/8 относно пускането на пазара на биоциди.
Искам да кажа, че Европейската комисия е готова да приеме компромисния пакет, особено точката относно нуждата да се удължи преходният период с четири, вместо с три години и точката относно двугодишното ограничение на по-нататъшно удължаване с цел да се улесни програмата за преглед.
Г-н председател, г-н член на Комисията, госпожи и господа, можем да се гордеем с факта, че постигнахме толкова високи здравни и хигиенни стандарти в Европейския съюз. Употребата на биоциди даде значителен принос за тези постижения. Когато се използват като дезинфектанти и пестициди, те ни защитават от опасни болести или както може да се случи - от техните носители. Биоцидите са незаменими. Те трябва да бъдат безобидни за хората и околната среда и затова сега се нуждаем от преглед на всички биоцидни агенти.
Безопасността изисква време, а прегледът вече отнема повече, отколкото беше планирано предварително. Не можем да поемем риска да изгубим важни продукти, защото тяхната регистрация не е била завършена. Затова приветствам факта, че Парламентът, Съветът и Комисията се съгласиха на първо четене на бързо удължаване на сроковете за директивата за биоцидите до - мисля, че беше, г-н член на Комисията, - 2014 г.
Само че защо това предложение се появи толкова късно? Опасността, че някои вещества могат да отидат в канавката заради изтекли крайни срокове, беше нещо, което виждахме, че се задава от дълго време, а сега разискванията ни в Парламента трябва да се провеждат под по-големия натиск на времето.
Г-н член на Комисията, от известно време чакаме за предложение от Комисията относно преработката на директивата за биоцидите. Сега спешно трябва да бъдат хармонизирани и регулирани някои важни области. Примерите включват определянето на критерии за одобрение, продължителността на одобрението и, най-важното, защитата на данните. Производителите се нуждаят от ясни правила и точност. Нужни са правила и по отношение на употребата и боравенето с продуктите. Изпитването на активен агент струва няколко хиляди евро и тази инвестиция може да бъде възстановена, само ако резултатите, поне за определен период от време, не са достъпни за други заявители. Никой не желае да изгубим високите си хигиенни стандарти. Трябва да ги поддържаме, за да посрещаме нови предизвикателства.
Надявам се, че Комисията ще представи ясен и добре обоснован доклад, който отговаря на всички тези изисквания, и се надявам това да се случи колкото може по-скоро.
от името на групата ALDE. - (IT) Г-н председател, госпожи и господа, благодаря Ви, г-н Verheugen, че дойдохте и ни дадохте възможността да обсъдим този документ заедно. По отношение на предложението за изменение на директивата относно пускането на биоциди на пазара Парламентът се съгласи, че е нужно да има удължаване на периода за преглед, необходим за правилната оценка на основните активни вещества на някои биоциди, с оглед на специфичното естество на необходимите изпитвания и изисквания на пазара. Но трябва да сте наясно, че сме в очакване на по-щателната преработка на Директива 98/8/ЕО относно биоцидните продукти, за да изразим нашето мнение по съдържанието. Затова искам да предложа някои идеи на Комисията, които да обмисли.
Преди всичко, ще бъде полезно да направим преход от директива към регламент - законодателен инструмент, който ще позволи едновременно да влязат в сила еднакви разпоредби във всички държави-членки, като така регулира сектора по един и същи начин. Една ключова точка ще бъде споделянето на данни според нормите на Европейския съюз и, както вече беше приложено с регламента за регистриране, оценка и разрешаване на химични вещества и препарати (REACH), изпитването върху гръбначни животни ще бъде избегнато или значително намалено и за биоцидите, благодарение на задължителното споделяне на данни, получени чрез такива изпитвания между онези, които регистрират същите активни вещества, като така се избягва всяко дублиране на проучвания.
Споделянето на данни ще позволи по-голяма ефективност в системата за оценка на файловете и ще намали разходите по съставянето на тези файлове, което ще бъде от значение както за малките, така и за средните предприятия и за националните органи, отговорни за преглеждането на заявленията.
Трябва да се наблегне на опростяването на процедурите и на прилагането на взаимно признаване на разрешението за даден продукт и употребата му в различни държави-членки, за да се ускорят процедурите и пускането на биоциди на пазара в споменатите държави. След това размерът на таксите и общите срокове за преглеждане на заявленията в различните страни трябва да се хармонизират, а процесът на издаване на разрешения трябва да се опрости в случаи на изразяване с минимални разлики или вариации в цвета например и така да се избегнат допълнителни специфични изпитвания, изискващи по-нататъшна оценка от всяка държава-членка.
Най-накрая, трябва да избегнем дискриминацията между европейските производители на стоки, третирани с биоциди, и извънобщностните стоки, съдържащи такива продукти. Оставям на Комисията да предложи решение, което новият Парламент, да се надяваме, ще може да подкрепи.
от името на групата IND/DEM. - (PL) Г-н председател, хармонизирането на законодателството за биоцидите в Европейския съюз изглежда дори по-необходимо при факта, че регламентите в определени страни са изключително разнообразни. Липсата на общи регулиращи разпоредби създава опасност за здравето и живота на хората, както и представлява заплаха за околната среда, особено при условията на свободния пазар.
Но предложението, съдържащо се в първоначалния вариант на текста, а именно десетгодишния срок на прилагане на законодателството, изглежда нереалистичен с оглед на изключително сложните и скъпи процедури на регистрация за химикалите, използвани в тези продукти. Тези процедури, които бяха предназначени да осигуряват високо ниво на безопасност, биха могли по ирония да допринесат за намаляването на нивото на контрол, което води дори до повече проблеми, ако вземем предвид факта, че в някои случаи национални регламенти контролират биоцидите, пускани на пазара.
Но премахването на тези механизми и въвеждането на по-малко ефективни и скъпи процедури на оценка може да ограничи продажбите на биоциди. Един централен европейски регистър на активните вещества, използвани в биоцидите, също няма да осигури достатъчно безопасност, особено при факта, че биологичните агенти са изключително разнообразни и са устойчиви на активни агенти. Наличието на ограничен избор от ефективни химични съединения само ще послужи за повишаването на нивата на устойчивост. Още повече високите разходи и сложните процедури, които са включени, ще избутат малките компании извън пазара, което ще доведе до монополизирането на пазара от големите компании, работещи в този сектор.
Предложението за удължен 14-годишен преходен период, който може да бъде удължен допълнително с още две години, става дори още по-безценно поради факта, че няма да бъде възможно да се регистрират активни вещества или да се преместят тези правила в националния закон преди 2014 г.
- (CS) Г-н председател, искам да отправя въпрос към члена на Комисията, тъй като имам доста различно мнение. Мисля, че е жалко, че Европейският съюз не може да успее за десет години, с други думи до 2010 г., да завърши прегледа и регистрацията на 900 или някъде толкова дезинфектанти, консерванти и пестициди, които се продават на европейския пазар. Изненадва ме, че са ни нужни още три години за това, а докладчикът добави още една допълнителна година. Това означава забавяне на хармонизацията и следователно забавяне на по-голямата защита на пазара по отношение на тези вредни материали. Очевидно нямаме друг избор, освен да обявим забавяне, защото иначе много продукти ще трябва да изчезнат от пазара. Позволете ми обаче да предложа едно мнение. Може да бъде от полза, ако някои от продуктите, внесени от неконтролираните азиатски пазари, напуснат нашия пазар. Това ще ускори развитието на алтернативни, по-безопасни материали. Ще ми бъде интересно да чуя дали Комисията е опитвала да си сътрудничи с центровете за изпитване и институциите в държавите-членки и да използва техните ресурси, за да изпълни първоначалния по-кратък краен срок. Може ли Комисията или докладчикът да ми дадат отговор на този въпрос?
(PL) Г-н председател, в следствие на специфичното естество на това законодателство и евентуалната опасност от грешното му интерпретиране трябва да обърнем особено внимание на въпроса за биоцидните агенти.
Следващата точка е докладът от г-жа Martens, от името на комисията по развитие, относно "Една година след Лисабон: партньорството Африка-ЕС в действие".
член на Комисията. - (FR) Г-н председател, госпожи и господа, първо искам да благодаря на комисията по развитие и нейния докладчик, г-жа Martens, за този доклад, който прави първа оценка на стратегическото партньорство Африка-ЕС една година след срещата на върха в Лисабон.
Разбира се, с голямо удовлетворение отбелязвам броя на положителните елементи, подчертани от този доклад, и постигнатия напредък за една година, което е относително кратък период за толкова голямо и преди всичко политически многообещаващо начинание. Нека спомена само един от тях, този следобед имахме среща между специалната делегация на Европейския парламент за връзки с Панафриканския парламент от Африканския съюз (АС) и специалната комисия на Панафриканския парламент за връзки с Европейския парламент относно ролята на парламентите при въвеждането и наблюдението на стратегията Африка-ЕС .
Това само по себе си е конкретен резултат. Поставя се нова институционна архитектура между двата континента и искам да поздравя двамата председатели за работата, която свършиха.
Вместо да разглеждам в детайли положителните страни на доклада на г-жа Martens, предпочитам да се спра на три ключови точки, които докладът изтъква, отнасящи се за подобряването на партньорството между Африканския съюз и Европейския съюз. Първата точка се отнася за ролята на парламентите. Знаете колко силно вярвам в ролята на парламентите както като действащи фигури, така и като инспектиращи органи на демократичния процес. Точно с тези техни двойни способности Европейският и Панафриканският парламент са поканени да участват в стратегическото партньорство Африка-ЕС.
Затова мога да ви уверя, че напълно подкрепям предложенията, направени в общото предложение на Европейския парламент и Панафриканския парламент и повторени в доклада. Те се състоят, първо, от участие на подходящото ниво в общи групи от специалисти, отнасящи се към четирите тематични партньорства, които ви засягат. Второ, участие в съставянето на годишните доклади за напредък. Трето, участие в общата работна група и, четвърто, участието на президентите в срещата на върха между Африка и Европейския съюз.
Някои от тези предложения, мога да добавя, вече са факт или са на път това да стане. По отношение на гражданското общество и недържавните участници аз съм по-уверен от всеки друг, че основното предизвикателство за 2009 г. представлява ускоряване на постигането на реални резултати преди междинната оценка, планирана за есента на 2009 г., и постигането на амбицията за партньорство, съсредоточено около хора, извън институциите.
Във връзка с това недържавните участници са въведени, за да изпълнят важна роля преди да бъдат включени в общите работни групи от специалисти за всяко от осемте тематични партньорства. От европейска страна миналата пролет вече бе създадена координационна група на гражданското общество, която да наблюдава и да участва в осъществяването на партньорството. От африканска страна също неотдавна е създадена координационна група на гражданското общество под егидата на Икономическия, социален и културен съвет на Африканския съюз.
Европейското и африканско гражданско общество трябва да се срещнат на форум в края на април 2009 г., за да изготвят конкретни предложения за ангажираност към общата министерска тройка Африка-Европейски съюз .
По отношение на стратегическите партньорства, особено това, което се занимава с управлението и правата на човека, приветствам крачката на Парламента към идеята за правителство, която много ми допада: доброто изпълнение на административните функции и правата, дадени от държавното право, от държава, която е безпристрастна и способна да посрещне нуждите и желанията на нейните граждани.
По тази причина, като имахме това предвид, преди две години създадохме сектора за управление на 2,7 млрд. EUR за всички страни от Африка, Карибските острови и Тихоокеанския басейн (АКТБ). Този подход се основава на три принципа: диалог, поощрителни реформи и притежание на тези реформи от страната партньор. Но докладът изразява съмнения и опасения, особено по отношение на "профилите на управление": как са съставени, как се използват и тяхното възможно отрицателно влияние върху Африканския механизъм за партньорски проверки (APRM).
Ще ви напомня, че "профилите на управление", които покриват всички измерения - а именно политическите, икономически, социални, институционални измерения, измерението на околната среда и така нататък - бяха само началната точка и по никакъв начин не ръководиха програмите в този сектор.
Нещо повече, резултатите и заключенията от този анализ бяха разисквани с правителството на страната партньор по време на диалога по програмата. На основата на това, правителството беше насърчавано да обясни собствения си план за реформа или, при нужда, да го завърши или да навлезе в повече подробности; да демонстрира приложимостта, целите и надеждността на тези реформи на базата на три критерия за оценка, което след това позволяваше да се определи нивото на финансовия стимул за всяка страна. В тази връзка, особено значение беше отдавано на страни, които са ангажирани с Африканския механизъм за партньорски проверки (APRM) и които са завършили проверката, като показват желанието си да продължат в същата посока. Това ясно подчерта изключително различните ситуации във всички страни, съответните нужди от реформа, както и различните възможности за съставяне и предлагане на правителствен план. Следователно бяха нужни гъвкавост и прагматизъм при разпределянето на средствата от инициативата за управление. През януари 2009 г. Комисията публикува междинен доклад относно дейността на фонда на инициативата и го изпрати на всички институции на Европейския съюз, да се използва за каквато цел е необходим.
докладчик. - (NL) Г-н председател, г-н член на Комисията, госпожи и господа, обсъждаме доклада "Една година след Лисабон: партньорството Африка-ЕС в действие" или с други думи - изпълнението на съвместната стратегия Африка-ЕС за развитие на Африка, както бе приета от Срещата на върха ЕС-Африка през м. декември 2007 г.
Тази среща на върха бе събитие от особена важност. Фактически това бе първият случай, в който Европейският съюз и Африканският съюз заедно приеха стратегия, основана на общи ценности и принципи и на взаимно уважение, в която се споразумяха да постигнат заедно Целите на хилядолетието за развитие и заедно да намерят решения за общите предизвикателства в области като например сигурността, миграцията и климата.
Всички си даваме сметка за критиките в нашите страни, където хората се питат дали наистина има смисъл да продължаваме да влагаме пари в Африка, особено в сегашните времена на икономическа криза. Бих искала отново да подчертая колко важни продължават да бъдат нашите усилия за развитието на Африка и това важи и за двата континента. Членът на Комисията Мишел бе съвсем точен, като каза на съвещание в тази връзка съвсем неотдавна, че колкото повече бедност има, толкова повече нестабилност има. Това също така е важно от гледна точка на демографските тенденции. Не след дълго на Африка ще се падат 20% от населението на света, докато на Европа - само 5%. Имаме общи проблеми, изправени сме пред общи предизвикателства. Когато хората нямат възможности в Африка, съвсем естествено е да потърсят такива в Европа. Африка заслужава нашата подкрепа, и то не само по тази причина.
Днес ние обсъждаме изпълнението на съгласуваната стратегия и имаме план за действие. Трябва да продължим да действаме заедно, за да изпълним стратегията и плана за действие. Доволна съм от резултатите, които бяха постигнати до момента по отношение на партньорствата. В предишните си доклади винаги съм изразявала загриженост по отношение на отсъствието на ясна и конкретна роля за парламентите, когато става дума за изпълнение на съвместна стратегия. През 2007 г. Панафриканският парламент и Европейският парламент излязоха със съвместно изявление, което всъщност точно обобщава какво е заложено в случая. Ще ви го прочета на английски език.
(EN) "Като институции, изразяващи волята на народите, нашите парламенти следва да направят необходимото техните потребности да бъдат удовлетворени, въпросите им да бъдат чути от вземащите решения и желанията им да бъдат отразени в политиките на институциите, които ги управляват. Нашите парламенти играят съществена роля в оформянето на дебата по общите приоритети за бъдещето на нашите континенти; в тях намират отражение различните мнения в нашите общества и поради това се явяват мястото, където да се води дебатът и където могат да бъдат съгласувани различните мнения и да се търсят компромиси."
(NL) Поради това съм доволна, че на тази среща ние постигнахме съгласие относно това, каква да бъде ролята на парламентите. Съгласието относно ролята на парламентите бе постигнато също така благодарение на г-н Gahler, на колегите ни от Панафриканския парламент и на всички участници. Става въпрос за участието в експертната група във връзка с осемте партньорства и в работната група за координация. Парламентите трябва да дават своя принос за годишните доклади за напредъка, а на председателите на Европейския парламент и на Панафриканския парламент следва да се дава възможност да представят вижданията си на африканските срещи на върха. Това е важна подробност.
Ще приключа с още един въпрос към члена на Комисията. Знаем, че определенията за официални помощи за развитие в близко бъдеще, през април, отново ще бъдат на дневен ред в разговорите ЕС-SEDAC (Център за социално-икономически данни и приложения) и че Европейската комисия ще участва. Може ли членът на Комисията да ни каже какви са вижданията му за тези разговори и какво ще бъде участието на Европейската комисия?
от името на групата PPE-DE. - (PL) Г-н председател, политиката за развитие, една от най-важните сфери на политиката на ЕС, има за цел да решава глобални проблеми. За щастие, и в никакъв случай не случайно, първата съвместна стратегия за партньорство бе създадена за Африка и предвижда участие на Африка.
Една от причините за голямото значение на политиката за развитие е фактът, че тя стана инструмент на исторически ориентирана политика. В този контекст основната цел на сътрудничеството по въпросите на развитието е да се противодейства на процеси и механизми от миналото. Джомо Кениата, бащата на независимостта на Кения, описа това по един ярък, макар и опростен начин. Знам, че членът на Комисията е запознат с този известен цитат. Г-н Кениата веднъж е казал: "Когато мисионерите дойдоха, африканците имаха земята, а мисионерите имаха Библията. Те ни научиха да се молим със затворени очи. Когато ги отворихме, те имаха земята, а ние имахме Библията."
Исторически ориентираната политика обаче не е единствената причина за ангажираността на Европа към въпросите, свързани с развитието. Има и по-прагматични причини. Африка остава най-бедният континент в света. При все това, за първи път през последните 30 години тя преживява период на икономически растеж. Във всеки случай, можем да добавим, че този икономически растеж е по-висок, отколкото в Европа. Има, разбира се, африкански страни, които в резултат на управлението на некомпетентни правителства всъщност успяха да унищожат икономиките си. Като цяло можем да заявим, че Африка е континент с неизползван потенциал. Радвам се, че ЕС помага за съживяване и задействане на този потенциал.
Поради това една от целите на стратегията е да се осигури по-широк диалог и сътрудничество в области, различни от тези, които обикновено са свързани с въпросите на развитието. Стратегията обхваща широк кръг от политики, включително в областта на сигурността, енергията и изменението на климата. Тревожно е обаче, че в повечето от тези области е отбелязан малък напредък. Трябва също да признаем, че определени държави-членки на ЕС не бяха толкова ангажирани с партньорството с Африка, колкото други. Убеден съм, че втората година на партньорството ще бъде по-добра и че ще съумеем по-бързо да постигнем целите си.
Г-н председател, г-н член на Комисията, вече от година отбелязваме развитието на този нов процес, това ново споразумение между Европейския съюз и Африка. Поради това ще ми позволите да бъда по-малко резервиран от обикновено, г-н член на Комисията. Смятам, че във връзка с първата му годишнина, следва да признаем някои неща.
Там има недостиг на всичко. Има недостиг на мениджъри, лекари, учители и техници. Тук се говори за управлявана имиграция, но все още не сме взели мерките, необходими за да се позволи на диаспорите, например, да се поставят в услуга на своите държави. Там те дори не успяват да изхранят населението на страните си. Тук ние подновяваме експортните субсидии за нашите земеделски продукти и стимулираме биогоривата, което води до увеличаване на площите с монокултури там.
Там всичко продължава да се разпада, нищетата се разраства, болестите убиват, а водата не достига. Тук ние говорим много, даваме обещания, разискваме и гласуваме резолюциите си; но какво става на практика за народите на Африка? Мисля - както и вие, убеден съм и знам, че сте твърдо убедени в това - че е време да съберем заедно парламентите на тези страни и така да съберем заедно народите им. Мисля, че никой процес между Европейския съюз и Африка не би могъл да успее, докато оставаме на равнището на политици и техници. Народите на Африка трябва да бъдат събрани заедно и ние трябва да постигнем това чрез техните парламенти.
Радвам се да чуя, че има желание за развитие на тези специални отношения на парламентарно равнище. Имам обаче и своите съмнения, г-н член на Комисията, тъй като точно преди това разискване имахме дълъг разговор с вашата колега г-жа Аштън относно споразуменията за икономическо партньорство. Доста странно е, че е почти невъзможно да се осъществи участие на парламентите от страните партньори в тези споразумения. Не успяваме да убедим част от тази зала, но също и Комисията, че наистина е необходимо техните парламенти да се произнесат първи, преди да питат нас - Европейския парламент - за мнението ни по въпроси, които пряко ще засегнат живота на хората, живеещи там. Поради това се надявам, че нещата ще претърпят промяна в това отношение.
Също така смятам за важно - благодарен съм, че и вие го подчертахте - много повече и много по-пълноценно да бъдат включени в процеса неправителствените организации и африканското гражданско общество; споменах също така за диаспорите, но това е валидно за положението тук. Не знам какви практически мерки са взети в това отношение, но във всеки случай съм на мнение, че те ще дадат шанс за успех на процеса, който вие задвижихте.
Договори във връзка с Целите на хилядолетието за развитие (ЦХР) (кратко представяне)
Следващата точка е кратко представяне на поредица от доклади, общо осем на брой, и поради това любезно моля всички членове строго да се придържат към определеното им време за изказване за тази конкретна процедура и моля също Комисията да отговаря по същество, в противен случай няма да успеем да спазим дневния ред. Това ще помогне и на преводачите.
Следващата точка е докладът на г-н Hutchinson, от името на комисията по развитие, относно договорите във връзка с ЦХР.
Г-н председател, г-н член на Комисията, госпожи и господа, вече от почти три години Европейският съюз и държавите-членки са ангажирани да подобрят ефективността на сътрудничеството ни с развиващите се страни. Много неща са направени, но има силна съпротива, преди всичко в държавите-членки, и поради това огромен напредък все още предстои да бъде постигнат.
Достъпът до здравни услуги и основно образование е само мечта за милиони хора, много от тях жени. Всеки ден 72 милиона деца - най-вече момичета - не отиват на училище. На всяка минута от усложнения, свързани с бременност или раждане, умира жена, а на всеки три секунди от болест, която лекар може лесно да предотврати, умира дете.
От географска гледна точка държавите от Африка на юг от Сахара, както току-що си припомнихме факта, продължават да се намират в най-катастрофално положение и, ако нещата продължават, както досега, има риск това да продължи още много години.
В този контекст е вярно, че бюджетната подкрепа - ще рече финансовата подкрепа, пряко включена в бюджета на страните бенефициенти - може реално да спомогне за предоставяне на по-предсказуема помощ, насочена към приоритетни сектори, и поради това е по-ефективна. По тази причина Комисията предложи идеята да се сключат договори във връзка с Целите на хилядолетието за развитие (ЦХР), които тя възнамерява да предложи на някои страни, с цел да бъдат ангажирани средства за шестгодишен период и да се въведе ежегодно наблюдение, които да поставят акцент на постигането на резултати в здравеопазването и образованието, .
Нашият доклад набляга на значението на тази инициатива, но също и повдига редица въпроси, които изискват ясен отговор. Какви критерии например ще предложи Комисията, на които развиващите се страни трябва да отговорят, за да се надяват да сключат такъв вид договор? Какъв ще бъде жизненият цикъл на този проект и какви ще са условията за изпълнението му? Искаме също да подчертаем, че Комисията все още не е публикувала официално съобщение по темата; и ако някой желае да научи повече, понастоящем няма вътрешни документи за справка, а само основна информация, която се предлага на уебсайта на комисията по развитие.
Макар бюджетната подкрепа на Комисията да има няколко положителни черти като обвързаност с постигането на резултати в здравеопазването и образованието или че като цяло се планира за период от три години, трябва да знаете, че тя далеч не е съвършена. Например напомням ви, че Комисията, както и повечето други организации, предоставящи помощ, отпуска бюджетна подкрепа само на страни, които са приложили програма на Международния валутен фонд. Положението е особено проблематично като знаем, че тези програми могат да ограничат способността на правителството да инвестира в развитието и когато се поставят прекалено амбициозни цели, особено по отношение на инфлация и бюджетен дефицит.
Тогава, дори и Комисията да реши да предостави бюджетна подкрепа в дългосрочен план, нищо не гарантира, че самата тази помощ няма да стане обект на бюрократични процедури, които, както знаем, водят до значително забавяне в отпускането й.
Накрая, бюджетната подкрепа страда от сериозна липса на прозрачност и отговорност от страна на участващите страни и население. Финансовите споразумения рядко се обнародват, нито пък Комисията има за своя практика да включва организации на гражданското общество и членове на парламента в разговорите си с правителствата на развиващите се страни, както вече споменахме.
При все това, днес широко се признава, че в името на ефективността, развитието трябва да бъде изцяло в ръцете не само на правителствата, но и на народите на развиващите се страни.
Накратко, договорите във връзка с проекта за ЦХР ще се явят възможност за подобряване на ефективността на помощта ни, само ако тя бъде определена много ясно заедно с условията за избираемост, сключване и оценка. Поради това докладът ни набляга на важността на инициативата, като в същото време призовава за предпазливост и подчертава необходимостта Комисията да бъде далеч по-ясна в намеренията си и да отговори на конкретните въпроси, поставени в доклада.
Не бих искал да приключа без накратко да засегна неотдавнашния специален доклад за помощта на Европейската комисия за развитие на здравните услуги в държавите от Африка на юг от Сахара, подготвен от Европейската сметна палата. Изводите от доклада са тревожни. От финансова гледна точка виждаме, че вноските за публична помощ за сектора не са се увеличавали от 2000 г. Освен това изглежда, че бюджетна подкрепа почти не е използвана в здравния сектор в държавите от Африка на юг от Сахара. Следователно, г-н член на Комисията, Вие разбирате защо в доклада ни се връщаме към идеята, че за нас е абсолютно наложително да бъдем по-съсредоточени върху здравния сектор, но и че нищо не гарантира, че точно договорите във връзка с ЦХР ще ни позволят да постигнем това.
член на Комисията. - (FR) Г-н председател, госпожи и господа, искам преди всичко да благодаря на комисията по развитие и нейния докладчик г-н Hutchinson за този доклад, който се връща на редица въпроси и опасения, които напълно споделяме.
Ако искаме да постигнем Целите на хилядолетието за развитие (ЦХР) към 2015 г., е необходима повече и по-добра помощ за развитието, но и тя да е далеч по-предсказуема и с по-малки колебания, както докладът много правилно ни напомня.
Тези усилия явно ще бъдат положени с използване на съчетание от различни средства. От моя гледна точка обаче в страните, които я допускат, бюджетната подкрепа, била тя обща или секторна, остава най-добре приспособеното и подходящо средство.
Бюджетната подкрепа е най-добрият начин за укрепване на националните системи и процеси, засилване отговорността на страните, улесняване на хармонизацията, намаляване на разходите по превеждането и така за подобряване на управлението на публичните разходи и ускоряване постигането на целите на развитието.
Комисията вече значително разшири използването на бюджетна подкрепа и ще продължи да прави това в следващите шест години в рамките на десетия Европейски фонд за развитие (ЕФР). Тя трябва да направи този инструмент по-ефективен и по-предсказуем и затова Комисията, в консултации с държавите-членки и другите заинтересовани лица, изнамери дългосрочна форма на бюджетна подкрепа, която нарекохме договор във връзка с ЦХР, за страни, които отговарят на определени критерии: добри постижения в миналото, надеждно управление на публичните финанси, подходяща секторна политика и други. Договорът във връзка с ЦХР е естествено развитие на общата бюджетна подкрепа не само защото е по-предсказуем, но преди всичко защото е съсредоточен върху резултатите и позволява реакция, степенувана според постигнатото. Това са страни партньори, ангажирали се да насочат политиките си и следователно разходите си към ЦХР.
Договорът във връзка с ЦХР има следните основни елементи: шестгодишен ангажимент, ще рече за пълни шест години за разлика от обичайното времетраене от три години при общата бюджетна подкрепа; гарантирано фиксирано изплащане на поне 70 % от общите ангажименти, при положение да няма нарушаване на условията, при които плащанията са станали дължими или на съществени и основни елементи на сътрудничеството; променлива компонента в размер до 60 %, предназначена за възнаграждаване на постигнати резултати с оглед изпълнение на ЦХР, и показатели, обвързани с резултатите, основно в областите на здравеопазването и образованието, както и напредък в управлението на обществените финанси.
Страните могат да участват, ако вече на практика са прилагали бюджетна подкрепа по задоволителен начин като част от деветия ЕФР, както и тези, които са доказали категоричен ангажимент за осигуряване на наблюдението и постигането на ЦХР. Това трябва да подобри управлението на бюджетните ресурси в страните, в които донорите осъществяват своя собствена координация.
След като оцени 10 страни, Комисията предложи договори във връзка с ЦХР на седем от тях: Буркина Фасо, Гана, Мали, Мозамбик, Руанда, Уганда, Танзания и Замбия. Програмите бяха представени на и възложени от държавите-членки през миналия декември. Три договора вече са подписани: със Замбия и Руанда - които аз лично подписах - както и Мали. Останалите ще бъдат завършени през следващите няколко седмици. Взети в съвкупност тези седем програми възлизат на около 1,8 млрд. EUR. Или с други думи: около 50 % от цялата обща бюджетна подкрепа и около 14 % от общата сума на десетия ЕФР за национални индикативни програми.
Подразбира се - всъщност вашият доклад насърчава това - че ще търсим начини за разширяване на тази мярка и към други страни, включително и такива извън АКТБ, на база опита, натрупан в тези първи страни. Разбира се, ще трябва да бъдат намерени други подходи за страните, които все още не могат да кандидатстват за бюджетна подкрепа, но договорът във връзка с ЦХР вече се явява важен принос за подобряване ефективността на помощта и ускоряване на напредъка за постигане на Целите на хилядолетието за развитие.
Гласуването ще се проведе във вторник, 24 март 2009 г..
в писмена форма. - (EN) Договорите във връзка с ЦХР обещават значителна промяна към една по-ясна пътна карта за постигане на Целите на хилядолетието за развитие. Важно е, разбира се, потенциалът на договорите да не бъде ограничен от прекалени административни процедури на Комисията, както отбеляза докладчикът.
Обвързаното с условия естество на помощта от ЕС за развитието би могло да доминира, само ако ЕС имаше монопол като единствена организация за помощ за развитието. Понастоящем усилията ни в Африка например донякъде са напразни, тъй като Китайската народна република провежда "политически дъмпинг", предоставяйки помощ без условия за преход към демокрация, към принципа на правовата държава и спазване правата на човека.
Някои правителства от Африка биха могли да преодолеят бюрократизма на Комисията, като пренебрегнат предлаганата от нас помощ за развитието, а това е изключително опасно, тъй като по този начин бихме изгубили възможността да насочваме тези страни в правилната посока.
Искам да помоля Комисията да се занимае с тези въпроси, като опрости процедурите и същевременно запазвайки достатъчен контрол върху отпускането на ресурсите, които се предоставят.
Социална отговорност на подизпълнителите във веригата на производството (кратко представяне)
Следващата точка е докладът на г-н Lehtinen, от името на комисията по заетост и социални въпроси, относно социалната отговорност при подизпълнителите в производствената верига.
докладчик. - (FI) Г-н председател, г-н член на Комисията, веригите от подизпълнители са обичайни за стопанската дейност. Те спомагат работата да бъде организирана ефективно и гъвкаво и са от съществено значение, за да може вътрешният пазар да функционира правилно, като образуват една необходима стопанска и логистична мрежа.
В интерес на жизнеспособността на пазарите и защитата на потребителите обаче от възлово значение е да се използва законодателството за установяване на основните отговорности на изпълнителите и подизпълнителите. В доклада Комисията се призовава да въведе ясен правен инструмент, предвиждащ отговорност за изпълнителя на европейско равнище, при зачитане на различните правни системи, които съществуват в държавите-членки, и принципите на субсидиарността и пропорционалността
Осем държави-членки вече са въвели законодателство в този смисъл, но трябва също да бъдем в състояние да регламентираме взаимоотношенията между веригите от подизпълнители на равнище Общност. Общите европейски проблеми трябва да се решават с общи правила. В противен случай страните, които не са регулирали тази сфера на стопанска дейност, могат да увредят конкуренцията в ущърб на другите.
Следователно това не е само въпрос на защита на работниците, а и на защита на конкурентоспособността на компаниите, които спазват правилата; с една дума - предотвратяване на сивата икономика. Доколкото веригите от подизпълнители са прикрит начин за задържане на заплащането ниско и за избягване плащането на данъци и социални вноски, бремето се стоварва върху данъкоплатците и конкурентните компании, повечето от които са малки и средни предприятия. Самите подизпълнители, които често са малки фирми, се нуждаят от ясни правила, когато работят за много големи изпълнители.
Ние вече видяхме как специфичните системи в отделните страни действат и като възпиращи сили. Прагът в случай на пренебрегване на задължения от работодателите ще бъде по-висок, ако лицата могат да очакват наказание за престъпна дейност.
В интерес на всички европейци е да се спазват ясни правила и минимални условия при наемане. Тогава работната сила може уверено да се мести от една страна в друга, фирмите могат да имат доверие в договорите, а потребителите могат да са сигурни, че стойността на продукт или услуга е реална и е била определена по прозрачен начин. Не е случайно, че в доклада се говори конкретно за социалната отговорност на предприятията.
Колкото и да са важни подизпълнителите за повишаване на производителността и конкурентоспособността, ние напълно отчитаме необходимостта от ефикасни мерки, с които да се осигури те да не насърчават, нито улесняват неспазването на условията за наемане, особено при дълги вериги от подизпълнители. Необходими са адекватни, ефективни и възпиращи наказания, за да се осигури подизпълнителите да изпълняват в пълен обем правните си и договорни задължения, по-конкретно по отношение правата на работниците. По-голямата прозрачност на процеса на възлагане на подизпълнители ще доведе до по-добра обща защита на правата на работниците, един въпрос, с който Комисията е - и ще остане - много ангажирана, както знаете.
Макар че бих одобрил общия ви принцип, според който европейските проблеми изискват европейски решения, ще бъда по-сдържан по отношение на извода, записан в параграф 14 от доклада, който гласи, че проблемът може да бъде решен само с въвеждане на ясно дефиниран правен инструмент, който въвежда солидарната отговорност на европейско равнище.
Докладът изглежда върви в същото направление и в параграф 15, където се призовава за оценка на въздействието относно добавената стойност и приложимостта на такъв инструмент на общностно равнище. Колкото до призива към Комисията да гарантира ефективно спазване на директивата относно командироването на работници, отправен в параграф 25, искам да посоча, че ние неотдавна сформирахме работна група на високо равнище по въпросите на командироването на работници. Работната група се състои от представители от държавите-членки и социалните партньори и има за цел подобряване на практическото прилагане на директивата, и по-конкретно административното сътрудничество сред държавите-членки. Тя ще проведе първото си заседание на 25 март.
В тази връзка искам да спомена изследването, озаглавено "Отговорност при процесите на възлагане на работа на подизпълнители в сектора на строителството в Европа", публикувано през 2008 г. от Европейската фондация за подобряване на условията на живот и труд, което подчертава както значимите разлики между националните системи за солидарна отговорност, така и равнището на ефективността им. Изследването подчерта също факта, че изглежда няма универсално решение и препоръча по-нататъшни дискусии и проучвания, особено по отношение на презграничните въпроси.
Проблемът, който всички ние се опитваме да решим, е от социално естество, но предлаганото решение явно има последици, които излизат далеч извън социалната сфера. Поради това трябва подробно да проучим неговите икономически и правни последици.
Напълно съм съгласен, че проблемът изисква по-подробно изследване и че преди да се представи проект за нормативен документ трябва внимателно да изследваме различните нерегулаторни методи за работа по някои от въпросите, повдигнати в доклада - с други думи: подобрено сътрудничество и координация между националните органи, инспекции и други национални служби; осведоменост за добрите практики в компаниите; актуални указания и стандарти; инициативи за социална отговорност; и договори с транснационални компании, в които вече са включени новаторски разпоредби относно процедурите по оценка на риска и контрола на подизпълнителите.
Гласуването ще се проведе в четвъртък, 26 март 2009 г.
в писмена форма. - (EN) Все по-широкото възлагане на работа на подизпълнители в Европа има важни последици за трудовите правоотношения. Те се отнасят не само за работата, която се възлага. Свързаните с това правни и финансови задължения, като спазване на стандартите за заплащането и условията на труд и плащането на данъци и вноски за социално осигуряване, също се изнасят при подизпълнителите и агенциите по наемане на работна ръка. Повод за безпокойство е, че възлагането на работа на подизпълнители може да се използва като начин за намалявана на пряката социална отговорност.
По този начин, идеята за "солидарна отговорност" е от възлово значение за осигуряване на компаниите да носят отговорност за практиките на техните подизпълнители. Ясно е, че налагането на изпълнението на правните задължения става по-трудно при дълги и сложни вериги от взаимосвързани компании. Това се отнася най-вече отвъд границите, където различни равнища на изпълнители могат да бъдат установени в различни държави-членки и да са обект на различни правила. В момента само осем от държавите-членки са въвели национално законодателство, покриващо отговорността на предприятията, възлагащи работа на подизпълнители.
Енергично подкрепям доклада, одобрен от Европейската конфедерация на профсъюзите (ETUC), който призовава Комисията да създаде ясно дефиниран общностен правен инструмент, който въвежда солидарна отговорност на европейско равнище, и изисква също от Комисията да даде ход на оценка относно приложимостта на инструмента за верижната отговорност като средство за повишаване на прозрачността в процесите на възлагане на работа на подизпълнители.
Споразумение за свободна търговия между ЕС и Индия (кратко представяне)
Следващата точка е докладът на г-н Karim, от името на комисията по международна търговия, относно споразумение за свободна търговия между ЕС и Индия.
заместник-докладчик. - (EN) Г-н председател, прекарвам доста от времето си в Парламента в разяснения, че се казвам не г-н Karim, а всъщност г-н Kamall. Хората сигурно се объркват, когато чуват г-н Kamall да говори по доклад на Karim. Аз говоря от негово име, тъй като поради непредвидени обстоятелства той не може да бъде тази вечер тук, за което се извинява.
Неговият доклад ефективно обхваща темите на търговията със стоки, услуги, инвестиции, интелектуалната собственост и развитието. От групите PPE-DE, ALDE и UEN е внесена обща алтернативна резолюция, тъй като бе сметнато, че първоначалното решение на комисията бе резултат от един доста непредставителен вот, при който в доклада останаха непокътнати няколко протекционистки клаузи. Алтернативната резолюция по-добре подчертава колко важен търговски партньор за ЕС е Индия и изгодите, които либерализацията на търговията може да донесе за двете страни.
ЕС и Индия започнаха преговори през юни 2007 г. по нещо, което се нарича споразумение за свободна търговия, но което мнозина вероятно по-правилно биха нарекли преференциално търговско споразумение. Докладът призовава за сключване на всеобхватно, амбициозно и балансирано споразумение за свободна търговия между ЕС и Индия, което да подобри достъпа до пазара на стоки и услуги, обхващащо по същество много области на търговията, и включване на разпоредби относно регулаторната прозрачност в областите, свързани с взаимните инвестиции и търговия, както и неща като санитарни и фитосанитарни стандарти, защита на интелектуалната собственост, улеснения за търговията и митниците.
Основните точки на доклада посочват, че ако погледнем търговията със стоки, средните тарифи, прилагани в Индия, са намалели до равнища, които понастоящем са съпоставими с тези в други страни от Азия - в частност средната тарифа, прилагана в Индия, понастоящем е 14,5 % в сравнение със средна тарифа от 4,1 % в ЕС. Докладът също отбелязва, че Индия е загрижена по отношение последиците от регламента за регистриране, оценка и разрешаване на химични вещества и препарати (REACH), скъпоструващите сертификати за износ на плодове за ЕС и скъпоструващите процедури за оценка на съответствието за маркировка "EC", и подчертава, че тези въпроси трябва да бъдат уредени в преференциалното търговско споразумение.
Докладът също изтъква, че либерализацията на услугите не бива по никакъв начин да възпрепятства правото на регулиране на услугите, включително обществените услуги. Обаче трябва също да бъде признато, че твърде често държавата не е в състояние да предостави така наречените "обществени" услуги, и да признаем, че има роля и за действащи лица, различни от държавата - за частния сектор - при предоставянето на основни услуги за бедните, особено когато самата държава не е в състояние да направи това сама, често пъти поради спад в приходите.
Търговията с услуги между ЕС и Индия е сравнително небалансирана; ЕС изнася 1,5 % от своите услуги за Индия, а Индия - за ЕС съответно 9,2 % от общия си износ. Докладът също насърчава Индия да разработи подходящо законодателство в областта на защитата на данните, за да се осигури, че при нашата търговия с услуги ще можем да имаме доверие в способността на индийските компании да обработват големи количества данни, тъй като има опасения във връзка със защитата на данните.
Докладът също отчита, че главите относно инвестициите често се придружават от ангажимент за либерализация на движението на капитали и отказ от мерките за контрол върху капиталите. Така че ние призоваваме Комисията да се въздържа от включване на такива клаузи, предвид важността на мерките за контрол на капиталите, особено за по-бедните страни, за смекчаване последствията от финансовата криза.
Докладът също така приветства ангажимента на Индия за ефикасна защита по отношение на правата на интелектуалната собственост и прилагане на разпоредбите за гъвкавост при Споразумението ТРИПС с цел изпълнение на определени задължения в областта на общественото здраве. Още веднъж, всички трябва да сме наясно, че твърде големият брой задължения, свързани с общественото здраве, често оставят гражданите на по-бедните страни без възможност за достъп до лекарства, тъй като няма стимул за фармацевтичните компании да разработват лекарства за тези страни.
И накрая, докладът признава, че една съществена глава относно развитието е важна част от всяко търговско споразумение и че трябва да осигурим търговия и преки чуждестранни инвестиции. Той също отчита, че съществува загриженост, особено в тази зала, във връзка с въпроси като екологичните стандарти и основното законодателство по заетостта, здравословните и безопасни условия на труд. Трябва също да признаем, че в търсенето на някакъв баланс между въпросите на търговията и опазването на околната среда, стандартите на Международната организация по труда и други, махалото често може да се отклони твърде много в едната посока и да се окаже, че тези въпроси са взели предимство пред търговията и да осъдим бедните страни на още повече бедност, защото сме направили така, че предприемачите от тези страни трудно да развият капацитета си.
Г-н председател, искам да благодаря на Европейския парламент за засиления интерес, който прояви към преговорите ни по споразумението за свободна търговия между Европейския съюз и Индия.
Благодарен съм по-конкретно на г-н Kamall и комисията по международна търговия за отличната работа, която те, съвместно с участвалите комисия по външни работи и комисия по развитие, извършиха при подготовката на доклада относно споразумението за свободна търговия между ЕС и Индия. Обменът на мнения с Парламента бе твърде обхватен, като проектът на предложение за резолюция разглежда почти всички възможни аспекти на преговорите по споразумението за свободна търговия между Европейския съюз и Индия. Изказаните мнения са полезно средство за нашите преговори по споразумения за свободна търговия.
Когато говорим за споразумението за свободна търговия между ЕС и Индия е важно да вземем под внимание общия контекст и сложност на нашите стратегически отношения с Индия, включително споразумението за сътрудничество и съвместния план за действие от 1994 г., които са само две от големите инициативи и диалози, които имаме с Индия.
Убедени сме, че е изключително важно да се работи с Индия за довеждане до успешен край на преговорите по едно амбициозно споразумение за свободна търговия, което да позволи и на двете страни - Европейския съюз и Индия - да спечелят.
Колкото по-амбициозно е споразумението за свободна търговия, толкова по-големи изгоди би получила всяка от страните - Европейския съюз и Индия. Това е един от основните изводи от проучването на въздействието и устойчивото развитие, което бе проведено от независим консултант, успоредно с преговорите.
Целта на оценката на въздействието и устойчивото развитие бе да се анализират икономическото, социално и екологично въздействие на бъдещото споразумение за свободна търговия и да се установят евентуално необходимите мерки в подкрепа.
Оценката на въздействието и устойчивото развитие в момента е в заключителната си фаза и следва да е на разположение през април, с други думи навреме, за да бъде в помощ на водещите се преговори.
Позволете ми да ви представя един кратък доклад за напредъка в преговорите. След началото през юни 2007 г. са проведени шест кръга преговори, като шестият кръг се проведе миналата седмица в Делхи от 17 до 19 март. Очакваме тази година да се проведат още два кръга, в идеалния случай след изборите в Индия през април и преди срещата на върха Европейски съюз-Индия през ноември.
Колкото до съществото на преговорите, напредък е постигнат по всички въпроси, имащи отношение към споразумението за свободна търговия, но остава да бъде свършена още много работа.
По-конкретно, разменили сме тарифни предложения, проведохме добри обсъждания по няколко възлови сектори на услугите и имаме напредък в обсъждането на текстовете в почти всички области от споразумението. Все още обаче сме далеч от споразумение.
Преди да приключа, искам отново да изразя благодарността на Комисията към Парламента и към докладчика. Комисията с готовност очаква други възможности за ефективно взаимодействие с Парламента.
Гласуването ще се проведе в четвъртък, 26 март 2009 г.
В сряда нашият Парламент ще изрази становището си по бъдещото споразумение за свободна търговия между Европейския съюз и Индия. Благодарение на работата на социалистите текстът, приет в комисията, отбелязва икономическата и обществена слабост на Индия - 80 % от населението живее с по-малко от 2 USD на ден. За да се отчете тази реалност, групата на социалистите в Европейския парламент е представила редица изменения, посочващи, че всяко засилване на търговските отношения на ЕС с Индия трябва да се придружава от строга рамка, за да не се допусне либерализация на обществените услуги, да се гарантира достъпът до обществено здравеопазване и животоспасяващи лекарства и да бъдат защитени интересите на най-уязвимите лица и сектори. Не е изненада, че десницата в Парламента сформира блок, който да предложи много по-либерален текст в пленарна зала, призоваващ по-конкретно за либерализация на банковото и застрахователно дело, пощенските услуги и обществените поръчки. На вота в сряда аз ще защитя виждането на социалистите за справедлива и равнопоставена търговия и ще се противопоставя на всеки опит от десницата да се отстъпи от тези принципи.
Търговията със стоки на ЕС с Индия нарасна повече от двойно в стойностно изражение между 2000 г. и 2007 г. Износът нарасна от 13,7 млрд. EUR до 29,5 млрд. EUR, а вносът нарасна от 12,8 млрд. EUR до 26,3 млрд. EUR. През 2007 г. на Индия се падаха 2,4 % от износа и 1,8 % от вноса на ЕС, като тя бе деветият по важност търговски партньор на ЕС.
Приветствам доклада, защото той призовава към сключване на всеобхватно, амбициозно и балансирано споразумение за свободна търговия (ССТ) между ЕС и Индия, което да подобри достъпа до пазара на стоки и услуги, обхващащо по същество много области на търговията и включване на разпоредби относно регулаторната прозрачност в областите, свързани с взаимните инвестиции и търговия, както и стандартите за съответствие и оценка, санитарни и фитосанитарни стандарти, защита на интелектуалната собственост и влизането й в сила, улеснения за търговията и митниците, обществените поръчки, търговията и конкуренцията, както и търговията и развитието, и клаузата за правата на човека като съществен елемент на ССТ.
за постигане на все по-големи двустранни изгоди за все по-голям брой граждани
Следващата точка е докладът на г-жа Batzeli, от името на комисията по земеделие и развитие на селските райони, относно цените на хранителните стоки в Европа.
докладчик. - (EL) Г-н председател, искам да започна с благодарност към докладчиците в сянка от комисията по земеделие и развитие на селските райони и четирите заинтересовани комисии на Европейската комисия, с които взаимодействахме задълбочено в подготовката на доклада.
Г-н член на Комисията, искам да започна със задаване на един съвсем прост въпрос: когато потребителите отиват в супермаркета, за да си купят прясно или кисело мляко, защо го купуват? Заради прясното или кисело мляко или за бутилката или кофичката? Задавам този въпрос, защото на потребителите умело се внушава разбирането и нагласата, че купуват хранителен продукт, при който промишлеността, която го обработва, предлага и транспортира, е по-важна от селскостопанския продукт, от самата суровина. Преди около 15 години селскостопанската продукция формираше около 50 % от крайната стойност на продукта, днес цифрата не превишава 20 %.
Селскостопанските производители, както растениевъди, така и животновъди, сега са "анонимни" лица за потребителите. Тяхната позиция при договаряне, не само по въпроса за крайната цена, но и на запазването на качествените и хранителни показатели в крайния продукт, изостава от ролята, която трябва да имат.
Ние не се опитваме да прокарваме разделителни линии, да класифицираме производствените сектори по веригата на доставка, селскостопанските производители, преработвателите, търговците на едро и дребно като "добри", "лоши" и "страшни", защото не мисля, че живеем в общество и икономика от типа на "Дивия запад"; мисля, че живеем в икономика, основана на регламентите на вътрешния пазар на Европейския съюз, пазар, който дава възможности за растеж и конкурентоспособност, когато работи по прозрачен начин, но който отблъсква или изхвърля производители и стопански дейности, когато нечестни и непрозрачни дейности проникват в него.
Поради това въпросът, който трябва да разгледаме тук днес и в бъдеще, има два аспекта:
първият е за сближаване между потребители и производители чрез една политика по качеството в сектора на храните и чрез укрепване и съвместно формулиране на начини на потребителите да се даде по-пряк достъп до произвеждащите селскостопански райони и селскостопанските производители;
вторият е запазването - и нямам предвид определянето - на дохода на производители и потребители чрез една прозрачна политика на ценообразуване, която да включва задължителна уредба за контрол и наблюдение на междинните производствени сектори по цялата верига на снабдяването.
Очевидно тук имаме предвид най-вече малките и средни предприятия на национално и местно равнище, както и големите компании майки и поделения, установени в Европа, и работниците, които трябва да действат в условия на един прозрачен вътрешен пазар, а не сред икономически издънки като картели и олигополи.
потребителските цени са близо пет до десет пъти над цените на изхода на фермата и въпреки спада на инфлацията потребителските цени остават много високи;
степента на концентрация в търговията на дребно и в другите преработвателни компании се е покачила четворно през последните пет години и в резултат от икономическата криза и фалита на малки, средни и местни предприятия концентрацията ще се засили, в това положение преговорите между производители, компании и потребители ще станат дори още по-трудни;
неправилното функциониране на веригата на снабдяване и нейните практики явно излагат условията на здравословната конкуренция на риск,
е от абсолютно жизнено важно значение да има съгласуван европейски план и обединени интервенции в сектора на хранителните стоки - от селското стопанство до вилицата. Не би било преувеличение, ако следващата намеса на Комисията след регулирането и контрола на финансовата система бъде в сектора на хранителните стоки, който освен това е също и пряко свързан със спекулативните движения в посочения сектор.
Гражданите остават с впечатлението, че веригите на снабдяване, преработвателите и търговията на дребно са тези, които регулират кошницата за пазаруване на домакинствата, а не политиката на държавата и на Европейския съюз по доходите.
Поради това съм на мнение, че гласувайки за доклада на комисията по земеделие и очаквайки окончателните предложения на Европейския съюз по този въпрос, ние ще се справим с многогодишните проблеми на функционирането на пазара на хранителни стоки, който от своя страна също трябва да действа безпристрастно в интерес на европейските граждани, европейските селскостопански производители и развиващите се страни, за да се създаде чувство на увереност в законите на пазара и институциите.
Преди всичко искам да благодаря на г-жа Batzeli и членовете на комисията по земеделие и развитие на селските райони, които подготвиха доклада. Ние го обсъждаме във време на големи трудности, в момент от възлово значение за веригата на снабдяване с хранителни продукти в Европейския съюз.
Както всички знаем, рецесията доведе до внезапно забавяне на дейността в повечето икономически сектори в Европейския съюз. Селскостопанският сектор преживява истински срив в пазарните цени, което поставя под сериозен въпрос приходите в земеделието. Положението е особено сериозно в секторите с висока добавена стойност, каквито са производството на месни и млечни продукти.
В този контекст е съществено веригата на снабдяване с хранителни продукти да работи ефективно, ако желаем да смекчим последиците от кризата върху приходите в селското стопанство и да се осигури потребителите да имат достъп до хранителни продукти на по-скромни цени. Ето защо веригата на снабдяване с хранителни продукти и въпросът за цените на хранителните продукти остават сред основните поводи за загриженост на Комисията.
Освен това анализът на структурните фактори ни кара да се опасяваме от по-нататъшно нарастване на цените на селскостопанските суровини в средно- и дългосрочен план. Като подобрим функционирането на веригата на снабдяване с хранителни продукти, би трябвало да бъде възможно в бъдеще да се избягват такива високи покачвания на цените на храните и да се ограничи нестабилността на потребителските цени. Споделям повечето опасения, изказани в доклада във връзка с необходимостта да се подобри цялостното функциониране на веригата на снабдяване с хранителни продукти. По-конкретно, има нужда от по-добра прозрачност по цялата верига, за да се предложи по-добра информация на потребителите и да се подобри начинът, по който добавената стойност се разпределя по цялата дължина на веригата.
От миналата година Комисията е въвела поредица от инициативи, целящи подобряване на функционирането на веригата на снабдяване с хранителни продукти. В резултат на това Групата на високо равнище по въпросите на конкурентоспособността на селскостопанската и хранително-вкусова промишленост току-що подготви набор от стратегически препоръки. Освен това миналата година бе представена Зелена книга за качеството на селскостопанските продукти.
В информацията за цените на хранителните продукти, приета през декември, Комисията също така предложи под формата на пътна карта няколко решения за подобряване функционирането на веригата на снабдяване с хранителни продукти в Европа. Абсолютно наложително е да се постигне напредък в изпълнението на пътната карта. По-конкретно, трябва да постигнем напредък при въвеждането на постоянна Европейска обсерватория за веригата на снабдяване и цените на хранителните продукти. Като подаваме надеждна информация за цените от единия край на веригата към другия, ще бъдем в състояние да помогнем за борбата срещу липсата на прозрачност, като в същото време подобрим разбирането си как веригата работи.
Трябва също да постигнем напредък при анализа как добавената стойност се разпределя по цялата дължина на веригата. На този въпрос отдавам особено значение. Както се признава в информацията за цените на хранителните продукти, неравенството в позициите при преговорите на селскостопанските производители и останалата част от веригата имат сериозно отражение върху печалбите на производителите в аграрния сектор. Не ще и дума, че усилието да се постигне яснота и разбиране по въпроса как се разпределя добавената стойност би било първата стъпка към възстановяване на баланса в позициите при преговорите по цялата верига. В това отношение следва да се подчертае, че конкурентоспособността на веригата за хранителни продукти на Европейския съюз не може да се изгради в ущърб на някоя от съставните й части. Съществено е производителите и търговците на дребно на хранителни продукти в хранителната промишленост да могат да продължат да разчитат на една устойчива, конкурентоспособна платформа за селскостопанско производство в Европейския съюз.
Сигурен съм, че след като бъде приложена изцяло пътната карта, предложена от Комисията, тя ще ни позволи да отговорим на повечето въпроси и опасения, повдигнати в доклада на г-жа Batzeli.
Гласуването ще се проведе в четвъртък, 26 март 2009 г.
Докладът, по който трябва да вземем решение в четвъртък, прави опит да отговори от практическа гледна точка на затрудненията на милиони наши граждани, които се сблъскват с повишените цени на хранителните продукти.
Следващата точка е докладът на г-жа Badia i Cutchet, от името на комисията по култура и образование, относно художественото образование в Европейския съюз.
Г-н председател, макар художественото образование сега да е задължителен предмет в почти всички държави-членки, има съществени разлики в начина, по който се преподава.
Исторически погледнато, художественото образование бе свързано с образованието през по-ранните години. Днес обаче подходът за обучение през целия живот и развитието на нови информационни и комуникационни технологии (ИКТ) разшири мястото, традиционно отделяно за изкуство и култура, и създаде нови форми за достъп и представяне на сектора.
Постоянното развитие на ИКТ подпомогна също развитието на икономика, основана на знанията, в която интелектуалните възможности и творчеството заемат най-важно място.
Предложението за резолюция, по което ще гласуваме утре, се основава на идеята, че художественото образование се явява основата на професионалното обучение в областта на изкуствата и насърчава творческото начало, както и физическото и интелектуално развитие в тази област; то разглежда художественото образование като съществен елемент от обучението в детска и юношеска възраст и твърди, че преподаването му в училищата ще положи основите на истинска демократизация на достъпа до културата.
Освен това предложението за резолюция цени обучението като много важен фактор за успеха на професионалистите в артистичния и творчески сектор, тъй като художественото образование, което е насочено към изграждане на кариера и професия, изисква от учащите се освен талант солидна обща култура, която може да бъде придобита само чрез междудисциплинарно и систематично обучение. Това разширява възможностите за достъп до заетост в сектора, доколкото дава общо образование, изследователска методология, предприемачески способности и знания за бизнес, както и умения в различните области на дейност.
Също така се признава, по един много специален начин, икономическият потенциал и потенциалът за работни места на творческите, културни и артистични дейности в Европейския съюз, които дават по-голям принос, отколкото други широко признати производства като химическата и хранителната промишленост.
Нещо повече, не трябва да забравяме, че училищата и центровете за обучение по изкуства и дизайн помагат за изнамиране на нови художествени стилове и движения и за откриване на различни културни светове, което укрепва репутацията на Европейския съюз в света.
В проекта за доклад се казва, че художественото образование следва да бъде задължителен елемент в програмите за обучение на всички училищни нива и насърчава държавите-членки да координират своите политики в областта на художественото образование на равнище Европейски съюз и да подпомагат мобилността както на студентите, така и на учителите в този сектор, отделяйки засилено внимание на признаването на квалификациите между държавите-членки.
Призоваваме също Съвета, Комисията и държавите-членки да определят ролята на художественото образование като съществено педагогическо средство за повишаване стойността на културата, за приемане на общи стратегии в подкрепа на политиките по художественото образование и политиките по обучение на преподаватели, специализиращи по този предмет, и за признаване на важната роля, която артистите и творците играят в нашето общество, както бе демонстрирано от Европейската година на творчеството и иновациите.
Най-накрая, докладът подчертава значението на използването на ресурсите, които предлагат новите информационни технологии и Интернет като средства за модерно и съответстващо на съвременните практики образование при въвеждането на художественото измерение в училищните програми, и препоръчва съвместното разработване на европейски портал за художествено образование и образование в областта на културата с цел да се осигури развитието и насърчаването на европейския културен модел.
Поради всички тези причини, моля, докладът да бъде подкрепен с мнозинство, което ще изпрати ясно послание на подкрепа за професионалистите, учащите и фирмите в творческия и културния сектор.
Г-н председател, госпожи и господа, бих желал най-напред да благодаря на г-жа Badia i Cutchet за инициативата й да състави доклад относно художественото образование в Европейския съюз.
Този въпрос заема все по-важно място на европейско равнище. Всъщност, всички споделяме мнението, че културата и изкуствата са основна част от образованието. Те спомагат за развиването на чувствителността и самоувереността - качества, необходими не само за един гражданин, но и за един икономически субект, каквито сме всички ние. В това не може да има съмнение. Художественото образование е вектор на качеството на живота, на творчеството и социалната интеграция. Особено важно е да се насърчава въвеждането му в европейските образователни системи от възможно най-ранна възраст.
Ние споделяме тази визия и с удоволствие установяваме, че докладът Ви се отнася до известен брой значими инициативи, подети на европейско равнище, като например Европейската година на творчеството и иновациите.
Значението на изкуствата и на художественото образование в изграждането на по-добро общество се съпровожда с влияние върху икономическия живот. Според последни данни приносът на културните и творческите институции при създаването на икономически блага възлиза на 2,6% от европейския БВП. Освен това всяка икономическа дейност може да извлече полза от образованието по изкуство и култура. Иновациите насърчават взаимодействието между традиционни и по-новаторски области на дейност. Днес трябва да съчетаваме технология и дизайн, като същевременно включим принципите на устойчиво развитие и икономическа приложимост. Тази комбинация изисква да преосмислим начините, по които се предава и придобива знание.
Тези различни въпроси са изложени в документа Европейска референтна рамка от 2006 г., който определя ключовите знания за обучение през целия живот. В тази рамка се заявява, че художественото и културно изразяване е жизненоважно за развитието на творчески умения, много полезни в контекста на професионалния живот.
Европейската програма за култура въведе нови методи, по-конкретно структуриран диалог с гражданското общество, и в последно време нови отворени методи за съгласуване в областта на културата. Въвеждането на тези методи се осъществи благодарение на първоначалния тригодишен работен план, приет от Съвета на 21 май 2008 г., който определя пет области за приоритетно действие. В тази рамка около темата за взаимодействието между култура и образование се създаде работна група от експерти от държавите-членки. Тази група ще състави препоръки за разпознаване на добрите практики на национално равнище и също така ще отправи някои препоръки към държавите-членки и европейските институции. Освен това тя ще предостави методи за оценяване на постигнатия напредък в политиките, чиито области попадат в нейния мандат. Най-накрая, групата ще даде ценен принос към Европейския културен форум, насрочен за 29 и 30 септември 2009 г. в Брюксел.
Отговорът, който току-що прочетох, е на моя колега членът на Комисията г-н Фигел.
Гласуването ще се проведе във вторник, 24 март 2009 г.
в писмена форма. - Докладът на ЕП относно художественото образование в ЕС се вписва в продължаващите усилия за развитие на междукултурния диалог и е от съществено значение в контекста на Европейската година на творчеството и иновациите.
Без съмнение на художественото образование трябва да бъде обърнато повече и по-специално внимание. Важно е то да бъде задължителна част от образователната програма, и то от най-ранна възраст, защото стимулира емоционалното и културно развитие на младото поколение.
По-силната му практическа насоченост и включването на интерактивно обучение би допринесла за по-доброто вникване в националните и европейските културни ценности. Подобряването на мобилността на учащите, учителите и професионално заетите в този сектор е прекият път към осъзнаване на европейската идентичност и стимул за културна и религиозна толерантност.
Държавите-членки трябва да инвестират в създаване на по-добри възможности за неформалното и самостоятелно художествено образоване и да не допускат съкращаване на програмите в сферата. Тяхната подкрепа за професионалната реализация на хората на изкуството ще повиши общия интерес към различните видове художествено образование.
Публично-частните партньорства в сектора ще спомогнат за модернизирането на образователните програми и за по-интензивното включване на нови технологии в обучителния процес. Повечето ресурси за координирана на европейско ниво политика за художественото образование са инвестиция за увеличаване културното влияние на Европа в световен мащаб, за креативността и индиректно за икономиката на ЕС.
Следващата точка е докладът от г-н Hegyi, от името на комисията по култура и образование, относно активния диалог с гражданите относно Европа.
Европа е обетована земя за народи от далечни континенти или от Балканите, които искат да се присъединят към нея. Същевременно в много отношения Европа е символ на разочарование, на скука или на бюрокрация за онези, които вече са в нея: европейските граждани, независимо дали става въпрос за интелектуалци, определящи общественото мнение, или за обикновени граждани.
Когато получих доклада, започнах да го чета с голям ентусиазъм. Трябва да кажа, че ентусиазмът ми спадна до определена степен към края, тъй като аз самият осъзнах колко много препятствия има пред започването на активен диалог с гражданите и колко далеч е бюрократичната машина на Европейския съюз от всекидневния живот и желанията на неговите граждани. Във всеки случай благодарение на доклада осъзнах нещо, което може би не трябва да ни изненадва - колкото по-ниска е степента на образование или равнището на живот на нашите граждани, толкова по-трудно те разбират интеграцията и толкова по-евроскептични са.
Поради това считам - и това е най-важната част от моя доклад - че освен младите хора, които могат лесно да бъдат спечелени за каузата на европейската интеграция чрез образованието, нашата цел трябва да бъдат най-вече онези, които до този момент не сме могли да заинтересуваме. Това включва жители на малки села, работническата класа, пенсионерите и най-общо хората с по-скромни средства и положение. Трябва да се опитаме по някакъв начин да им предадем идеята за Европа и за ценностите на европейското единство.
В доклада си препоръчвам да се даде възможност на много повече студенти, отколкото сега, да получават стипендии по програмата Еразъм; с тази цел беше изработено отделно предложение от младежката организация на Унгарската социалистическа партия. Само малък процент от унгарските студенти могат да се възползват от тази програма за обмен на студенти, въпреки че е желателно всеки получил университетска диплома да е следвал поне половин година в чуждестранен университет.
Моята идея в частност беше да се изработи едногодишна общоевропейска програма на историята на Европа. Студентите следва да изучават, поне за една година, една и съща европейска история на всичките 23 официални езика и във всички 27 държави-членки. Комисията не даде особена подкрепа на това предложение и включи негов олекотен вариант в своя текст.
Моето предложение беше, основавайки се на препоръки на унгарски университетски преподаватели, да се създаде отворен европейски университет, с други думи нещо като "Volkshochschule" ("народно висше училище"), народен общински колеж. Европейските граждани следва да могат да се записват навсякъде в Европа, независимо от училищните си свидетелства или дипломи, в относително свободно структурирана обучителна програма, която предлага образование по история на Европейския съюз и на създаването и функционирането му.
Членовете на Европейския парламент отдавна желаят, и дори можем да кажем изискват, Euronews, който, макар и отчасти, се финансира с европейски средства, да излъчва програми на всички официални езици на държавите-членки. Абсурдно е Euronews да излъчва на арабски и руски, но не и на унгарски или на някой друг език на държава-членка. С тъга съобщавам, между другото, г-н член на Комисията - предполагам, че ще го чуете за първи път - че пакетите за кабелна телевизия в Будапеща не предлагат версията на английски език на Euronews, а излъчват вместо това версия на китайски език, защото, за съжаление, има по-голямо търсене на китайска телевизия, отколкото на Euronews, предвид това, че не се излъчва на унгарски, докато понастоящем в нашата страна живеят много китайци.
Относно това се проведоха много разисквания, и бих желал да осведомя члена на Комисията, ако присъства, че също бих желал да препоръчам на служителите на Европейския съюз да бъдат по-отворени към медиите, отколкото досега. Проблемът обаче е в това, че често липсва компетентен представител на Комисията, който да обясни нейната позиция, и затова се чува само мнението на нейните противници.
Най-накрая, тъй като времето ми изтече, с едно последно изречение ще кажа, че препоръчвам местните неправителствени организации да се включат в европейски кампании, защото те познават много по-добре местните общности и знаят как да разговарят с жителите им на достъпен за тях език.
Г-н председател, позволете ми да направя малко и съвсем лично отклонение, което няма нищо общо със зададения от моя колега въпрос. Не разбирам добре желанието Ви НПО да участват в предизборната кампания. Не го разбирам, но ще предам тази молба на моята колега.
Очевидно настоящата политическа и икономическа ситуация увеличава нуждата от активен диалог с гражданите. Те трябва да бъдат информирани за промените в Европейския съюз, които имат пряко или непряко въздействие върху всекидневието им и в които те трябва да могат да взимат участие.
Това беше основата на работата на Комисията през последните четири години. Силно приветствам доклада на г-н Hegyi, озаглавен "Активен диалог с европейските граждани относно Европа". Ние полагаме всички усилия да предоставим на жителите на 27-те държави-членки широк набор от основна информация относно Европейския съюз, така че те не само да разберат как Европейският съюз може да помогне при справянето с големите предизвикателства, пред които днес са изправени Европа и светът, но и да обменят и споделят мнението си по този въпрос.
Ние също така се стремим да създадем множество достъпни форуми, в които да продължим това разискване, като използваме всички налични днес ресурси и технологии: в онлайн форуми, чрез медиите и на местно равнище.
Макар и да е съгласна с някои от препоръките, изложени в доклада, моята колега не е в състояние да подкрепи идеята, че досега не е имало ефикасно общуване. Тя също така казва, че макар общуването несъмнено да се е подобрило през последните години, трябва да гледаме реалистично на възможностите, които се предоставят от бюджет от едва 100 милиона EUR за 27 държави-членки, 23 езика и близо 500 милиона души.
Освен това Комисията несъмнено не може да води сама диалог с гражданите относно въпроса за Европа. Необходимо е да се положат колективни усилия от всички институции и всички държави-членки. Затова договорихме споразумение с държавите-членки и с Парламента за съвместните дейности в областта на комуникацията относно Европа. Това политическо споразумение, озаглавено "Да общуваме на тема Европа в партньорство", беше подписано на 22 октомври 2008 г. За първи път институции на държавите-членки на Европейския съюз се ангажираха заедно да общуват на тема Европа с гражданите на Европейския съюз. Сега е важно да приложим изцяло това споразумение. Аз съм напълно съгласен, че процесът на допитване до гражданите е много важен и че е необходимо диалогът да достигне всички слоеве на обществото.
Редовният диалог между Комисията и представители на гражданското общество започна преди повече от тридесет години. Той се съобразява с политиката на отвореност и включване, която Комисията прилага от много години, и свидетелства за голямото разнообразие на полета за действие и за многообразието на участващите страни.
Бих искал да подчертая, че сътрудничеството между делегациите на Комисията и информационните служби на Парламента в държавите-членки като цяло е много добро.
Предстоящите европейски избори са много добър пример за политическата воля на тези две институции да си сътрудничат, за да установят общи приоритети на диалог.
Що се отнася до нуждата от осведомяване на местно и регионално равнище, насочено в частност към младите хора, гласуващите за първи път и жените, със задоволство отбелязвам поздравленията, които Комисията получи за избора си на проекти по План Д.
Ще използвам случая да обявя, че в контекста на европейските избори Комисията също така възнамерява да проведе специални дейности в рамките на инициативата План Д - Дебат Европа. Що се отнася до създаването на връзки с местни телевизионни станции, бих искал да кажа, че Комисията е в процес на създаване на мрежи от радио- и телевизионни оператори, които ще излъчват програми по европейски въпроси. Щом се изградят и заработят, заедно с Euronews те ще достигат до между 60 и 90 милиона граждани всяка седмица на всички езици на Европейския съюз.
Що се отнася до значимостта на въвеждането на курсове по европейско право и европейска история в учебните планове, Комисията споделя мнението, че в училище на младите хора трябва да им бъдат преподавани най-важните факти за Европейския съюз. Надяваме се, че държавите-членки ще последват предложенията по този важен въпрос.
Много други интересни препоръки заслужават нашето внимание, но за съжаление времето ни е ограничено.
Позволете ми да заключа, като се върна на един основен аспект, що се отнася до рамката на усилията на институциите в Общността: ефикасното общуване е възможно само чрез тясното сътрудничество между всички участващи страни. Комисията оценява несломимата подкрепа, която Парламентът й засвидетелства. Що се отнася до мен, аз аплодирам личната Ви ангажираност като член на Европейския парламент.
Гласуването ще се проведе във вторник, 24 март 2009 г.
в писмена форма. - (EN) Това е един от най-важните въпроси, на който трябва да се обърне внимание. Европейските жители не се чувстват европейски граждани. Понятието гражданство на Европейския съюз все още е неясно, като същевременно гражданството на отделната националност продължава да бъде водещо.
По-голямата част от гражданите не се чувстват част от процеса и гледат на Европейския съюз като на отделна институция. Изграждането на по-тесни връзки включва засилен диалог между гражданите и европейските институции, нуждата да се ратифицира договорът от Лисабон, важният процес на консултации и общи отворени разисквания.
Борба срещу гениталното осакатяване на жени, практикувано в ЕС (кратко представяне)
Следващата точка е докладът на г-жа Muscardini, от името на комисията по правата на жените и равенството между половете, относно борбата срещу гениталното осакатяване на жени, практикувано в ЕС.
докладчик. - (IT) Г-н председател, госпожи и господа, смятам, че е добре дошло, че членът на Комисията г-н Мишел участва в нашето разискване. Както знаем, той винаги разглежда с голямо внимание въпросите за правата на човека и трагедиите в Африка. Всъщност, присъствието на г-н Мишел ме кара да се надявам, че Комисията ще разгледа сериозно един въпрос, който днес засяга не само 28 африкански страни и други страни в Близкия изток и съседни на тях страни, а вече се превръща в особено тревожен проблем в самия Европейски съюз.
Масовата имиграция, която се осъществява през последните години, донесе тази трагедия и в страните от Европейския съюз. Десетки хиляди момичета и млади жени са изложени на всекидневен риск да станат жертва на ужасен обичай, който безвъзвратно ги осакатява от физическа гледна точка, но нанася и изключително големи психологически вреди. Ето защо - макар и Парламентът вече да е заклеймил тази практика неколкократно в предишни години и всъщност е финансирал чрез програмата Дафне 14 проекта за борба с гениталното осакатяване на жени - днес отново обсъждаме този въпрос, защото за съжаление обсегът на явлението не е намалял, а продължава да нараства.
Трябва да проявим смелостта да приемем по-подходящ, сериозен метод на превенция чрез културни кампании, които да накарат жените имигрантки, но също и бащите на тези момичета, да разберат, че спазването на племенна церемония, която няма нищо общо с религията, не е начинът, по който дъщерите им ще се интегрират или ще получат добро бъдеще.
Да вземем млада жена, която посещава френско, италианско или белгийско училище, и внезапно, след като се е социализирала с връстниците си, бива отвлечена от действителността и принудена да понесе трагедия, която ще я бележи до края на живота й. Това момиче е не само физически осакатено - за нея става невъзможно да продължи нормалните си отношения с хората; тя се чувства принизена, различна, а в нашето общество ние не искаме хора, които са различни. Искаме хора, които независимо от религията, цвета на кожата или географския произход могат да работят заедно за изграждането на по-добра Европа, по-близка до нейните граждани.
Поради тази причина, г-н председател, г-н член на Комисията, ние като Парламент - и искам да благодаря на всички мои колеги от комисията, които ми помогнаха да изработя този доклад - искаме законите на всички държави-членки да бъдат съгласувани, така че гениталното осакатяване на жени да се класира като престъпление. Не искаме палиативни предложения като термина "набождане". Искаме жените да бъдат действително равни с мъжете; не искаме церемонии за посвещаване, а истинска интеграция вместо тях. Искаме неправителствените организации да бъдат способни да доведат работата си до край; искаме превантивна политика, която включва асоциации на жени имигранти; искаме да накажем всеки, който цели да осакатява момичета и да ги привлича в перверзна спирала на отчаяние и маргинализация.
Докладът покрива много области и мисля, че колегите са имали възможност да го проучат и оценят. Смятам, че всички би трябвало да се включат в този призив за целеустремена Европа, която да съчетае усилията на трите си институции, за да се пребори с това ужасно престъпление, което нарушава правата на човека.
Г-н председател, едновременно от свое име и от името на моята колега бих желал да благодаря на г-жа Muscardini за нейната реч, тъй като считам, че тя се замесва в нещо, което е и трагедия, и скандал. Искам наистина да й благодаря за отличния доклад по важния въпрос за битката с гениталното осакатяване на жените в Европейския съюз.
Европейската комисия съвсем ясно заклейми, едновременно в Съюза и в трети страни, неприемливото естество на традиционни практики, които сериозно нарушават основното право на жените и младите момичета на зачитане на физическата и умствената им цялост. Очевидно сме напълно съгласни с доклада. Смятаме, че всички държави-членки на Европейския съюз трябва да вземат по-строги мерки. Бих казал дори много по-строги мерки трябва да бъдат взети, за да се сложи край на тези практики както в Европейския съюз, така и в трети страни, защото е напълно недопустимо и доста неправдоподобно, че това все още може да продължава в Европейския съюз. Също така трябва да се уверим, в рамките на всички политически диалози, които поддържаме с трети страни, че последните напълно разбират нашата позиция. Искам да се отклоня за момент от текста, за да кажа, че мога да ви уверя този въпрос винаги е бил на дневен ред във всички политически диалози, които поддържаме с развиващите се страни.
Съвсем наскоро президентът на Буркина Фасо г-н Компаор ме посети и каза, че са на път да приемат закон, който да забрани тези практики, въпреки че това няма да бъде лесно. Трябва да се посочи, че очевидно има някои кланове и някои племена, които все още поддържат тази практика, и това е доста чувствителна тема в страната, но той наистина има желание да постигне напредък, което, смятам, е важно.
Също така сте осведомени, че Комисията редовно отпуска финансиране от Общността в подкрепа на проекти в Европа и в трети страни, които целят предотвратяване и изкореняване на гениталното осакатяване на жените и предоставянето на помощ на пострадалите и младите момичета в риск.
В Европа основният ни инструмент е програмата Дафне III, която подкрепя европейски неправителствени организации и местни и регионални обществени институции и органи в борбата им с гениталното осакатяване на жени. От началото си през 1997 г. Дафне е съфинансирала 14 проекта, специално посветени на въпроса, като предоставя обща сума от около 2,4 млн. EUR. Проектите по Дафне ни позволиха да въведем общностно обучение и програми за подкрепа; да проведем информационни кампании; да анализираме националното законодателство; да съберем информация и статистика; да развием инструменти и да установим най-добри практики, които да се използват от работещите по места; и да препоръчаме политически насоки на европейските и национални органи, вземащи решенията.
Разбира се, ние сме решени да запазим подкрепата си за подобни действия и да продължим да работим по въпроса в Европейския съюз не само в контекста на предотвратяване на насилието и на подкрепа на жертвите, но и в областите на имиграцията, предоставянето на убежище и наказателното правосъдие.
За момент отново ще се отклоня от текста. Трябва да ви кажа, че съм донякъде възмутен от известната страхливост от страна на нашите правителства и на някои политици, които считат, че това е част от културата и следователно е недосегаемо. Съжалявам, но най-малкото, което можем да очакваме от хора, които идват в Европа, е те да спазват господстващите правила. Смятам, че не може да има правосъдие на две скорости; не може да съществува понятие за две скорости. Това не влияе върху възможността на една европейска страна да приема новодошли, а точно обратното. Това е разискване, в което аз самият съм участвал в моята страна в миналото. Трябва да кажа, че съм възмутен, че някои хора, под претекст, че уважават културата на мигрантите, в действителност отказват да признаят тези неща за наказуеми. Смятам, че ако искаме да решим този въпрос поне в Европа, трябва да достигнем етапа, в който ще направим тези практики наказуеми. Трябва да имаме тази политическа смелост и не мисля, че това ще навреди на възможността на дадена страна да приеме имигранти, ако можем да кажем: "Това е нашата конституция, това са нашите правила, това са нашите човешки ценности и трябва да ги спазвате. Ако не ги спазвате, вашите действия ще бъдат извън закона и вие ще бъдете наказани". Това е краят на моето отклонение, но съм доволен, че казах тези неща, защото напълно споделям вашето раздразнение относно този въпрос.
В рамките на външната си помощ към трети страни Комисията също така прилага три политики за борба с гениталното осакатяване на жени. На първо място, както ви казах, тя превръща въпроса за еманципацията на жените, техните човешки права и здравето им в неразделна част от всеки политически и стратегически диалог, който води с правителствата партньори.
На второ място, Комисията подкрепя действия, които обосновават и подкрепят подобряването на националното законодателство, както и създаването на национални политики, подходящи за насърчаване и защита на правата на жените и за забраняване на всички вредни практики.
На трето място, Комисията подкрепя инициативи, предназначени да увеличат обсега на действие на политическите лидери, заедно с информационни кампании, насочени към всички сектори на обществото. Многогодишната Хагска програма, покриваща разнообразните действия, провеждани, за да се развие областта на правосъдието, свободата и сигурността, приключва през 2010 г. Ще представим новата Стокхолмска програма за 2010-2014 г. в съобщение през пролетта на 2009 г. Пред вас мога да потвърдя, че тази програма силно ще наблегне на аспекта, отнасящ се до защитата на основните права и на жертвите, включително на подкрепата и защитата на правата на децата и на жените.
Макар и Комисията все още да не е изработила специална стратегия за борба с гениталното осакатяване на жени, ние сме решени да продължим да подкрепяме дейности, целящи предотвратяването му, и възнамеряваме да продължим да повдигаме въпроса в рамките на вътрешните и външни политики на Съюза.
Гласуването ще се проведе във вторник, 24 март 2009 г.
Всяка година в Европа 180 000 жени мигранти понасят или са подложени на риск да понесат генитално осакатяване. Важно е да запомним, че тези осакатявания представляват нарушение на правата на човека, което има много сериозни физически и психологически последствия. Тези практики не могат да бъдат оправдани чрез културни или религиозни традиции. За да бъдат прекратени, държавите-членки трябва да наложат спазването на забраната, заложена в тяхното наказателно законодателство, като практиката на осакатяване трябва да се счита за престъпление. Същевременно на действителните или потенциални жертви трябва да се осигури достъп до правна и медицинска помощ.
Европейският съюз трябва да увеличи подкрепата си за тези неправителствени организации, които извършват значителна работа по места в областите на превенцията и помощта. На национално и европейско равнище наличието на целева информация и образователни кампании би преодоляло табутата, свързани с тези практики, като същевременно семействата бъдат осведомени за престъпните последствия от подобни осакатявания. Поради това за Европейския съюз е важно да се заеме с проблема, като определи общи превантивни действия за забрана на практиката на осакатяване в ЕС и като се позовава на тази забрана във всички споразумения за сътрудничество, сключени с трети страни. Гениталното осакатяване е социален проблем, който засяга всички нас.
Следващата точка е докладът на г-н Graça Moura, от името на комисията по култура и образование, относно многоезичието: преимущество за Европа и обща отговорност.
Съобщението на Комисията, озаглавено "Многоезичието: преимущество за Европа и обща отговорност" е поредният от дълга серия документи, издадени от Парламента, Комисията, Съвета, Комитета на регионите и Европейския икономически и социален комитет, в които въпросът за многоезичието се разглежда под различни ъгли.
В моя доклад аз изказвам отново вече приетите позиции от Европейския парламент и най-общо подкрепям мнението на Комисията, че езиковото и културно многообразие на Европейския съюз представлява огромно конкурентно предимство и че е необходима пълна подкрепа за преподаването на чужди езици и програми за обмен в образователната и културна сфера и в Съюза, и извън него.
Аз също подчертавам важността на езика като фактор на социално включване. Потвърждавам важността на диалога с други региони по света, като обръщам внимание на специфичните връзки, съществуващи в областите на езика, историята и културата между страните от Европейския съюз и трети страни. Посочвам необходимостта от политики, които да подкрепят както литературния превод, така и техническия. Обръщам внимание на въпроса за многоезичието в аудиовизуалния сектор, необходимостта от подкрепа за преподавателите по езици и разширяването на показателите за владеене на език до всички официални езици на Европейския съюз, като това не пречи те да бъдат разширени и към други говорени и изучавани в Европа езици, включително старогръцки и латински.
Що се отнася до преподаването на езици, както в училищна, така и на по-късна възраст, твърдя, заедно с много други аспекти, че образованието на майчиния език е основно за всяко останало преподаване. Родителите и настойниците трябва да имат възможността да изберат официалния език, на който ще се преподава на техните деца, в държави с повече от един официален език или където официалният език и регионалните езици съществуват съвместно. Също твърдя, че никой ученик не може да бъде лишен от образование на официалния държавен език.
Искам да подчертая, че никъде в моя доклад не се оспорва важността на регионалните или малцинствени езици. Аз ясно признавам и уважавам тези езици и по никакъв начин не се старая да създавам пречки пред тях. Има не един аспект в моя доклад, който е несъвместим с тези езици. Въпреки това колеги сред социалистите, либералите и зелените внесоха алтернативно предложение, което просто изпуска трите точки, които току-що споменах.
В резултат на това принципи, свързани с основни права и свободи на народите, които дълго са били ревностно пазени, приемани и прилагани на практика в Европейския съюз, са на път да бъдат премахнати, поради натиск от галисийски, каталонски и баски националисти. Ако това алтернативно предложение се приеме, Европейският парламент ще се е провалил.
Тези намерения са съвсем ясни. В днешното издание на испанския вестник "El País" можем да прочетем на страница 37, че само преди три месеца върховният съд е решил, че във формуляра за записване в училище е включено още едно поле, в което родителите се питат на какъв език искат детето им да получава началното си образование, което каталонското правителство не е направило.
Не мисля, че тази алтернатива може да бъде приета. За разлика от изводите, направени в моя доклад, нейният резултат е недопустима защита на крайни националистически тенденции; тя също така противоречи недопустимо на основните ни права и свободи и дори на принципа на субсидиарност, без да споменаваме, че тази алтернатива също така противоречи на принципи, вече защитени в предишни текстове на Европейския парламент и на Съвета, и които никога не са били поставяни под съмнение.
Поради това призовавам Парламента да действа много внимателно. Предложената алтернатива трябва да бъде отхвърлена и моят доклад трябва да бъде приет, както се случи в комисията по култура и образование на 17 февруари с 20 гласа "за", 3 "против" и 8 "въздържали се".
Г-н председател, Европейският съюз трябва да бъде място, където демокрацията и плурализмът се спазват, а не място на изключване или неразумно зачеркване на основни права и свободи.
член на Комисията. - (FR) Г-н председател, госпожи и господа, бих искал първо да благодаря на г-н Graça Moura за доклада му по собствена инициатива относно многоезичието.
Този доклад подкрепя подхода на Комисията и набляга на качеството на преподаване на езици и на преподавателите - чрез интегриран подход да се достигат всички слоеве на обществото - относно езиковото разнообразие, като същевременно улеснява нашето разбиране на ролята на медиите и на литературните преводи, и относно езикови и културни връзки с трети страни.
Споделям мнението на докладчика, че многоезичието има голямо въздействие върху всекидневния живот на европейските граждани, имайки предвид изобилието от комуникации, увеличаващата се мобилност, миграция и нарастващата глобализация.
Принципът за майчин език плюс два други езика и ранното чуждоезиково обучение са основните точки на нашата политика за многоезичие. Нашият подход се основава на това установено правило. Той засилва важността на образованието през целия живот, като целта му е да включи най-уязвимите групи в нашето общество. Имам предвид в частност тези хора, които са прекъснали образованието си, имигрантите и онези, които говорят само един език или чиито езикови умения са по-скромни.
Освен това искаме да увеличим усилията си във връзка с учениците с професионална насоченост, хората в зряла възраст и възрастните хора, които вече не са в образователната система и които изостават спрямо общото развитие на обществото.
Приветствам подкрепата ви за нашия подход. За да влезем в контакт с тези групи, много важни са индивидуалната мотивация и прилагането на подходящи методи на преподаване. Новите технологии като интернет и интерактивните аудиовизуални медии, предлагат много възможности за достигане на тези групи и за развитие и адаптиране на методи на преподаване към техните специфични нужди и способности. На европейско равнище програмата за обучение през целия живот насърчава всички езици: официалните езици на Европейския съюз, регионалните и малцинствени езици и останалите езици, които се говорят по света. Това е отражение на новата действителност в Съюза, а също и на езиковите нужди на нашите жители.
В контекста на увеличаващата се мобилност и миграция е много важно хората да владеят националния език или езици, ако искат да се интегрират напълно в обществото. Въпреки това искам да посоча в този контекст, че самите държави-членки взимат решенията, що се отнася до езиковата политика, включително регионалните и малцинствени езици, чиято рамка е изложена в Европейската харта за регионалните или малцинствените езици на Съвета на Европа.
Приветствам общата подкрепа, която Парламентът оказва на нашия подход към многоезичието.
Гласуването ще се проведе във вторник, 24 март 2009 г.
Езиковото и културно многообразие на 27-те държави-членки на Европейския съюз спомага за разбирането и сътрудничеството, както и за трансграничната мобилност на работници и приемането на европейските ценности. Важно е европейските политики, целящи насърчаването на образованието на майчин език и гарантиращи пълно взаимно разбиране между езиците, да бъдат непрестанно подобрявани. Имаме нужда от сътрудничество между националните органи и Европейската комисия, за да се въведат възможно най-ефикасни практики, с цел постигането на интеграция чрез приемането на езиковите различия.
Румъния е една от държавите-членки на ЕС, която гарантира на малцинствата равнище на защита и подкрепа над средното за Европа, като насърчава образованието на техните езици. Университетът Babeş-Bolyai в Клуж-Напока е изключителен пример за насърчаването на многоезичието.
За нещастие бяха организирани демонстрации, дори в Европейския парламент, и се подеха инициативи, които изискват закриването на университета Babeş-Bolyai, поради несправедлива дискриминация, основаваща се на етническо разделение. Ето защо искам да насоча вниманието ви към опасността, която предизвиква влошаването на тона на разискването по етническите въпроси. Спазването на правата на малцинствата и насърчаването на многоезичието не трябва да бъдат изкривявани, като се превръщат в димни завеси, зад които се извършват действия в противоречие с европейския дух и междуетническата хармония. Многоезичието трябва да бъде общ знаменател, а не фактор на разделение в Европейския съюз.
Съществуват практически аргументи в подкрепа на многоезичието: то намалява риска от безработица, увеличава възможността за намиране на работа, помага за повишаване на качеството на предоставените услуги и производителността на труда и улеснява мобилността. Всички познаваме тези аргументи и мненията като цяло са еднакви по този въпрос.
На този етап бих желала да наблегна на важността на друга причина за поддържането на многоезичието и на свързани с него мерки.
Многоезичието допринася за утвърждаването на ценности и отношения, основополагащи за европейския социален модел: взаимно разбиране, доверие и солидарност. То може да помогне за ефикасното постигане на единство в свят на разнообразието.
В това отношение ние също подчертаваме нуждата от запазване на езиковото многообразие в Европа. Един от начините това да се постигне е да се учи като втори чужд език език, различен от международните езици. Могат да се учат езиците на съседните страни или на етническите малцинства в самата държава, както и езици, които се говорят в развиващи се икономики, с които отношенията процъфтяват.
Зелена книга за териториалното сближаване и състоянието на дебата относно бъдещата реформа на политиката на сближаване - Най-добри практики в областта на регионалната политика и пречки за използване на структурните фондове - Градското измерение на политиката на сближаване през новия програмен период - Взаимно допълване и съгласуване на политиката на сближаване с мерките за развитие на селските райони - Прилагане на регламента относно структурните фондове през периода 2007-2013 г.: резултатите от преговорите във връзка с националните стратегии за сближаване и оперативните програми - Европейска инициатива за развитие на микрокредитирането в подкрепа на растежа и заетостта (разискване)
на г-н van Nistelrooij - от името на комисията по регионално развитие, относно Зелената книга за териториално сближаване и състоянието на дебата относно бъдещата реформа на политиката на сближаване;
на г-жа Krehl - от името на комисията по регионално развитие, относно най-добри практики в областта на регионалната политика и пречки за използване на структурните фондове;
на г-н Vlasák - от името на комисията по регионално развитие, относно градското измерение на политиката на сближаване през новия програмен период;
на г-н Roszkowski - от името на комисията по регионално развитие, относно взаимното допълване и координиране на политиката на сближаване и мерките за развитие на селските райони;
на г-н Mikolášik - от името на комисията по регионално развитие, относно прилагането на регламента относно структурните фондове през периода 2007-2013 г.: резултатите от преговорите във връзка с националните стратегии за сближаване и оперативните програми;
на г-н Becsey - от името на комисията по икономически и парични въпроси, относно Европейска инициатива за развитие на микрокредитирането в подкрепа на растежа и заетостта.
Г-жо председател, изричното желание на парламентарната комисия по регионално развитие е бъдещето на политиката на сближаване да се разгледа в отделно общо разискване в края на сесията, но днес и утре залата ще разисква поне пет важни доклада на членове на Парламента и ще ги гласува, точно преди изборите. Говорим за най-големия бюджет и най-видимата част на Европейската общност, що се отнася до гражданите. Политиката на сближаване показва взаимосвързаността и солидарността на Европа. В никоя друга част на света не съществува толкова голямо взаимно сближаване. Сближаването е и основна цел в новия Договор от Лисабон. Освен това има и трети компонент - териториалното сближаване.
Необичайните ситуации изискват нови решения. Финансовата криза, изострената конкуренция вследствие на глобализацията, глобалното затопляне и неспособността - поне досега - да постигнем целите от Лисабон изискват по-интегриран подход, съпроводен от укрепване и подобряване на регионалната политика. Това са въпросите, разглеждани в Зелената книга. Зелената книга в никакъв случай не подминава проблемите, а призовава за по-добро управление и териториално сближаване, като също така критикува тенденцията към задълбочаване на различията - някои региони се развиват много бързо, около големите градове има напредък, докато други региони изостават. Не така си представяме Европа ние в Парламента. С днешното общо разискване ние определяме и курса за периода след 2013 г., след преразглеждане на законодателството, с което ще започнем следващия парламентарен мандат след изборите.
Накратко ще спомена най-важните моменти от разискването и относно териториалното сближаване. През 2005 г. г-н Guellec посочи в доклада си волята на Парламента. Новото териториално измерение е вече постоянна цел според член 13 и член 174 от новия Договор от Лисабон. Аз смятам, че това е категорично противопоставяне на една асиметрична Европа, в рамките на която едни региони се развиват на пълни обороти, докато повечето селски райони изостават. Има смесване на сходства и различия по отношение на центровете за отлични постижения и специфичното положение на други региони и места, с техните собствени качества и многообразие. Териториалното сближаване също допълва съществуващата политика на икономическо и социално сближаване. То е цялостна концепция. То дава представа за ефекта от секторните мерки на общностно равнище и децентрализираните дейности, като научноизследователската и развойна дейност, общата селскостопанска политика, трафика и транспорта, заетостта и противодействието на климатичните промени.
Концепцията за териториалното сближаване, както сочат консултациите от последните шест месеца, получава широка подкрепа, което ние приветстваме. Концепцията включва концентрация и в същото време свързаност и сътрудничество, и ние бихме искали да я доразвием през следващия период.
докладчик. - (DE) Г-жо председател, г-жо член на Комисията, госпожи и господа, политиката на сближаване е важна за Европа. Тя е израз на солидарност. Обаче тя не е необходима само на онези членове на нашето общество, чието положение се счита за необлагодетелствано. Всички наши граждани се нуждаят от политика на солидарност и европейска интеграция. Нещата се затрудняват допълнително поради безполезността на структурните фондове в над 260 региона на Европейския съюз. Причината не е в това, че не е нужна помощ, а че пречките за получаване на средствата са много труднопреодолими. Някои от тези пречки са вътрешни. Разбира се, важно основно изискване е правилата да се спазват и да се осъществява контрол с цел да се гарантира, че парите на европейските данъкоплатци се използват правилно. Контролът обаче не трябва да се изразява във формуляри и обяснения как могат да бъдат получени средствата, които са толкова дълги и усложнени, че е нужна докторска степен, за да бъдат разбрани.
Ето защо в моя доклад призовавам за специфични мерки за намаляване на бюрокрацията на европейско ниво, тъй като ние сме отговорни за това. Например системата за контрол трябва да бъде опростена, административната тежест на проектите - намалена, а обемът на проектите - променен. В допълнение, приложението на проектите трябва да бъде опростено, изяснено, ускорено и по-ориентирано към резултатите. И все пак съм убедена, че нещо в това отношение може да бъде направено и на национално и регионално ниво.
Втората част от моя доклад засяга най-добрите практики в областта на политиката на сближаване. Не е необходимо отново да "откриваме колелото", от това не би имало полза. Трябва да открием начин да показваме добрите примери, които да се ползват от другите. Тъй като има десетки хиляди проекти в областта на политиката на сближаване всяка година, трябва да съумеем да определим, подберем и предоставим информация за образцови проекти в регионите. Според мен Комисията започна добре, например с инициативата "RegioStars", но е необходимо по-нататъшно развитие.
В някои от ключовите според мен области докладът предлага критерии за подбор на тези проекти. Ключовите области включват: научни изследвания и иновации, създаване на висококачествени работни места, подкрепа за малките и средни предприятия, проекти, свързани с климата, интегрирано градско развитие и развитие на проекти за публично-частни партньорства. Например критериите за подбор на най-добри практики в областта на проектите могат да бъдат качеството и устойчивостта на проектите, движещата сила за регионите и за Европейския съюз, ефективното използване на ресурсите и, разбира се, възможността за прилагане в други региони.
Навсякъде можем да намерим добри примери. В приложението към доклада съм изброила няколко проекта, за които бях информирана в резултат от подготвителната работа, извършена в регионите. Те идват от всички държави-членки. Искам да спомена някои от тях: център за високи постижения за екологични технологии в Словения, център за мобилност в Бургенланд, Австрия, състезанието "лов на мозъци" в Естония, новата сграда на института Фраунхофер за клетъчна терапия и имунология в Германия, научния парк в Гранада, Испания, както и развитието на проблемния район на източен Лайпциг, Германия.
В заключение, като докладчик и координатор на моята група бих искала да благодаря горещо на колегите си за тяхното съдействие не само за този доклад, но и през последните пет години. Искам да благодаря и на Европейската комисия, комисията по регионално развитие и всички техни служители за оказаното съдействие. Надявам се, че можем да продължим да работим по този начин и в бъдеще.
Г-жо член на Комисията, госпожи и господа, искам да представя накратко доклада относно градското измерение на политиката на сближаване. Това е доклад, който изследва възможностите и участието на градовете в управлението и използването на европейските пари през текущия програмен период. Това е доклад, който в същото време осигурява насоки и предлага идеи как да се адаптират правилата за структурните фондове, така че да отговарят по-добре на потребностите на европейските градове и метрополиси. При разработването на доклада разчитах не само на научни изследвания и експертни мнения на заинтересовани групи, като Съвета на европейските общини и региони и Мрежата на европейските градове (EUROCITIES), но преди всичко на прекия опит и мнението на кметове, общински съветници, служители в кметства, мениджъри на проекти и всички останали, свързани с европейските фондове. Едно от вдъхновяващите събития, предоставящо ни възможност за общи разисквания относно градското измерение, бе проявата "Европейски ден на урбанизацията", която организирах съвместно с партньори в началото на м. февруари в Прага в рамките на чешкото председателство на ЕС. Искам да благодаря още веднъж на члена на Комисията г-жа Хюбнер, на г-н Svoboda и на колегите ми г-н Olbrycht, г-н Beaupuy и г-жа Kallenbach за участието и активността им.
Логично е вниманието ни да е насочено към градовете. В тях живеят 80 % от близо 500-милионното население на ЕС. В градовете се намират по-голямата част от работните места, дружествата и образователните центрове. Градовете създават повече от 70 % от данъка добавена стойност за Европа. Градовете следователно представляват движеща сила за икономическия растеж на цяла Европа, което ги прави още по-важни във време на криза. Въпреки това много градове са изправени пред редица сериозни проблеми. Затова градовете и градските райони се нуждаят от специално внимание в рамките на политиката на сближаване.
Искам да наблегна на две главни идеи в доклада. Първата е въпросът за делегирането на пълномощия, което означава прехвърляне на контрола над европейските ресурси на градовете. Въпреки че европейското законодателство вече разрешава прехвърлянето на ресурси на градовете, които да ги преразпределят при изработването на планове за развитие, държавите-членки почти не се възползват от тази възможност. Една от главните цели на този доклад е да подкрепи ролята на градовете в процеса на сближаване. Трябва да спрем да гледаме на градовете само като на крайни получатели, вместо като на субекти, които управляват територии. Точно както регионалните и националните структури имат собствени бюджети, градовете трябва да поемат по-голяма отговорност в областта на структурната помощ за планиране и разпределение на структурните фондове. Градското измерение трябва да стане задължително.
Втората основна идея е реалното оползотворяване на потенциала на финансовия инструмент JESSICA. Политиката на сближаване до този момент е основана изключително на система от субсидии, или с други думи, невъзвръщаеми субсидии. Следователно организациите и физическите лица, представящи проекти, са в положение, при което получават "безплатно" европейски средства и средства от националните бюджети, определени за съфинансиране. Приоритет е често самото усвояване, а не ефективна инвестиция или оценка на наличните ресурси. Затова принципът на субсидии понякога води до положение, при което част от структурната помощ не се използва ефективно. През настоящия програмен период видяхме прилагането на JESSICA за създаване на пространство за системно изменение на политиката на сближаване. И все пак факт е, че това пространство не бе достатъчно оползотворено. Това трябва да се промени през следващия програмен период. Европейската политика трябва да се възползва в по-голяма степен от възможностите, свързани с използването на средствата за финансов инженеринг, например револвиращите фондове. Това е всичко засега. Искам да благодаря на всички, които ми помогнаха за изготвянето на доклада.
докладчик. - (PL) Г-жо председател, реформата на структурната политика на Европейския съюз в периода 2007-2013 г. донесе със себе си и промени в структурата на фондовете и принципите на разпределяне на средства с тяхна помощ. Една от важните промени беше създаването на новия Европейски земеделски фонд за развитие на селските райони (EЗФРСР) в рамките на Общата селскостопанска политика (ОСП). Докато в рамките на финансовата перспектива за периода 2000-2006 г. средствата за развитие на селските райони бяха обвързани със структурните фондове и политиката на сближаване, като по този начин се отделяха от средствата за ОСП, при новата финансова перспектива за 2007-2013 г. те вече представляват дял от сумата, отпусната за ОСП. След въвеждането на тези промени възниква въпросът дали в действителност това разделение води до по-ефективно изразходване на разполагаемите средства.
Обвързването на финансирането за общата селскостопанска политика (ОСП) и за развитието на селските райони (РСР) само привидно опростява бюджетната схема. В действителност това означава изнасяне на средствата, предназначени за неселскостопански цели, извън обхвата на политиката на сближаване и в резултат води или до дублиране на някои цели, или до тяхното пълно пренебрегване и в двете сфери. Съществува риск наличното финансиране в рамките на регионалната политика в значителна степен да бъде използвано за повишаване на стопанската конкурентоспособност в по-големите градски центрове или най-активните региони, а средствата от ЕЗФРСР да бъдат съсредоточени върху подобряването на конкурентоспособността на селското стопанство. При това положение разходите за подкрепа на неселскостопански дейности и развитие на МСП в селските райони ще се озоват в пространството между двата фонда и няма да бъдат покривани от нито един от тях.
В селските райони също може да се получи недостиг на финансови средства за осигуряване на основни обществени услуги и инвестиции в инфраструктурата, за които се предполага, че ще бъдат осигурени донякъде от Кохезионния фонд. В този контекст е особено необходимо да бъде изготвена прозрачна, дългосрочна стратегия за развитието на селските райони на национално и местно равнище, така че да бъде възможно ясно да се определят развойните приоритети и цели и съответно към тях да бъдат приспособени средствата за финансова подкрепа от различните налични източници. Обвързването на втория стълб с политиката на сближаване същевременно изисква тясно координиране на дейностите на национално равнище.
Все още не е дадено точно определение на понятието "селски райони". Селските райони винаги са се различавали от градските с по-ниска гъстота на населението, различна структура на заетостта, по-ниско равнище на доходите и по-лош достъп до обществени блага. От гледна точка на териториалното сближаване, което, пак повтарям, още няма точно определение, по-ниската гъстота на населението не следва да бъде решаваща характеристика.
Една от целите на Съюза за развитие е модернизирането на социалните структури, включително тази на заетостта. Следователно социалното сближаване може да бъде увеличено чрез уподобяване на структурите на заетостта в селските и градските райони. Равнището на доходите и достъпът до обществени блага продължават да бъдат най-голямото предизвикателство по отношение на териториалното сближаване, а тези цели могат да бъдат осъществени най-ефективно, като се подкрепят неселскостопански дейности в селските общности. Развитието на селските райони същевременно не трябва да води до намаляване на преките плащания за селскостопанските производители.
Трудностите в прилагането на политиката за развитие на селските райони възникват в резултат на отделянето на секторните политики от политиката на териториално сближаване, както и на икономическите и социалните аспекти на тези политики. Това обяснява защо до този момент се поставя видим акцент върху разделението на отговорностите, а не върху координирането на дейностите. В същото време целта на координационния процес следва да бъде именно осигуряването на комбиниран подход в използването на средствата. В отделните държави-членки съществуват няколко модела за координиране на тези дейности и към настоящия момент е трудно да се каже, че дадено решение на национално равнище може да служи като пример за останалите държави. Изглежда, че политическата воля би могла да изиграе по-голяма роля за постигането на успех, отколкото други организационни решения. Поради тази причина прилагането на отворен координационен подход към този аспект на сътрудничеството на общностно равнище може да бъде подходящо решение на въпроса.
Същевременно, следва изрично да се подчертае, че политиката за развитие на селските райони оказва огромно влияние върху териториалното сближаване. Ето защо изглежда необосновано да се разделят мерките за развитие на селските райони и политиката на сближаване и регионално развитие. Тази политика би могла да подкрепи неселскостопанските аспекти на развитието на селата в много по-голяма степен от ОСП, като например преквалификацията на лица за работа в други области на икономиката. При все това включването на политиката за развитие на селските райони в политиката на сближаване и регионално развитие е възможно единствено при условие, че за развитието на селските райони се разпределят достатъчно финансови средства.
Г-н председател, моят доклад е в съответствие с всички предишни документи по въпросите на многоезичието, независимо дали са на Парламента, Съвета или Комисията.
Внесеното алтернативно предложение е опит да се представят пред Европейския парламент някои националистически спорове, които се водят в Испания. Тъкмо вчера испанският вестник "El Pais" съобщи, че испанският върховен съд преди три месеца е взел решение да се включи във формулярите за записване поле, в което родителите да посочват на какъв език искат децата им да получат своето образование, и че каталунските органи не се съобразяват с това решение.
Подписалите алтернативното предложение не желаят това право да бъде признато на родителите в страните с повече от един официален или регионален език.
Те не желаят да признаят жизненоважната необходимост от обучение на майчиния език не само за успеха на образованието по принцип, но и в частност за изучаването на други езици.
Те не желаят да се гарантира пълна взаимна разбираемост между езиците, говорими в дадена страна в подобна ситуация, особено по отношение на възрастните граждани и правната система, здравеопазването, администрацията и заетостта.
Те не приемат, че в тези страни даден език не трябва да бъде насърчаван за сметка на правата на говорещите друг език или езици.
Това противоречи на всичко, което Парламентът и другите европейски институции подкрепят.
В резултат на това, параграфи 11, 12, 14 и 17 от моя доклад са пропуснати в алтернативното предложение. Разглеждайки тези параграфи, такива отрицателни позиции очевидно се сблъскват с нашите основни права и свободи и открито нарушават принципа на субсидиарност.
Моят доклад не атакува и не вреди на т. нар. малцинствени езици. Той ги уважава и признава тяхната стойност, но също така се опитва да установи общи и основни принципи.
Парламентът не може да бъде инструмент за екстремистки национализъм, нито за регионална или местна омраза и ненавист. Заложена е нашата отговорност като членове на Парламента. Затова настоявам пред вас да гласувате против алтернативното предложение и в полза на моя доклад.
- Госпожи и господа, моля за внимание. Има едно искане за изказване, а вероятно и повече. Тъй като знам съдържанието им, съм сигурен, че току-що направеното изявление от страна на докладчика няма да получи подкрепата на някои от колегите, но, както знаете, правилникът позволява само докладчикът да вземе думата за две минути, а не да се открие разискване.
Следователно не мога да дам думата и да подновя разискването; мога да го направя, само ако е налице искане за изказване във връзка с нарушение на правилника в съответствие с правилника за дейността на ЕП. Ако говорим за нарушение на правилника, тогава г-н Guardans Cambó има думата. Не бих желал да се приеме за грубост, ако му я отнема веднага щом разбера, че не става въпрос за нарушение на правилника.
(EN) Г-н председател, наистина е нарушение на правилника. Няма да навлизам в разискване, но докладчикът току-що каза нещо, което не отговаря на това, което ще се гласува. Той каза, че в алтернативното предложение са заличени четири параграфа от неговата първоначална резолюция, а това не е вярно: сменена е само номерацията. От четирите случая, които той цитира, само един не присъства и в двете резолюции. Това е констатация на факт. Другите три присъстват и в двете резолюции.
Така че това е нарушение на правилника във връзка с обяснение. Колегите гласуват това, което той поиска. Има само един случай, който не е свързан с испанския върховен съд, различен в двете резолюции. Тъй като изложеното от докладчика не беше вярно, считам, че това е нарушение на правилника.
Благодаря, г-н Guardans Cambó. Пристъпваме към гласуване. Изменение 1 се поставя на гласуване. Гласуването е поименно. Гласуването започва.
- (IT) Г-н председател, госпожи и господа, само исках да попитам не е ли абсурдно да бъде откраднат нечий доклад и заменен с друг, идентичен на него, когато, по старата система, са внесени изменения. По тази причина ви приканвам да преразгледаме правилника за дейността, тъй като той причинява изключително голямо объркване и официално позволява несправедливости.
- Поемам ангажимента да повдигна въпроса пред Бюрото, макар че, знаете, някои регулаторни правомощия са взети от Бюрото и са упражнявани чрез координация между председателите на групите, но независимо кой взема решение, ако е абсурдно, ще остане абсурдно, със сигурност няма да се промени.
(EN) Г-н председател, вземам думата по отношение на доклада на г-жа Martens, защото неговото заглавие "Една година след Лисабон" ми дава възможност да помисля - къде ние, в Европейския съюз, се намираме една година след Лисабон. Намираме се в абсолютен хаос: не можем да намерим изход от икономическата криза, завръщаме се към протекционизма, особено правителството на Франция, и сега трябва да признаем, че Договорът от Лисабон е не само погрешен, а и неефективен.
Чухме - или трябваше да чуем - хората в Ирландия, които ясно дадоха да се разбере в проведения референдум, че не искат този Договор. Но ако не слушахме преди, трябва да послушаме сега. Договорът не е харесван, не е желан и най-важното - не е ефективен, и Парламентът трябва да признае този факт.
(EN) Г-н председател, напълно съзнавам, че Договорът от Лисабон е, както току-що каза моят колега David Sumberg, катастрофа за Европейския съюз.
Все пак искам да насоча вниманието към отличния доклад на Maria Martens. Става дума за нещо много основно в начина, по който разпределяме помощта си. Maria Martens посочва, че ако националните парламенти на държавите от Африка, Карибите и Тихоокеанския басейн (АКТБ) не са оправомощени да разглеждат и обсъждат стратегическите документи на държавата по прозрачен начин, то тогава средствата, които ЕС предоставя на държавите от АКТБ, могат да бъдат използвани погрешно. Това дава възможност на националните парламенти в държавите от АКТБ да контролират предоставената помощ за развитие, както Договорът от Лисабон трябва да дава повече власт на националните парламенти в рамките на ЕС да контролират това, което правим тук. Докладът на г-жа Martens взема предвид отчетността и прозрачността, така че аз го подкрепям.
(EN) Г-н председател, съгласен съм с думите на преждеговорившия колега, г-н Sumberg, за Договора от Лисабон и за това къде се намираме една година по-късно. Обаче искам да насоча вниманието към аспекта за партньорството между ЕС и Африка.
Считам, че за едно партньорство е важно да знаем с кого водим диалог, често диалогът е между правителствата. Но ако се обърнете към предприемачите - тези, които създават материални блага - в много от африканските държави, именно те казват: "помогнете ни да помогнем на нашите правителства да отворят пазарите, за да получим достъп до стоките и услугите, които имате наготово на Запад". Само като подпомогнем предприемачите, ще можем наистина да подпомогнем създаването на материални блага и да измъкнем континента от бедността. Нека не забравяме: тези, които създават материални блага, са ключът към развитието, а не непременно организациите, предоставящи помощ.
(NL) Г-н председател, гласувах против доклада на г-жа Martens, но не защото го считам за небалансиран като цяло, напротив, има някои точки в доклада, които са абсолютно и категорично правилни. Проблемът възниква, когато доклад от подобен характер не успее да предизвика дори мърморене по проблема с нелегалната имиграция, независимо от факта, че това е един много важен въпрос, когато обсъждаме проблемите, свързани със сътрудничеството за развитие с Африка.
Също така намирам за странно, че докладът призовава схемата за Европейската синя карта да попречи на привличането на африканци от сектори, където те са необходими в Африка. Това, разбирате, е фундаментална част от цялостната система за синя карта. Проблемът със синята карта е, че процесът на "изтичане на мозъци" обхваща точно тези хора, които са абсолютно необходими за развитието на развиващите се страни. Ние привличаме тези хора при нас, което означава, че проблемите в Африка се задълбочават и има още по-голяма имиграция към Европа. Това е от основно значение и ние трябва да проведем разискване по въпроса, вместо да му отделяме само един пасаж в доклад.
(PL) - (в началото микрофонът е изключен) ... е пълен набор от инструменти за подпомагане на развитието на страните от Африка. Това е изчерпателен пакет, тъй като само всеобхватните решения могат да повлияят на множеството проблеми, натрупани в Африка.
Какво имаме дотук? През последните няколко години станахме свидетели на големия интерес и експанзивната политика на инвестиции от страна на Китай към Африка. Такива инициативи ще допринесат за развитието на континента, но само ако африканците, особено местното население, са включени в голяма степен в изграждането на благосъстоянието, а не служителите на чуждестранните фирми, инвестиращи там.
Европейският съюз дължи успеха си на постепенното премахване на икономическите бариери. Необходима е подкрепа на икономическото развитие на отделните държави, разработване на мрежа от взаимовръзки и увеличаване на достъпа на африкански продукти до световния пазар.
(EN) Г-н председател, въздържах се - както и делегацията на британската Консервативна партия - по доклада на г-н Lambsdorff относно приоритетите във връзка с 64-ата сесия на Общото събрание на ООН. Моята група твърдо подкрепя работата на ООН, въпреки че приема, че това е несъвършена организация, нуждаеща се от реформа. Но в доклада има някои въпроси, с които британската Консервативна партия не е съгласна категорично, като например ролята на Международния наказателен съд и премахването на постоянните места на Обединеното кралство и Франция в Съвета за сигурност и замяната им с едно постоянно място за Европейския съюз. Ние също така считаме, че прилагането на смъртното наказание за пълнолетните е въпрос, който трябва да се реши по съвест от отделната държава и не разполагаме с политическа линия на партията по този въпрос. Така че се въздържахме изцяло.
(EN) Г-н председател, искам да се изкажа относно доклада на г-жа Martens.
Първо, искам да кажа, че Договорът от Лисабон не е катастрофа и е глупаво да се твърди това. Двадесет и шест от двадесет и седемте държави-членки вече са го ратифицирали или ще го ратифицират, включително британския парламент. Жалко, че британските колеги не уважават собствения си парламент в някои от коментарите си тук.
Ирландците изразиха загриженост по някои въпроси и ирландското правителство и парламент полагат усилия да направят разяснения по тях. Ако получим тези разяснения и хората гласуват "за" във втория референдум по-късно тази година, дали ще дойдат тук с шапките си на леприкони и ще се държат по същия безобразен начин, както предния път? Оставете ирландските въпроси на Ирландия. Не се нуждаем от помощ за това от хора, за които ни трябваха 700 години да ги изгоним от нашата страна!
По отношение на Договора от Лисабон искам да спомена, че населението на Европейския съюз ще бъде 6 % от населението на света при следващото поколение. Китай и всички онези страни ще бъдат много силни.
- (CS) Г-н председател, искам да обясня защо се въздържах да гласувам по доклада на г-н Hutchinson. Като член на парламентарната асамблея АКТБ-ЕС съм съгласна, че помощта за развитие не винаги е ефективна. Тя не е добре координирана и има високи административни разходи. Докладчикът казва, че страните партньори не винаги отговарят на стратегията за развитие, но че държавната помощ е единственият ефективен инструмент - с което съм съгласна - макар че, разбира се, тя трябва да е по-предсказуема. Категорично считам, че ние трябва преди всичко да хармонизираме приоритетите с другите държави, предоставящи финансова помощ, като САЩ и държавите, които подкрепят бившите си колонии. Докладчикът освен това подценява влиянието на инвестиционната политика на Китай върху развиващите се страни. Тази политика не зачита нито Целите на хилядолетието за развитие, нито други цели, а единствено и само китайските търговски интереси.
(EN) Г-н председател, искам да поздравя колегата г-н Hutchinson за отличния доклад, който е изготвил по много важна тема. Комисията и Европейският съюз предоставят огромни по размер средства на развиващите се страни, като по-голямата част са за Африка. Около 50 % от африканците все още живеят с по-малко от един щатски долар на ден, а 75 % от обектите на помощта в световен мащаб са от Африка.
Предвид тази ужасяваща статистика е редно да предоставим помощ на Африка, да осигурим чиста питейна вода и да дадем възможност на африканското население да се развива устойчиво. Обаче когато предоставяме средства на африканските правителства, което Комисията прави според нещо, наречено "бюджетна подкрепа", трябва да настояваме също така бюджетната подкрепа за африканските държави да бъде следена внимателно и неотклонно от собствените им правителства, а финансовите споразумения между Комисията и африканските народи да са обект на обществен надзор и прозрачност в националните парламенти на африканските страни и страните от АКТБ. Това е много важно, за да са защитени средствата на европейските данъкоплатци.
(EN) Г-н председател, всички ние в залата сме "за" изкуството, както и за насърчаване на изкуството и образованието в нашите държави. Надявам се, че никой не би спорил по това.
Проблемът с този доклад отново е, че той призовава за инициатива на ЕС, а това не е уместно. Разнообразието на Европейския съюз се състои в това, че отделните държави имат различна култура, различна история и различен произход, и поради това на мен ми се струва важно въпросът за изкуството и образованието да бъде решаван на национално ниво. Това не е поле за намеса от страна на Европейския съюз или на Европейския парламент.
"Нека цъфнат хиляди цветя" гласеше, струва ми се, великата мисъл. Е, нека поне 27 разцъфнат в Европейския съюз, но да е самостоятелно. Вярвам, че ако направим това, те ще цъфтят много по-добре и ще живеят много по-дълго.
(FI) Г-н председател, искам да благодаря на г-жа Badia i Cutchet за доклада й.
В продължение на поетичната реч на г-н Sumberg, искам да кажа, че е много важно цветето на културата да може да разцъфне напълно, а това включва Европа. Жизненоважно е образованието да не се фокусира само върху знания и изпити, а също така да има предвид и значението на човешкото развитие. Културата, изкуството и спортът са от голямо значение за изграждането на личността като цяло.
В това отношение е правилно да напомним на държавните училищни системи, чрез процес на открита координация, за необходимостта от по-голямо присъствие на изкуството в учебната програма, което да включва Европа, защото Европа е добре известна със своето многообразие, плурализъм, славни традиции в изкуството и културата. Уместно е също така да опознаем културата на други държави и на големите европейски културни дейци в различните културни области.
(PL) Г-н председател, универсалният характер на европейското изкуство показва необходимостта училищата да възвърнат ролята си на основни центрове за разпространение на културата. Това е възможност за демократизиране на достъпа до културата. Художественото образование развива чувствителност и открива творчески потенциал. То трябва да бъде задължителна част от учебната програма на всички нива на развитие.
Европейската година на творчеството и иновациите е отличен повод да върнем изкуството на заслуженото му място - включително в образованието - така че ролята му за процеса на интеграция да бъде оценена. Защитата на традиционната културна идентичност на отделните региони и възможността да научим за тях, благодарение на мобилността, включително и в сферата на културното образование, е още една възможност за творческо развитие.
Ето защо създаването на рамка на Общността относно мобилността на европейците, занимаващи се с художествена и творческата дейност, е толкова важно. Това е причината да гласувам в подкрепа на доклада, въпреки че протестирам срещу ускорената процедура на разискване на документа и приемането му практически без разискване.
Подготовка на срещата на високо равнище на Г20 на 2 април - с участието на Гордън Браун, министър-председател на Обединеното кралство, член на Европейския съвет (разискване)
Госпожи и господа, колеги, за мен е голямо удоволствие да приветствам днес тук министър-председателя на Обединеното кралство, Гордън Браун. Добре дошли в Европейския парламент, г-н министър-председател.
Министър-председателят ще направи изказване пред Европейския парламент относно подготовката за срещата на високо равнище на Г20 следващата седмица. Тази среща на високо равнище, която ще се състои в Лондон в четвъртък, 2 април 2009 г., ще се проведе в критичен динамичен момент от борбата срещу сегашната международна икономическа и финансова криза. Тя предлага изключително важна възможност на ръководителите и на индустриализирания свят, и на нововъзникващите икономики да работят заедно по общ дневен ред за постигане на незабавна икономическа стабилност и за възстановяване в по-дългосрочен план. По време на срещата на високо равнище в Лондон трябва да се постигне съгласие по макроикономическите политики и регулаторните структури, които могат да ни изведат от настоящата криза и да се установи по-добра, по-устойчива рамка за в бъдеще.
Като председател на Г20 Гордън Браун осъществява активно ръководство в международен план в период, който се оказва един от най-трудните в новата история. Бързината, с която той допринесе за развитието на Г20 като нов инструмент за международно икономическо управление, е както обнадеждаваща, така и впечатляваща. Министър-председателят оказа силно и положително въздействие и като показа как Обединеното кралство може да работи ефективно със своите партньори в Европейския съюз, където заедно намираме иновативни решения на множеството общи предизвикателства, с които се сблъскваме.
Винаги съм считал, че е изключително важно Великобритания да се ангажира с ролята на централен играч в Европейския съюз.
Г-н министър-председател, ние силно приветстваме Вашата решимост да играете такава роля.
За мен е голямо удоволствие да дам думата на британския министър-председател Гордън Браун.
министър-председател на Обединеното кралство Великобритания и Северна Ирландия. - (EN) Г-н председател, позволете ми да Ви благодаря за тази особена чест да получа покана да говоря пред Вас, както и за успешното Ви председателство на Парламента. Позволете ми да благодаря на вас, евродепутати и членове на Европейската комисия, ръководена от председателя Барозу - именно благодарение на труда на всички вас и на поколенията, чието дело надграждаме, днес се радваме на една Европа на мира и единството, която действително ще намери място сред най-прекрасните постижения на човешката история и която днес е лъч на надежда за целия свят.
И ако някой, в някоя страна или на някой континент, има каквито и да било съмнения за това как човешката воля и смелостта на избраните представители могат да съградят ново бъдеще след десетилетия на отчаяние, нека просто си помисли как преди 60 години европейците говореха за дълбоко вкоренени отколешни вражди и за взаимоотношения, които никога не могат да се подобрят. Те говореха за безжалостна, продължителна и ожесточена Студена война. Те не вярваха, че е възможно в нашата Европа някога да настане пълен мир, камо ли, че тя може да се обедини и да постигне взаимодействие.
И нека си помисли как днес, след години на сътрудничество и единство, никой освен тези с крайни политически убеждения не би се усъмнил, че заедно сме по-силни и по-защитени от когато и да било в периода на разделение.
На 9 ноември тази година ще честваме 20-та годишнина от събитие, което категорично следва да се счита за едно от най-силно определящите живота на всеки един от нас в този Парламент - падането на Берлинската стена. Това беше стена, разрушена от непоколебимостта на хора, решили твърдо, че никога вече не ще позволят на никакви прегради, никакви заплахи или репресии да разделят хората в Европа.
Приятели, днес няма стара Европа, няма нова Европа, няма Източна или Западна Европа. Има само една Европа и тя е нашата родна Европа.
Стоя тук, изпълнен с гордост, че съм британец, изпълнен с гордост, че съм европеец, представляващ страна, която не гледа на себе си като на остров, откъснат от Европа, а като на страна в центъра на Европа - не в някое попътно течение, а в главното русло на Европа.
Затова се гордея и че британският парламент ратифицира с голямо мнозинство Договора от Лисабон.
Считам, че ние, в Европа, имаме уникалната възможност да поведем света за посрещане на изцяло новите и много важни предизвикателства на глобализацията, които ни очакват. Имаме тази уникална възможност поради онова, което сме постигнали в нашия Съюз. Искам да благодаря на членовете на Европейския парламент. Всички вие трябва да се гордеете с онова, което постигнахме заедно - най-чудесния и най-големия единен пазар в света, който сега предоставя възможности на 500 милиона души, както и най-успешния опит за икономическо сътрудничество в целия свят. Трябва да се гордеете, че това е постижение на Европейския съюз.
Трябва да се гордеете и с всеобхватната рамка за опазване на околната среда, която градим - определящо постижение на европейската координация, като този континент е първият в света, който недвусмислено пое по пътя към ниско въглеродната икономика.
Трябва да се гордеете и с това, че чрез най-голямата програма за предоставяне на помощ в света Европейският съюз се ангажира най-трайно със спасяването и промяната на живота на хората навсякъде по света.
Толкова много от потребителските права и правата на работното място, от които всички ние се ползваме в цяла Европа, са резултат от кампании, водени от отделни членове на този Парламент и групировки в него.
Да не забравяме, че Европейският съюз разполага с най-всеобхватната социална защита в целия свят - набор от права и задължения, които се увеличиха за хората от Великобритания, когато - заявявам го с гордост - нашето правителство въведе във Великобритания европейските разпоредби в социалната сфера.
Г-н председател, тези успехи на Европа биха били невъзможни без сътрудничеството между народите, което Вие и този Парламент осигурихте. Да, виждаме как се засилва единството чрез срещи на официални представители на различни страни. Да, съзираме единството, когато лидери се срещат с лидери. Но единството, което ще остане трайно, е демократичното единство, което се корени в общите ценности на хората, представени сега в този Парламент, и по-силно от договори, по-силно от институции и по-силно от отделни лица ни обединяват именно тези определящи ценности - нашата вяра, като Европейски съюз, че свободата, икономическият прогрес и социалната справедливост или напредват заедно, или не бележат никакъв възход.
Това са ценностите в основата на поуките, които извлякохме, докато работихме заедно - истината, че свободата никога не бива да се превръща в слободия, че пазарите трябва да са свободни, но никога освободени от ценности, както и вярата, че справедливостта е по-важна от липсата на намеса.
По време на тази криза научихме и че богатството не е особено ценно за обществото, освен ако служи и на други, не само на богатите. Съкровищата са ценни само когато обогатяват не отделни общности, а всички.
Годишни доклади на Европейската инвестиционна банка и на Европейската банка за възстановяване и развитие за 2007 г. - Предоставяне на гаранция от Общността на Европейската инвестиционна банка (разискване)
на г-н Mitchell - от името на комисията по икономически и парични въпроси, относно годишните доклади на Европейската инвестиционна банка и Европейската банка за възстановяване и развитие за 2007 г.; и
на г-н Seppänen - от името на комисията по бюджети, относно предложението за решение на Европейския парламент и на Съвета за предоставяне на гаранция от Общността на Европейската инвестиционна банка в случай на загуби по заеми и гаранции по заеми за проекти, осъществявани извън Общността - C6-0025/2009 -.
докладчик. - (FI) Г-н председател, Европейският съюз може да предостави на развиващите се страни и на други страни извън ЕС финансова помощ под формата на нисколихвени заеми, отпускани от Европейската инвестиционна банка. Европейският съюз гарантира тези заеми по такъв начин, че заемодателят да не претърпи никакви загуби и да е в състояние в бъдеще да финансира работата си чрез заемане на средства от пазара.
Когато гаранциите на ЕС по отношение на Европейската инвестиционна банка бяха подновени и разширени, за да обхванат повече държави, отколкото бяха преди, виждането на Европейския парламент бе, че решенията следва да се приемат чрез процедура на съвместно вземане на решение и освен това да бъдат от компетенцията на Европейския парламент, а не единствено на Съвета. Европейският съд даде съгласието си и съответно едностранно взетото решение на Съвета бе върнато обратно към процедура на съвместно вземане на решение. Новото решение следва да се приеме до 6 ноември тази година.
Пред нас сега е предложението на Комисията за решение, което може да се счита за временно и за което на Комисията ще се даде възможност да изготви до края на април следващата година ново, общо предложение. Парламентът е оставил почерка си върху това "временно" решение, което Съветът е приел. Като положителен знак може да се отчете фактът, че след трудни преговори имаме вече консенсус между Съвета и Парламента и че решението може да се приеме днес на първо четене, без да е необходимо допълнително обсъждане.
Във връзка с това бих желал да благодаря на представителите на чешкото председателство, които работиха усърдно в Съвета, за да постигнем консенсус. Без активното участие на Чешката република това решение нямаше да се реализира.
Въпреки това се налага остро да разкритикувам всички онези, които провокираха брожение в Европейската инвестиционна банка. Банката е свикнала да получава подкрепа от Европейския парламент за различни свои инициативи, но нейните представители този път не успяха да осъзнаят, че процедурата на съвместно вземане на решение е пусната в ход и че компетенциите на Парламента в тази област са значително разширени. Парламентът искаше да упражни правомощията си в максимална степен, което не бе възможно при предишните консултативни процедури. Считам за напълно неприемливо, че Европейската инвестиционна банка, която е една от институциите на Европейския съюз, не показа зачитане на установените практики на Парламента, а вместо това се опита да повлияе върху решението от политическата периферия.
Въпреки това крайният резултат е добър. Европейската инвестиционна банка получи почти всичко, което искаше. Тя спечели разбирането на Парламента по време на процедурата по вземане на решение, когато Парламентът формира собственото си становище. Това решение сега се радва на пълен консенсус сред политическите групи, който нямаше да се получи, ако бе възприет подходът на Европейската инвестиционна банка. Бих желал да благодаря на председателството на Съвета на Европейския съюз за постигането на този компромис. Искам също така да благодаря на комисията по бюджети и нейните докладчици в сянка за постигнатия консенсус за вземане на решение на първо четене. Сигурен съм, че това е добро решение за всички заинтересовани страни.
докладчик. - (EN) Г-н председател, мога ли още в самото начало да кажа, че аз действително възразявам остро срещу начина, по който тук се съкращава времето на членовете на Парламента. Въпросът за времето не е поставян тази седмица нито от Съвета, нито от Комисията. Някои хора могат да дойдат тук и да говорят колкото пожелаят. Времето на членове на Парламента, представящи доклади от името на Парламента, се орязва без предупреждение. Това е скандално наложено ограничение спрямо членовете на Европейския парламент.
Като докладчик бих желал на първо място да приветствам двамата председатели - г-н Maystadt и г-н Mirow, тук, в Парламента, който за първи път е подготвил проект на доклад относно дейността едновременно и на Европейската инвестиционна банка (ЕИБ), и на Европейската банка за възстановяване и развитие (ЕБВР). Не буди никакво съмнение фактът, че на фона на настоящата финансова криза се откроява значимостта на работата на ЕИБ и ЕБВР. И двете банки заслужават похвала за усилията си да се преборят с последиците от икономическата криза. Те и двете посрещат предизвикателствата пред тях и аз ги поздравявам за това. Важно е, че ние разглеждаме и двете банки едновременно с цел осигуряване на по-добро сътрудничество между тях и отстраняване на дейностите, които се препокриват.
Двете банки следва да гарантират максимално взаимодействие, за да се подготвят и да подпомогнат възстановяването на икономиката. Решението да се увеличи кредитирането на малките и средни предприятия с 50 % е посрещнато особено радушно. Първоначално планираните кредити в размер на 5 млрд. EUR на година, предназначени за малките и средните предприятия, бяха увеличени на 7,5 млрд. EUR годишно за четиригодишния период 2008-2011 г.
Пример за ново финансиране е сумата от 310 млн. EUR, одобрена наскоро от ЕИБ за инвестиране в малки и средни предприятия (МСП) в Ирландия. Европейската инвестиционна банка даде ясен знак, че могат да се отделят повече средства с изключително конкурентни лихвени проценти за ирландските МСП и за други такива. По мое мнение необходимо е Европа да мисли в духа на плана за подпомагане "Маршал", който свърши работата си изключително добре след Втората световна война.
Ако можехме да убедим ЕИБ да заеме средства, да кажем, от Китай, които да инвестира в банката, тя би могла да използва този ресурс, за да даде начален тласък на икономическото възстановяване и за по-бързо осъществяване на този процес. Заемът би могъл да се погаси, като за тази цел се задели част от допълнителните митнически налози, които Европейският съюз ще събере благодарение на подновената външна търговия, и част от новите постъпления по данък добавена стойност. Допълнителната полза от този заем ще е ограничаването на натиска върху държавите-членки на ЕС и на конкретните изисквания към тях в рамките на Пакта за стабилност и растеж от гледна точка на допълнителното заемане на средства.
През 2007 г. притокът на инвестиции от Европейския съюз към Китай е на стойност 7,16 млрд. EUR, докато китайските инвестиции, насочени към Европейския съюз, са само 0,6 млрд. EUR. И Европейският съюз, и Китай биха имали полза от нарастването на търговията. Знам за посещението в Китай на председателя на Комисията, председателя на комисията по икономически и парични въпроси и председателя на Европейската централна банка преди Коледа. Проведената неотдавна среща на високо равнище между Европейския съюз и Китай е обнадеждаващ знак, който трябва да приветстваме.
Ние попаднахме в неприятно положение, защото не насочихме вниманието си върху проблемите. Време е да се съсредоточим върху възстановяването, включително като направим ЕС по-конкурентоспособен, както предлага Договорът от Лисабон. Аз съм много доволен от предложенията, направени в контекста на енергийната криза и управлението на климата, както и в частност от ролята на ЕИБ за този процес. Радвам се също така, че неотдавнашното решение на Съда относно съвместното вземане на решение бе обявено и че Парламентът вече ще играе по-голяма роля по отношение на тези две банки.
В доклада си направих предложение, което комисията одобри - а съм сигурен, че и Парламентът ще одобри - и което препоръчва Комисията и двете банки да се отчитат периодично пред комисията по икономически и парични въпроси за координирането на ролите и за осъществяването на политиката на двете банки. Считам, че това ще бъде едно много полезно подобрение. Това, от което се нуждаем, е повече прозрачност и по-голяма отчетност. Чухме министър-председателя Браун да говори за това във връзка с международната финансова криза. Ние трябва да помислим по този въпрос от гледна точка на отчетността пред Парламента на нашите собствени финансови институции и на онези, които са частично финансирани от финансовите институции.
Приветствам общата идея на целите на банките, особено по отношение на управлението на климата и енергията, като се надявам Парламентът да подкрепи основните положения на доклада, който изготвих.
Г-н председател, от името на Комисията искам днес да приветствам председателя на Европейската инвестиционна банка, г-н Maystadt, и председателя на Европейската банка за възстановяване и развитие, г-н Mirow. В присъствието на всички вас искам да благодаря и на двамата, както и на поверените им институции, за изключително положителното сътрудничество с Комисията, особено сега, в условията на трудната борба с икономическата криза.
Г-н Seppänen, благодаря Ви много за казаните думи и за усилията Ви като докладчик по един проблем, който беше труден за решаване, но имаше щастлив завършек, както Вие сам казахте, а именно постигнатото съгласие на първо четене да се решат проблемите от правно естество, свързани с външния мандат на Европейската инвестиционна банка (ЕИБ).
Външният мандат ни позволява чрез действията на ЕИБ и съгласувано с европейската политика да предприемем много твърди и ефективни действия по въпроси от политиката и области, представляващи специален интерес за Европейския съюз и за всички европейски институции, включително Парламента.
Комисията изразява удовлетворението си, че отсега нататък Парламентът ще бъде пряко ангажиран с дискусиите относно външния мандат. Ние обаче трябва сърдечно да благодарим както на Парламента, така и на Съвета за гъвкавостта, която проявиха при постигането на съгласие за кратко време, което не позволи да се създаде или да се засили несигурността преди края на тази година по отношение на възможното продължително използване на ресурси и инструменти на външния мандат.
От наша страна следващата Комисия ще представи в началото на 2010 г. съответния правен текст пред Парламента и Съвета. Надяваме се, че още веднъж на първо четене ще можем да осигурим правна стабилност за външния мандат, позволяваща, както казах по-рано, да се развива европейска политика, която е в интерес на всички нас.
Също така искам да поздравя г-н Mitchell и да му благодаря за настоящия доклад. За първи път се подготвя доклад, отнасящ се не само за Европейската инвестиционна банка, но и за Европейската банка за възстановяване и развитие (ЕБВР). Ние смятаме, че е правилно двете финансови институции да се разглеждат заедно, особено понастоящем, когато ефективността на действията им трябва да послужи за укрепване на политиката ни спрямо икономическата криза, когато сътрудничеството между тези две институции е от особена важност.
Ние призоваваме двете банки да положат огромни усилия. В приетия в края на миналата година план за възстановяване ние поискахме двете институции значително да увеличат кредитоспособността си по време, когато те също изпитват трудности при увеличаване на финансирането си от пазарите.
Те отговарят на призива за по-висока активност, като разгръщат дейност в онези области, които ние считаме за приоритет, както каза г-н Mitchell, а именно малките и средни предприятия, сектора на енергийната ефективност, както и някои други области. По-конкретно, ние сме изключително доволни от договореностите, постигнати между двете банки и Световната банка по една съвместна инициатива за укрепване на прилаганите от тях финансови инструменти и за подобряване на ефективността при използването на кредитните инструменти в държавите от Централна и Източна Европа, които се намират в особено трудна ситуация.
Ние се надяваме, че до следващата година положената основа и обсъжданията на групата от експерти, създадена от Съвета и Комисията съгласувано с г-н Maystadt, по въпроса за бъдещето на външния мандат на ЕИБ и за стратегическия преглед на дейността на ЕБВР, който ще се проведе също в началото на следващия мандат на Парламента и следващата Комисия, ще ни позволят в по-спокойни от гледна точка на икономическата ситуация времена да продължим да използваме техния опит и знания, кредитните улеснения, финансовите ресурси, човешките ресурси и опита при подпомагане на политиките, за които всички сме съгласни, че трябва да определят бъдещата посока на развитие на Европейския съюз през следващите десет години.
докладчик по становище на комисията по бюджетен контрол. - (DE) Г-н председател, госпожи и господа, бих искала да обобщя мнението на комисията по бюджетен контрол за годишния доклад на Европейската инвестиционна банка (ЕИБ).
Комисията по бюджетен контрол призовава ЕИБ да играе по-активна роля и да провежда по-активна политика за борба с измамите, което означава "нулева търпимост" по отношение на измамите, корупцията, изпирането на пари и финансирането на тероризъм. Независимо от всички усилия, които ЕИБ е направила в миналото и които заслужават нашето признание, сега тя трябва да провежда политика, която не е само на хартия, а включва конкретни мерки и ясни критерии за целите на проследяването. Ето защо на дружествата, уличени в корупция, не бива да бъдат отпускани заеми, а служителите, които подават сигнали за нередности, трябва да получат ефективна защита. Разследващата и превантивната функции на ЕИБ следва да имат значително по-голяма роля, отколкото са имали преди.
Метод на бюджетиране и управление по дейности (БД-УД) като инструмент за управление на разпределянето на бюджетни средства -Междинен преглед на Финансовата рамка за 2007-2013 г. (разискване)
на г-н Virrankoski - от името на комисията по бюджети, относно метода на бюджетиране и управление по дейности (БД-УД) като инструмент за управление на разпределянето на бюджетни средства; и
на г-н Böge - от името на комисията по бюджети, относно междинния преглед на Финансовата рамка за 2007-2013 г..
докладчик. - (FI) Г-н председател, пред нас е докладът относно бюджетирането и управлението по дейности. Аз бих желал да благодаря на всички от комисията по бюджети за силната и последователна подкрепа, както и на секретариата на комисията и на всички, които подпомогнаха моята работа.
Бюджетирането по дейности (БД) и управлението по дейности (УД) са понятия, въведени по времето на председателстваната от г-н Проди Комисия, като техен инициатор бе членът на Комисията г-н Кинък. Като стимул за реформи послужи докладът на външна група от експерти, която бе упълномощена да изследва кризата, наблюдавана през предишния мандат на Комисията. Настоящият доклад представлява един вид междинен преглед на т. нар. "реформи на Кинък".
Целта на бюджетирането и управлението по дейности е да внесе яснота за администрацията чрез бюджетиране на наличните материални и човешки ресурси в съответствие с конкретната политика. Администрацията следва да е в състояние да покаже ясно постигнатите резултати, за да се направи ясна съпоставка между стойността им и входящата информация.
Вниманието следва да е насочено главно към резултатите, а не толкова към начина за постигането им. Този подход е отражение на използвания от бизнеса подход.
Системата може да се представи и по-просто. Не е достатъчно парите да се похарчат законно или според правилата, или дори да се пропилеят безразсъдно - резултатите определят качествата на администрацията, не добрите намерения.
Резултатите показват и колко ефективни са управлението и администрацията. Нека вземем за пример структурната и кохезионната политика. Ако две години и три месеца след началото на програмния период над три четвърти от административните и контролните системи не са влезли в действие, администрацията не може да се смята за ефективна. Това може би е грешка както на Комисията, така и на държавите-членки, но факт е, че администрацията е бюрократична и неефективна.
Бюджетирането и управлението по дейности поставят ударението върху ефективността, като също така я насърчават. Те намаляват бюрокрацията и укрепват правния статут на всички граждани и на онези от тях, засегнати от администрацията, що се отнася до управлението.
Управлението по дейности поставя ударението върху личната отговорност, но то позволява и свобода на действие. При добра административна система има ясно разграничение на отговорностите. Управлението има лице както на по-ниско, така и на по-високо равнище.
Тъй като целта на управлението е добрата производителност, мениджърът не трябва да поставя излишни ограничения за работата. Необходимо е да се въвеждат единствено съществени правила. Не трябва да се изискват ненужни отчети и планиране.
Настоящият доклад е основан на неотдавна направени изследвания, най-важните от които са изброени в раздела за изложение на мотивите. Общата им идея е, че прилагането на УД/БД е успех и е довело до значителна културна промяна в Комисията, като същевременно е помогнало за изясняване на личните отговорности и отчетност и е направило управлението по-ефективно, по-ориентирано към резултати и по-прозрачно.
Бюрокрацията обаче, както и фактът, че тя се увеличава, представлява действителна опасност. По-конкретно е необходимо да оценим дали настоящият годишен процес на планиране и бюджетиране е свързан с твърде голямо планиране, особено в сравнение с представянето и оценяването на постигнатите резултати.
Ние следва също така да проучим как петгодишните стратегически цели на Комисията, нейната "правителствена програма" са свързани с многогодишните финансови рамки (МФР), а освен тях и с Годишната политическа стратегия (ГПС). Тази стратегия често се свързва с елементи, които нямат очевидна връзка с правителствената програма, петгодишните стратегически цели или многогодишната финансова рамка. Това като цяло създава проблеми при съставянето на проектобюджета, тъй като ресурсите са включени в ревизията на финансовата рамка, срещу което Съветът има конкретни възражения. Ярки примери за това фактически се наблюдават на всеки пет години.
Комисията среща особени трудности при определянето на "негативните приоритети", а именно онези дейности, които са ненужни или по-маловажни и следователно трябва да се изоставят. Във връзка с това остава ни да се надяваме, че Комисията ще бъде по-смела в този си подход.
Все още е трудно да се оценяват административните разходи, въпреки че те са заложени отделно, защото администрацията все още се финансира чрез функционални бюджетни кредити, като в нея се включват изпълнителните агенции и често техническа помощ в държавите-членки. Поради тези причини докладът насочва вниманието към важността на наблюдението на човешките ресурси.
В заключение, г-н председател, докладът пред нас се основава на нашето европейско наследство - член 15 от Декларацията за правата на човека и гражданина, продукт на Великата френска революция от 1789 г., където се казва, че обществото има правото да изисква от всеки свой обществен чиновник отчет за неговата дейност.
докладчик. - (DE) Г-н председател, г-н член на Комисията, госпожи и господа, днес ние дискутираме върху междинния преглед на Финансовата рамка за 2007-2013 г. Бих желал да ви напомня още веднъж, че първоначално ние постигнахме съгласие по набор от междуинституционални декларации, за изпълнението на които се призовава в настоящия доклад и които ние предаваме на новоизбрания Парламент под формата на насоки за обсъждане от Европейския парламент по време на разискванията през следващите няколко месеца.
Има три основни декларации, които следва да се включат в бъдещите обсъждания на приходната и разходната политика по начин, който не се прилагаше досега. Поради това Комисията пое ангажимент да представи отчет за функционирането на междуинституционалното споразумение в края на 2009 г. Комисията се натовари да представи и пълен, широкообхватен преглед на бюджета, обхващащ всички аспекти на разходите на Европейския съюз, включително общата селскостопанска политика, както и на ресурсите, включително отстъпката за Обединеното кралство, през 2008-2009 г. Освен това не трябва да забравяме, че междинен преглед на редица от многогодишните програми ще се направи в Парламента през 2010 г.
Всеки, който се запознае с материалите от обществените консултации, ще види, че държавите-членки, за разлика от другите изразили становище органи, се опитват да се изплъзнат от отговорностите и ангажиментите си, като минават директно на бъдещите финансови перспективи. Аз току-що идвам от обсъждане на т. нар. План за възстановяване на икономиката и бих искал да кажа, че това, което се случва тук, като постоянното търсене на възможни резерви, с които не разполагаме вече, и новите планове, които нарушават свързаните с бюджета права на Парламента, дава ясно да се разбере, че не можем да продължаваме да работим както преди. Ето защо аз призовавам Комисията да представи предложение през есента, което ще обхваща не само периода след 2013 г., но ще включва и преглед на финансовите перспективи и ще открива нови перспективи за бъдещето.
В настоящия доклад ние много ясно отстояваме тезата, че в центъра на нашето внимание трябва да са преди всичко съществуващите дефицити и дългосрочните перспективи, без да се захващаме с влиянието върху бюджета на Договора от Лисабон за реформа. Поради тази причина ние гласувахме в комисията по бюджети с голямо мнозинство в полза на триетапния подход: отстраняване на слабостите и очевидните недостатъци на неразрешените проблеми, по които не можахме да постигнем съгласие, и изясняване на наличието на рубрики в бюджета, които са основните области, цел на нашите политики, и които страдат от хроничен недостиг на средства. Например ние няма да можем да постигнем нашите цели в научноизследователската дейност и иновациите. В областите, които обхващат рубрики 3а и 3б, ние няма да сме в състояние да постигнем целите си по отношение на културата, младежта, образованието и осигуряването на нашата вътрешна и външна сигурност. Общата външна политика и политиката за сигурност са също недостатъчно финансирани.
Ето защо отправихме следното предложение до Съвета - нека обсъдим слабостите и организираме преговори в тази област, но не като част от борбата за годишната бюджетна процедура. Нашето предложение е да разрешим тези проблеми в един амбициозен преглед, като в същото време удължим периода на действие на съществуващата Финансова перспектива до 2015 г. или дори до 2016 г., така че в дългосрочен план да постигнем необходимата демократична легитимност на финансовата рамка. Това предполага по-тясно доближаване на мандата на Комисията и периода, който покрива финансовата рамка. Освен това не трябва да забравяме, особено в контекста на разискванията относно Европейската инвестиционна банка, че е необходимо да не допускаме бюджети в сянка извън този на Общността.
Бих желал да завърша с това, че настоящият доклад е съгласуван с докладите, изготвени от комисията по конституционни въпроси. Ето защо ние отправяме следното послание към Комисията и Съвета: за нас целта за постигане на петгодишна финансова рамка, чието действие върви успоредно с мандата на Комисията, не подлежи на разискване. Ние сме готови единствено да преговаряме по начина за постигане на нашата цел. Благодаря ви много.
член на Комисията. - (EN) Г-н председател, благодаря Ви за двата доклада, които можем да определим като оценка за новия Парламент, за сегашния състав на Комисията, както и за бъдещата Комисия за това как да преговаряме, с какви инструменти ще разполагаме за управление на европейския бюджет и как ще изглежда той в бъдеще.
Във връзка с това бих желала да поздравя всички колеги от Парламента и Комисията. В продължение на пет години ние бяхме свидетели на безпрецедентни събития. Преразгледахме финансовата рамка на три пъти - нещо, което не се е случвало преди това, - първо, "Галилео", после инструмента за прехрана и сега 5 млрд. EUR.
Това се дължи единствено на способността на институциите, когато е необходимо, да използват всичките си възможности за постигане на резултати независимо от сложните за управление на финансовата рамка условия.
Ето защо Комисията си взема бележка и за двата доклада, особено за този на г-н Böge, свързан с бъдещата рамка на европейския бюджет. Комисията е готова сега и в бъдеще да преговаря за това, което сте включили в доклада. Ние ще потвърдим ангажимента си за изготвяне на средносрочен преглед и оценка на работата по Междуинституционалното споразумение (МИС). Потвърждаваме, че ще изпълним задълженията си и ще спазим поетите по МИС ангажименти за реформа на бюджета до края на настоящата година.
Като отчитам този факт, бих желала лично да благодаря на Парламента. Вероятно това е едно от последните ми изказвания пред Вас и бих искала да благодаря на всички ви за сътрудничеството и за проявеното от Вас разбиране от самото начало. В тези трудни времена заедно успяхме да постигнем чудесни резултати.
- Следващата точка от дневния ред е изявлението на Комисията относно бъдещето на автомобилната индустрия.
заместник-председател на Комисията. - (DE) Г-н председател, госпожи и господа, това е вторият случай в рамките само на няколко месеца, при който се събираме в Парламента, за да обсъждаме ситуацията с автомобилната индустрия в Европа. За съжаление, трябва да кажа, че ситуацията се е влошила след последното ни разискване.
През последното тримесечие на 2008 г. продажбите на нови автомобили спаднаха с 20 %, а производството на автомобили - с 29 %. Тази отрицателна тенденция продължава и през 2009 г. През януари и февруари тази година продажбите са намалели съответно с 29 % и 18 %. Спадът щеше да е по-голям, ако някои държави-членки не бяха стартирали успешни инициативи за стимулиране на търсенето. Кризата не се ограничава само до европейския пазар. Износът в трети страни бързо намалява, което означава, че можем да очакваме отрицателно въздействие върху европейския търговски баланс. В целия свят автомобилната индустрия е под натиск.
Няма перспективи за подобрение през останалите месеци от годината. Цялостното производство на автомобили и търговски превозни средства в Европа има вероятност да спадне с 20-30 %. Това означава, че през 2009 г. в Европа ще бъдат произведени приблизително 5 милиона по-малко превозни средства, отколкото през 2007 г. Отрицателната прогноза важи по-специално за търговските превозни средства, където се очаква спад в производството от 35 %.
Както знаете, Комисията реагира бързо на тази ситуация. През октомври 2008 г. ние направихме първите препоръки в групата CARS 21 за преодоляване на кризата, включително с участието на Европейската инвестиционна банка и стимулите за бракуване на автомобили. В началото на януари се срещнах с финансови министри от Европейския съюз, за да договорим общ подход за кризата. На 25 януари Комисията представи концепция, която беше одобрена няколко дни по-късно от Европейския съвет и Съвета по конкурентоспособността.
Нашите отговори са насочени пряко към най-важните причини за тази много сериозна криза. Тези причини включват бърз спад на търсенето, затруднен достъп до капитал, проблеми с ликвидността и структурен свръхкапацитет. Що се отнася до структурния свръхкапацитет, това е световно явление. Това, което искаме сега, е да запазим интегритета на европейския вътрешен пазар, да избягваме протекционизма и да запазим солидарността на държавите-членки, за да запазим работни места в автомобилната индустрия.
Искам да заявя ясно на този етап, че самата индустрия трябва да предприеме първите действия. В рамките на CARS 21 ние сме установили основните условия за насочена към бъдещето автомобилна индустрия и постоянно ги подобряваме. За да бъда напълно ясен относно това, европейската автомобилна индустрия сега трябва да положи усилия на широк фронт, за да изведе на пазара видове автомобили, от които имаме нужда в началото на XXI век, с други думи, ефективни по отношение на енергията автомобили с ниска консумация на гориво, които внимателно използват ресурсите.
Що се отнася до политическия аспект, Комисията ясно е заявила своята позиция. По наше мнение най-важната задача е да се позволи на финансовата система отново да функционира ефективно, така че да може да се предостави високо ниво на инвестициите, от което има нужда европейската автомобилна индустрия. Това високо ниво на инвестициите е необходимо, тъй като индустрията трябва да разработи и да изведе на пазара европейския автомобил на бъдещето.
Ние сме приели Временна общностна рамка за държавната помощ, която дава на държавите-членки повече възможности за маневриране при решаването на проблемите с ликвидността. Това беше необходима стъпка, за да се гарантира, че по принцип печелившите дружества не стават жертва на силните ефекти на кризата.
В допълнение, искахме да гарантираме, че дружествата ще продължат да инвестират в изследвания и модернизации, особено по време на кризата. Постигнали сме добър напредък с мерките, които сме предприели. Тази година Европейската инвестиционна банка вече е одобрила проекти за автомобилната индустрия на стойност повече от 3 млрд. EUR. Допълнителни проекти на обща стойност от няколко милиарда евро вече се планират за 2009 г. Тези проекти включват не само производители на автомобили, а също и доставчици на автомобилната индустрия.
Европейската инвестиционна банка, на която искам изключително да благодаря за нейното сътрудничество, също работи по специална програма за средните предприятия в индустрията на автомобилното снабдяване, които са изключително силно засегнати от кризата. Ще предоставим 1 млрд. EUR за изследователско партньорство с индустрията, за да се ускори преминаването към нисковъглеродна, ефективна по отношение на енергията икономика. Това е необходимо, за да се постави европейската индустрия в добра позиция за периода след кризата, така че наистина тя да може да се възползва от положителното развитие, което очакваме тогава.
Можем да направим нещо и по отношение на търсенето. Някои държави членки са въвели стимули за бракуване на автомобили, за да стимулират търсенето. Комисията е изложила насоки, които държавите-членки трябва да следват за въвеждането на програми за стимули от този вид. Целта е да се гарантира, че националните мерки нямат дискриминационен ефект и не се намесват във вътрешния пазар. С радост мога да ви кажа, че това има успех.
Разбира се, ние също трябва да се предпазим от ефектите на структурната промяна, да задържим социалните разходи минимални и да задържим квалифицираните работници в автомобилната индустрия. Ако европейската автомобилна индустрия иска да остане конкурентна в дългосрочен план, някои структурни промени са неизбежни. Процесът ще бъде болезнен, но е неизбежен. Необходима ни е мощна, конкурентна индустрия със значителен потенциал за заетост, а не дружества, които са постоянно зависими от субсидии. Европейската комисия е предоставила парични средства от Европейския социален фонд и Европейския фонд за приспособяване към глобализацията, за да подпомага работниците, които са най-силно засегнати от временните ефекти на същественото преструктуриране на индустрията.
През април ще проведем нашата първа кръгла маса с представители на индустрията, на работниците и държавите-членки, за да обсъдим социалното измерение на кризата и нашата ответна реакция. Въпреки това бих посъветвал предприятията сега да предоставят професионално обучение на своите служители, за да подобрят шансовете им за намиране на работа в автомобилната индустрия или в други сектори на икономиката.
Искам да кажа нещо за ситуацията при един конкретен производител, "Дженеръл Мотърс", в Европа, който се състои от "Opel", "Vauxhall" и "Saab". Искам да повторя на този етап, че не е в интерес на Европа да позволява западането на това дружество. Повече от 200 000 работни места в цяла Европа зависят от дружеството. Не съм на мнение, че изчезването на производствените обекти на "Дженеръл Мотърс" в Европа ще спомогне за решаването на проблема с капацитета в европейската автомобилна индустрия и поради това трябва да се приветства. Засегнатите работници не носят отговорност за кризата в тяхното предприятие. Кризата идва единствено от Америка.
Няма национално решение на този проблем. Няма дори европейско решение. Може да има единствено трансатлантическо решение, което включва дружеството майка. Поради това е важно да знаем какво ще се случи в САЩ. В момента ние не знаем това. Дори американското правителство все още не знае. Радвам се, че всички европейски правителства, в страните на които има обекти на "Дженеръл Мотърс", се съгласиха да не действат самостоятелно, а да работят заедно по европейската част от решението. Резултатът от това решение може да бъде единствено дружество приемник, което е конкурентоспособно и може да оцелее на пазара. В допълнение, трябва да е възможно да се предостави икономическо и политическо оправдание за това решение. Работните места в "Дженеръл Мотърс" в Европа са твърде важни, за да позволим те да бъдат въвлечени в избори или политиката на националните интереси. Именно поради това Комисията ще продължи да полага усилия, за да намери европейско решение от този вид.
Накрая, Комисията също ще гарантира, че в тези трудни времена няма да налага на автомобилната индустрия допълнителни финансови тежести, които могат да бъдат избегнати, като част от своята законодателна програма.
Времето за разговори относно сериозността на кризата вече е отминало. Имаме изготвен европейски план с координирани мерки на нивото на Европейския съюз и на държавите-членки. Сега е времето да действаме и да изпълним изцяло тези планове. Благодаря ви много.
от името на групата PPE-DE. - (DE) Г-н председател, бих желал да благодаря на г-н Ферхойген за това, че постави на разглеждане този въпрос и да го поздравя за успешното координиране на европейските мерки, като на проведената на 13 март среща на министрите не допусна отделните държави-членки да действат самостоятелно.
Поискахме разискване по Вашия писмен доклад, защото считаме, че кризата е много тежка и Европейският парламент трябва да я обсъди. Съставихме проект на обща резолюция, която обхваща най-важните въпроси.
Искам да припомня отново част от това, което казахте. Разбира се, спасяването на едно предприятие може да е успешно само ако се отчете неговата собствена отговорност - и специалните обстоятелства в случая с "Дженеръл Мотърс", заедно с правата върху интелектуалната собственост и много други фактори. Като цяло отрасълът е много голям. От автомобилната промишленост зависят общо 12 милиона работни места, годишни инвестиции в размер на 20 млрд. EUR, годишен оборот от 780 млрд. EUR и добавена стойност 140 млрд. EUR. Това е много важен отрасъл, който е изпаднал в трудно положение частично и по своя вина - тук имам предвид свръхпроизводството и политиката спрямо новите модели при някои производители, но основната причина е международната криза на финансовите пазари.
Поради това ние подкрепяме предприемането на съвместните мерки. Те трябва да помогнат за осигуряване на устойчивост на автомобилната промишленост, да стимулират търсенето, така че отрасълът да преодолее кризата, и да улеснят осигуряването на инвестиции и финансови средства за купувачите и за производителите. Освен това, както споменахте в края на изказването си, тези мерки не трябва да станат причина за възникване на нови законови проблеми, които биха увеличили натиска върху конкурентоспособността на европейската автомобилна промишленост.
Въз основа на всичко това ние можем да приемем съвместната резолюция. Моята група ще гласува в подкрепа на изменението на параграф 5, предложено от групата на социалистите в Европейския парламент, отнасящо се конкретно за случая с "Дженеръл Мотърс", за да можем с голямо мнозинство да насърчим Комисията да гарантира сигурността на работните места и да открие нови перспективи пред автомобилната промишленост.
Г-н председател, г-н член на Комисията, госпожи и господа, в обозримото бъдеще човечеството няма да може да съществува без леки и товарни автомобили. Тези транспортни средства трябва да замърсяват по-малко околната среда и да консумират по-малко гориво. Но дори и най-добрият възможен и ефективно организиран обществен транспорт никога няма да постигне гъвкавостта на средствата за индивидуален транспорт.
В технологично отношение европейската автомобилна промишленост е водеща в световен мащаб. Тази авангардна промишленост трябва да бъде опазена. Това е от стратегическо значение за цялата европейска промишлена структура. От нея пряко или косвено зависят милиони работни места. Групата на социалистите в Европейския парламент желае запазване на работните места. Тя призовава всяко евентуално преструктуриране да се предшества от обсъждане с работниците и техните професионални съюзи.
След мерките в банковия сектор, Китай финансира модернизацията и технологичното развитие на този отрасъл. Ето защо напълно съм съгласен с коментара на г-н Ферхойген. Европа трябва да е готова да изпълни задълженията си. При необходимост Европейската инвестиционна банка трябва да се рекапитализира, за да може да подпомогне преструктурирането на отрасъла и на хилядите му подизпълнители, които по същество са малки и средни предприятия.
Очакваме Комисията да продължи да организира конструктивния диалог между всички европейски държави, в които има обекти на производители от САЩ и съответните предприятия. Ние поздравяваме г-н Ферхойген за инициативата му в това отношение.
От друга страна, ние трябва да осигурим защита на европейската интелектуална собственост и да върнем в Европа патентите за създадени тук изобретения, които сега са регистрирани в Съединените щати. Това прилича на голяма кражба или поне на експроприация без компенсации. Немислимо е в бъдеще европейските предприятия да трябва да плащат за правото да използват ноу-хау, разработено от инженери и работници в Европа.
Що се отнася до положението на "Дженеръл Мотърс", г-н председател, групата на социалистите е съгласна с казаното в тази зала от г-н Ферхойген.
Функциониране и устойчивост на европейската авиационна система - Летища, управление на въздушното движение и аеронавигационно обслужване (разискване)
доклада на Marian-Jean Marinescu - от името на комисията по транспорт и туризъм, относно предложението за регламент на Европейския парламент и на Съвета за изменение на Регламенти (ЕО) № 549/2004, (ЕО) № 550/2004, (ЕО) № 551/2004 и (ЕО) № 552/2004 с цел подобряване функционирането и устойчивостта на европейската авиационна система - C6-0250/2008 -, и
доклада на Marian-Jean Marinescu - от името на комисията по транспорт и туризъм, относно предложението за регламент на Европейския парламент и на Съвета за изменение на Регламент (ЕО) № 216/2008 в областта на летищата, управлението на въздушното движение и аеронавигационното обслужване и за отмяна на Директива 2006/23/ЕО на Съвета - C6-0251/2008 -.
докладчик. - (RO) Пакетът Единно европейско небе ІІ (ЕЕН ІІ) е насочен към цялата система за въздушен транспорт, с преки, положителни последици за авиокомпаниите, доставчиците на аеронавигационно обслужване, ръководителите на полети, летищата и аеронавигационната промишленост. По този начин на практика законодателят отговаря на необходимостта от хармонизиране и по-голяма ефективност на европейското въздушно пространство и въздушното движение в полза на околната среда, промишлеността и - на първо място и най-вече - в полза на пътниците.
Съгласието, постигнато със Съвета по пакета ЕЕН ІІ, за нас е стъпка напред по пътя към консолидиране на Европейския съюз. Това е следващата естествена стъпка след общия пазар, приемането на единна валута и създаването на Шенгенското пространство. От 2012 г. ние ще имаме шенгенско въздушно пространство. Маршрутите ще бъдат по-къси, управлението на движението ще бъде по-ефективно, а аеронавигационното обслужване ще бъде оптимизирано, а в бъдеще - интегрирано.
В резултат на това полетите ще бъдат по-кратки, ще се използва по-малко гориво, а емисиите на въглероден двуокис ще бъдат по-ниски, което естествено ще доведе до намаляване на цените на самолетните билети.
Компромисът, постигнат след преговорите със Съвета, отразява нуждата от ускоряване на създаването на функционалните блокове въздушно пространство (ФБВП). Ние постигнахме съгласие относно крайния срок за привеждането в действие на ФБВП, който е шест месеца преди първоначалното предложение на Европейската комисия.
Работата на ФБВП е основният елемент от създаването на единно европейско небе. Ето защо аз приветствам споразумението, подписано през ноември миналата година, за най-големия функционален блок въздушно пространство, който обхваща Централна Европа.
Бих искал да използвам възможността да призова за подкрепата на Европейската комисия за одобрение на проекта, свързан с функционалния блок въздушно пространство между Румъния и България "Дунав", като част от финансовата рамка TEN-T.
С подкрепата на представителите на френското и чешкото председателства, на които използвам възможността да благодаря, ние успешно балансирахме отношенията и уменията по взимане на решения между държавите-членки и Европейската комисия, по-специално във връзка със схемата, отчитаща функционирането - ключов елемент от пакета ЕЕН II.
Комисията ще изготви решение относно подходящата хармонизация и прилагането на целите, включени в националните планове за функционирането.
Първоначалното предложение на Комисията беше допълнено от два елемента, представени от Парламента. Първият от тях е назначаването на координатор на функционалните блокове въздушно пространство. Считаме, че е необходимо, въз основа на модела на TEN-T, да назначим координатор, който да улеснява подписването на работни споразумения за блокове въздушно пространство, като така ускорява процеса по постигане на единно европейско небе. Вторият елемент е свързан с изясняване на понятието "общи проекти" и определението на финансовите средства, свързани с тях.
Европейският парламент успя също така да отдели специално внимание на човешкия фактор. Компромисът, постигнат със Съвета, изяснява също взаимните зависимости между ЕЕН ІІ и Европейската агенция за авиационна безопасност, като се взема предвид, че разширяването на пълномощията на агенцията по летищата, УВД/АНО и РВД на практика е елемент от пакета, свързан с безопасността.
Считам, че е от изключителна важност да бъде намерено ясно и пълно определение за летища, които попадат в обхвата на разпоредбите на този регламент.
Новите спецификации, издадени от Европейската агенция за авиационна безопасност, трябва включат вече съществуващите. Освен това се дава възможност за посочване на дерогациите, предоставени до момента. Аз също така успях да въведа някои разпоредби, отнасящи се до необходимостта от укрепване и разширяване на процеса на консултации, включващ всички заинтересовани страни.
Докладите, които предстои да бъдат гласувани утре, отбелязват важна стъпка по пътя към създаване на единно европейско небе и съм уверен, че те ще бъдат успех и триумф за всички заинтересовани страни.
заместник-председател на Комисията. - (IT) Г-жо председател, уважаеми колеги, в навечерието на европейските избори и две седмици след приемането на третия морски пакет предстои европейските институции да изпратят поредния позитивен сигнал на гражданите на Европейския съюз, като така демонстрират, особено в този кризисен момент, че Комисията, Парламентът и Съветът са на страната на гражданите, че могат да се борят с трудностите и че могат да намират практически приложими решения.
Реформата за единно европейско небе е важен сигнал, който ще има последици за промишлеността и за гражданите и ще намали замърсяването на околната среда. Данните за трудностите пред въздушния транспорт, с които разполагаме, са добре известни - днес постъпиха още данни и аз ще ги представя по време на отговора си - и ние демонстрирахме, че можем да реагираме на криза, а това определено е нещо положително, защото по този начин европейците разбират, че съществуват институции и че те могат да се справят с трудностите.
Ето защо искам да благодаря на Парламента за бързината, с която прие това решение. Благодарен съм на г-н Marinescu, с когото ме свързва отдавнашно приятелство, създадено в Парламента, където работихме съвместно, рамо до рамо - познавам неговите способности, които той отново демонстрира, като работи заедно с Комисията и постигна важен резултат в много кратък период. Заедно с него бих искал да благодаря и на докладчиците в сянка, които отново дадоха възможност на институциите да подкрепят хората на Европа.
Това определено е голям ангажимент - ангажимент, който, повтарям, представлява ефективен отговор. Въздушният транспорт всъщност очаква практически и осезаеми мерки, които ще направят възможно изпълнението на изискванията не само на превозвачите, но най-вече на пътниците. За тази цел аз настоявах за въвеждането на регулатор на услугите, който да гарантира, че качеството на услугите няма да се възпрепятства от монополи. Освен това своевременното въвеждане на управление на мрежата за въздушно движение, в допълнение към улесняване на разгръщането на националните системи, може да даде пример за всички видове транспорт, а също и за секторите далекосъобщения и енергетика.
Бих искал да подчертая подкрепата, предложена от Парламента на Комисията във връзка с разработването на нов инструмент за финансиране на трансгранични инфраструктурни проекти, произтичащ, наред с другото, от програмата SESAR. Парламентът осъзна важността на партньорството и потвърди отново важната роля, която играят операторите по отношение на изпълнението на този амбициозен подход.
Удовлетворен съм, когато виждам, че Парламентът се присъединява към Комисията, за да признае чрез съвместна декларация важността на човешкия фактор. По-специално, Парламентът даде своята подкрепа за укрепване на положението на военните органи чрез създаването на единно небе, а това е позиция, която подкрепям напълно - не на последно място защото за известно време бях ръководител на полети във военните органи и поради тази причина разбирам важната роля на военните ръководители на полети за въздушния транспорт. Бих искал да посоча като пример оперативни зали, които съм посетил и в които граждански и военни оператори работят рамо до рамо, за да гарантират безопасността на въздушния транспорт.
Съвместната декларация, която аз подкрепям, посочва, че Комисията следва надлежно да вземе предвид човешките фактори, за да приложи ефективно разпоредбите на единното европейско небе, трябва да се убеди, че безопасността никога няма да бъде смятана за даденост и трябва да признае необходимостта от по-нататъшно укрепване на културата на безопасност, по-специално като интегрира надеждна система за предупреждения при произшествия и съвременна система за повишаване на културата на труда, за да се извличат поуки от произшествията, които се случват.
Комисията декларира, че ще изгради модела за услуги въз основа на действителна култура на безопасност, интегрирайки ефективна система за предупреждения при произшествия и съвременна система за култура на труда (т.н. "култура на справедливостта") като основа за осигуряване на безопасност. Тя ще гарантира, че специалистите, отговорни за гарантиране на безопасността, имат достатъчно умения, а също ще насърчава участието на представителите на персонала в създаването на единното европейско небе на ниво национален функционален блок въздушно пространство и на нивото на Общността. Тя ще направи оценка на интегрирането на човешки фактори в създаването на единно европейски небе не по-късно от 2012 г.
В заключение искам да кажа, че за пръв път ще бъде засегнат всеки един аспект от въздухоплавателния сектор. Благодарение на този нов подход безопасността на наземното движение на летищата, във въздушните коридори и при приземяване и излитане ще бъде управлявана от една структура.
Ето защо това е началото на един нов етап за Агенцията за авиационна безопасност. Такова бързо приемане на пакета - и искам да ви благодаря отново - показва силната политическа воля, която съществува на европейско ниво, за осъзнаването на големите идеи на един важен мой предшественик, който, за съжаление, вече не е между нас: Loyola De Palacio. Тя желаеше наистина единно небе за благото на европейските граждани. Днес ние успяхме да осъществим тази реформа.
Г-жо председател, комисията по промишленост, изследвания и енергетика счита предложението на Комисията за положително, тъй като то премахва недостатъците на първия пакет по отношение на съгласуваност, ефективност, намаляване на разходите и подобрено управление.
Основният принос на комисията по промишленост е свързан с финансирането. Генералният план за УВД изисква големи ресурси, ето защо трябва да бъде възможно използването на публично финансиране, където това е необходимо, а първоначалната инвестиция не трябва да бъде предварително финансирана от потребителите.
Приносът е свързан също така и с ролята на Евроконтрол, който ние смятаме, че трябва да претърпи цялостна реорганизация, за да се осигури неговото добро управление и контрол на предоставянето на услуги. Що се отнася до приватизирането на услуги, аз продължавам да смятам, че е по-ефективно да се направи едно проучване на условията, без никакви предубеждения, и да се вземе решение в зависимост от резултата.
Следващата точка е разискването по въпроса с искане за устен отговор (B6-0225/2009) от г-н Cappato, от името на групата на Алианса на либералите и демократите за Европа, към Комисията относно оперативната съвместимост между зарядните устройства за мобилни телефони.
автор. - (IT) Г-жо председател, госпожи и господа, фактът, че водим разискване, е много ясен и недвусмислен: в момента се използват приблизително 500 милиона мобилни телефона в Европа и 30 различни вида зарядни устройства. Техническата причина за това различие: няма такава. Не съществува техническа причина. Това е просто източник на нечестна спекулация от страна на производителите, от една страна, и създаване на очевидна вреда за околната среда, от друга, тъй като в резултат от този неизбежен капан, в който са вкарани потребителите, стотици милиони зарядни устройства се разхвърлят в околната среда на всеки две до три години.
Европейската комисия - членът на Комисията Ферхойген - вече отговори много ясно на нашия въпрос, с който се искаше предприемането на действия за стандартизиране на това оборудване и днес ние сме тук, за да попитаме г-н члена на Комисията на какъв етап сме. Единият възможен път е саморегулирането, под което имам предвид, че производителите на мобилни телефони, а съответно и на зарядни устройства, могат да се съгласят много бързо да наложат стандарт, който слага край на тази наистина нелепа и вредна ситуация.
Ето защо бихме желали веднага да кажем, г-н Ферхойген, че каквато и гаранция за саморегулиране да желаят да дадат производителите, ние трябва ясно да заявим, че ще се намесим с регламент, ако този отговор бъде недостатъчен, и че този регламент няма да се отнася само за мобилните телефони и зарядните устройства за тях, но също до други цифрови устройства, при които съществува същият проблем. По този начин Европа също така може - приключих, г-жо председател - да наложи стандарти, които в крайна сметка да бъдат наложени и на международно равнище. Това е изключителна възможност, свързана с технически въпрос, но е важна за европейските потребители.
заместник-председател на Комисията. - (DE) Г-жо председател, госпожи и господа, радостен съм, че мога да информирам членовете на Европейския парламент, че беше отбелязан действителен напредък при хармонизирането на зарядните устройства в Европа.
Най-напред, все пак, бих искал да благодаря на г-н Cappato и г-н Manders за решителността, с която се отнесоха към този въпрос, който е част от ежедневието на гражданите на Европа.
Напълно съм съгласен се тях, че трябва да сложим край на все по-нарастващия брой зарядни устройства и че в бъдеще трябва да е възможно мобилните телефони да бъдат зареждани, като се използва едно, стандартно зарядно устройство. Стотиците милиони непотребни зарядни устройства и адаптери в Европа са абсурден товар за околната среда и в същото време са скъп дразнител за потребителите. Днес всеки, който сменя мобилния си телефон, по принцип се нуждае от напълно различно зарядно устройство. Дори различни модели на един и същ производител не използват стандартно зарядно устройство.
Проблемът не е нов. Важно е обаче да осъзнаем, че зареждането на мобилен телефон не е като зареждането на автомобил с гориво. Това е по-сложен технически проблем. Преди няколко години технологията все още не беше достигнала ниво, при което да бъде възможно пълно хармонизиране, по-специално поради рискове за безопасността. Мобилните телефони можеха да прегреят или дори да експлодират по време на зареждане.
Междувременно тези трудности бяха преодолени и сега няма технически причини, които биха могли да възпрепятстват хармонизирането.
Ето защо аз предприех конкретни стъпки за насърчаването на промишлеността да въведе на пазара стандартно зарядно устройство.
Убеден съм, че промишлеността ще реагира бързо. В ролята си на европейска институция обаче, ние трябва да запазим бдителност. При никакви обстоятелства не трябва да изключваме възможността от въвеждане на нормативна уредба. Както вероятно вече знаете, на последния си конгрес в Барселона мрежовите оператори обявиха, че след 2012 г. ще бъде възможно повечето от продаваните от тях мобилни телефони да се зареждат с едно стандартно зарядно устройство.
Това е добре, но не е достатъчно. Комисията би желала да види пълно хармонизиране въз основа на единен стандарт и задължаваща инициатива по този въпрос от страна на промишлеността. Комисията очаква от промишлеността да изготви правнообвързващо споразумение под формата на меморандум до края на април. Този меморандум трябва да бъде подписан от основните производители на мобилни телефони и трябва да гарантира, че всяко зарядно устройство може да зарежда всеки мобилен телефон и че всеки мобилен телефон може да бъде зареждан с всяко зарядно устройство.
Комисията няма да се поколебае да направи законодателно предложение, ако промишлеността не въведе доброволно споразумение.
Очаквам, че проблемът ще бъде автоматично решен за други устройства, като например цифрови фотоапарати и MP3 плейъри, след като бъде извършена промяна при мобилните телефони. Ако това не се случи, може да се наложи и правна намеса.
Комисията продължава да разчита на ценната подкрепа на Европейския парламент, за да се реши този досаден проблем веднъж завинаги.
Г-жо председател, г-н член на Комисията, госпожи и господа, днес можем да отбележим Европейския ден на мобилния телефон, защото заедно с Комисията и Съвета днес ние приехме "Регламент относно роуминга II". Постигнахме добър краен резултат, който ще доведе до намаляване на цените за използване на мобилни телефони. Това е нещо добро по време на икономическа криза. Планираме също програма за намаляване на цените на зарядните устройства, което е много важно за гражданите на Европа.
Зарядните устройства трябва да имат етикет, който да посочва тяхната категория на ефективност, както е при хладилниците, така че човек да може да види колко енергия потребяват. За нас е важно също така да въведем правно изискване за автоматично изключване, така че зарядното устройство да може автоматично да се изключва, когато устройството е заредено. Също така, следва да поискаме от институциите по стандартизация да изготвят предложения, които да направят това възможно.
Считам, че графикът, представен тук от Комисията, е добър, тъй като той поставя изискване към промишлеността да постигне доброволно споразумение до април или да бъде обект за техническо законодателство. Това, разбира се, не е толкова лесно, колкото изглежда. От една страна, имаме връзката между зарядното устройство и мобилния телефон. Тук създаването на технически стандарт няма да бъде сложно. От друга страна обаче, стенният контакт представлява проблем, който ни е познат от европейските стандарти. В този случай следва да разработим и предложения за решаване на този проблем, който засяга не само Европа, но и останалата част на света. Вероятно можем да включим Международната организация по стандартизация (ISO), за да бъде намерено решение в световен мащаб.
Въпросът, който обсъждаме днес, на практика ще засегне голям брой потребители на равнище Европейски съюз. Трябва също да спомена, че 2009 е годината на творчеството и иновациите, през която можем да направим стъпка напред в посока на тази стандартизация, ако такова споразумение бъде подписано между производителите на мобилни телефони, въпреки неговия доброволен характер засега.
Смятам, че ни е необходим преди всичко общ технически стандарт. Смятам също така, че е важно европейските институции, които се занимават със стандартизация, също да бъдат включени, така че на пазарно равнище да бъде извършено подходящо проучване.
Смятам, че също така е важна и кампания за информиране на потребителите, тъй като няма да е достатъчно да имаме само етикетиране на мобилните телефони относно тяхната ефективност. Считам, че е важно и да бъде започната кампания за информиране на потребителите относно зарядните устройства за мобилни телефони.
2012 г. не е далеч. Мисля, че ако производителите наистина инвестират в този нов тип уникално зарядно устройство, ще има достатъчно време да спазим крайния срок през 2012 г.
Все пак бих искала да спомена, че проучванията на практика доведоха до това някои приложения да се появяват на пазара: предлагат се зарядни устройства, които могат да бъдат използвани в непосредствена близост за зареждане на два или три апарата. Дори и тези апарати да са различни марки и модели, те могат да бъдат зареждани едновременно.
Ето защо трябва да инвестираме повече в проучвания, особено, според мен, в проучвания, насочени към сектора на информационните и комуникационните технологии. Бележи се напредък. В Седмата рамкова програма за научноизследователска дейност ние сме разпределили големи суми. Изглежда обаче, че за сравнително тясна област като зарядните устройства за мобилни телефони не е направено достатъчно. Ето защо смятам, че споразумението между производителите е стъпка напред, но то трябва да бъде придружено от някакви общи стандарти.
от името на групата ALDE. - (NL) Г-жо председател, днес ние разискваме въпрос, който е от особен интерес за потребителите, а именно стандартното свързване на зарядните устройства за мобилни телефони. Като либерал, разбира се, подкрепям това да се позволи на вътрешния пазар да работи и съм за възможно най-малка правителствена намеса на пазара. От друга страна, потребителите също трябва да имат възможност да избират. В момента потребители, които закупуват нов телефон, нямат никакъв избор. Зарядното устройство трябва автоматично да бъде закупено с телефона, а това често води до силно раздразнение сред потребителите. Нещо повече, проучванията показват, че потребителите харчат 300 млн. EUR годишно за нови зарядни устройства, защото те автоматично са част от комплекта при закупуването на нови телефони. Това води и до натоварване на околната среда в размер на 300 млн. EUR годишно, без тук да се включва пилеенето на енергия, до което водят тези евтини зарядни устройства, защото често пъти те се оставят в контакта, дори след като самият телефон вече е изключен от тях и по този начин продължават да потребяват енергия.
Моят колега, г-н Cappato, и аз призоваваме от години за въвеждането на европейски стандарт и бих искал да поздравя г-н члена на Комисията за начина, по който той се справи с това - от една страна, с жест на любезност към промишлеността, но отправяйки в същото време предупреждение, като заяви: "Намерете решение, в противен случай ще изработим задължаващо законодателство". Бих искал да го поздравя още повече за този подход, тъй като, бидейки либерал, аз съм противник на задължителното регулиране, вместо което може да използва убеждаването. Убеждаването означава, че хората предпочитат да направят нещо, защото виждат ползата от него и смятам, че г-н членът на Комисията е постигнал изключителен успех в това отношение.
Разказвал съм следния малък анекдот няколко пъти преди. Когато се запознах с жена си преди 35 години, аз я убедих да излезе с мен. Ако я бях принудил, тя вероятно нямаше да види практическата полза, която е явна сега, и поради тази причина идеята нямаше да просъществува дълго. Смятам, че този пример важи и за промишлеността, защото ако промишлеността трябва да реши въпроса самостоятелно, тя ще го направи по-добре, отколкото ако решението бъде постановено от политиците.
Ето защо считам, че това е едно отлично решение. Надявам се, че след време Вие ще можете не само да въведете стандарт за зарядните устройства за телефони, но също така и за повече артикули електрическо оборудване, тъй като същото неудобство важи и за други електрически уреди. Ако едно семейство излезе на разходка през уикенда, то трябва да вземе със себе си 30 зарядни устройства. Винаги има хора, включително и днес в залата, на които им се налага да поискат от някого назаем зарядно устройство, тъй като са забравили своето. Човек трябва да намери точно определено зарядно устройство за точно определена марка и модел. Моите поздравления, г-н член на Комисията. Надявам се, че замисленото ще се осъществи през 2012 г. и се надявам, че ще действате решително, ако промишлеността не изпълни ангажиментите си, защото това е много важно. Трябва да запазите възможността за строги мерки, но за предпочитане е да постигнете решение по пътя на убеждението и саморегулирането. Вие успяхте в това и аз Ви поздравявам.
(DE) Г-жо председател, имам още един въпрос към г-н Ферхойген. Портовете USB 2 могат да пренасят не само енергия, но и данни. Това не би ли могло да бъде алтернативно решение?
Общи консулски инструкции: въвеждане на биометрични данни и заявления за визи (разискване)
Следващата точка е препоръката за второ четене от името на комисията по граждански свободи, правосъдие и вътрешни работи относно Общи консулски инструкции: въвеждане на биометрични данни и заявления за визи (05329/1/2009 - C6-0088/2009 - Докладчик: Sarah Ludford.
докладчик. - (EN) Г-жо председател, това предложение на Комисията, по което съм докладчик за Парламента, е четвъртият елемент от пакета за Визовата информационна система (ВИС), идващ след регламента за ВИС, решението за достъп до ВИС и мярката за използването на ВИС съгласно Кодекса на шенгенските граници.
Като изменя съществуващите общи консулски инструкции, този елемент, на първо място, взема мерки относно задължението да се осигурят биометричните данни, които ще се съхраняват във визовата информационна система, и относно стандартите, според които това да се случи, а на второ място, той включва разпоредби за организиране на приемането на заявления за визи.
Предвижда се пълна преработка на визовите правила с визовия кодекс, по който колегата ми от групата ALDE, Henrik Lax, е докладчик. Веднъж приет, този законодателен акт, който сега обсъждаме, ще стане неразделна част от визовия кодекс. Основната причина за разделянето на предложенията беше поради факта, че Комисията очакваше приемането на визовия кодекс да отнеме повече време от приемането на настоящото предложение, а не искаше приемането на визовия кодекс да забави пускането в действие на визовата информационна система.
Според мен централната система за ВИС ще е готова тази година през декември и би могла да се задейства в първия район, Северна Африка, в началото на 2010 г. Водих преговори със Съвета доста дълго време. Комисията по граждански свободи, правосъдие и вътрешни работи прие моя доклад през ноември 2007 г. За съжаление, не успяхме да постигнем съгласие на първо четене, така че през юли 2008 г. поисках Парламента да утвърди моя доклад, обаче по време на френското председателство постигнахме задоволителен напредък и успях да препоръчам приемането на този компромис на второ четене.
Пред нас стояха четири нерешени въпроса: възрастовата граница за пръстовите отпечатъци, насърчаването на държавите-членки да си сътрудничат, като допускат сключването на договори с външни доставчици само в краен случай, защитата на данните и сигурността и таксата за услугата за външните доставчици.
По отношение на пръстовите отпечатъци Комисията предложи да започнат да се снемат такива на деца, които са навършили шест години. Всъщност, пръстовите отпечатъци на малките деца се променят бързо и не бях убедена, че вече има достатъчно данни за надеждността през следващите години на отпечатъци, които са взети в толкова ранна възраст. Въпреки многото ми искания, не ми беше предоставено правдоподобно солидно доказателство за това, че пръстовите отпечатъци, снети между 6-годишна и 12-годишна възраст, могат да бъдат основа за удостоверяване на самоличността много години по-късно, без да има опасност от грешки.
Реакцията на Съвета на един етап беше да предложи да се снемат пръстови отпечатъци от малките деца на всеки две години, вместо на всеки пет, както е при възрастните, но това би било крайно неудобно за семействата. Затова аз настоях за благоразумен и практичен подход - да се приеме по-висока минимална възраст от 12 години, и Съветът наистина се съгласи да изключи децата под 12-годишна възраст, като се преразгледа тази възрастова граница след три години, след подробно проучване, осъществено под ръководството на Комисията.
Сега преминавам към въпроса за насърчаването на държавите-членки да си сътрудничат, като допускат външни доставчици. Не ме притеснява основната идея за наемане на външни изпълнители, но трябва да има надеждни условия, които да гарантират, че процесът на издаване на визи е честен и че наемането на външни изпълнители е последният вариант, както и че защитата и сигурността на данните са гарантирани.
Ето защо успяхме да включим в текста йерархия, при която сътрудничеството чрез ограничено представителство, съвместното разполагане или общи центрове за подаване на заявления за визи е първият избор, и само когато тези решения не са подходящи за справянето с големия брой кандидати или с осигуряването на добър географски обхват, тогава възлагането на външен доставчик влиза в действие. В компромиса става ясно, че държавите-членки остават отговорни за спазването на правилата за защита на данните и за всички нарушения съгласно националното законодателство.
Важен елемент е това, че в трети държави, които забраняват криптирането, се прилагат особени правила: прехвърлянето на данни по електронен път между консулства или между външен доставчик на услуги и държава-членка се забранява и държавата-членка трябва да гарантира, че електронните данни са прехвърлени физически в напълно криптиран вид на електронно запаметяващо средство, което се съпровожда от специални условия.
Последно, по отношение на таксата за виза, успешно настояхме, като условие за налагането от страна на външния доставчик на такса за услуга наред с визовата такса, че кандидатите за виза трябва винаги да имат възможността за директен достъп до консулството. Смятам, че това е много важно.
Като цяло свършихме добра работа. Компромисите бяха постигнати с тежка борба и мисля, че направихме крачка напред по отношение на общата визова политика.
член на Комисията. - (EN) Г-жо председател, преди всичко бих искала да предам съжалението на заместник-председателя г-н Баро, че няма възможност да присъства тази вечер.
Със задоволство отбелязвам, че Парламентът е приел общата позиция на Съвета и така е предал форма на политическото съгласие, до което достигнаха заедно със Съвета по това предложение по време на тристранния диалог на 2 декември 2008 г. Изказвам благодарностите си както към Парламента, така и към държавите-членки за готовността за отстъпки, която демонстрираха при постигането на официалното приемане на този инструмент, и най-вече искам да благодаря на докладчика, баронеса Sarah Ludford, и на съдокладчиците за тяхната подкрепа и сътрудничество. Това съгласие ще позволи да бъде продължена подготовката за пускането в действие на визовата информационна система (ВИС), планирано за края на тази година.
По предложение на Парламента, Комисията поиска Съвместният изследователски център да проучи важния въпрос за снемането на отпечатъци на деца под 12-годишна възраст. Техническите спецификации вече са изготвени и се очаква да бъдат изпратени на Парламента и Съвета в съвсем близко бъдеще.
Тази промяна в общите консулски инструкции също така ще предостави прозрачна и хармонизирана законодателна рамка за използването на външни доставчици, както и за въпроса за допълнителната такса за услуга.
Комисията счита, че текстът, по който е постигнато съгласие, е балансиран и, както се посочва в становището на Комисията към Парламента, привлича пълната подкрепа на Комисията.
от името на групата PPE-DE. - (DE) Г-жо председател, г-жо член на Комисията, госпожи и господа, за да подкрепим твърдението на Европейския съюз, че е пространство на свобода, сигурност и правосъдие, задачата ни е да контролираме разпределянето на входните визи за хора, които идват от страни извън Европа и пътуват за Европейския съюз. Новосъздадените правила изискват посолствата и представителствата на Европейския съюз да снемат пръстови отпечатъци и да правят снимки на кандидатите в бъдеще. Това отговаря на четири цели.
Първо, ще се улесни процесът на борба с измамите и злоупотребите, тъй като биометричните идентификатори затрудняват фалшифицирането на визи. Второ, това ще предотврати така нареченото "пазаруване на визи". Трето, процесът на кандидатстване за виза ще се ускори. Четвърто, в същото време граничният контрол ще се улесни, защото биометричните идентификатори ще позволяват на граничния персонал бързо да определя дали човекът пред тях е същият, на когото е била издадена визата.
Щяхме с удоволствие да подкрепим предложението на Комисията да се снемат пръстови отпечатъци на деца над 6-годишна възраст, за да предотвратим опасността от трафик на хора. За съжаление това не получи подкрепата на мнозинството в залата.
Групата на Европейската народна партия (Християндемократи) и Европейските демократи подкрепя с голямо мнозинство компромиса, че държава-членка, която е отговорна за приемането и обработването на заявленията, трябва също да може като краен вариант да работи с външни доставчици на услуги. Решителен фактор за нашето съгласие за такова сътрудничество е, че държавата-членка остава отговорна за защитата и сигурността на данните в такива случаи. Това означава, че електронните данни, изпратени от външните доставчици на услуги към властите на съответната държава-членка, трябва винаги да бъдат изцяло криптирани.
Искам да благодаря на докладчика и на колегите от другите групи, които работиха като докладчици в сянка по този проект три години.
Г-жо председател, г-жо член на Комисията, госпожи и господа, г-жо председател, Вие председателствате това заседание, ето защо говоря вместо Вас по този въпрос, който следихте като докладчик по становище.
Бих искала първо да отправя сърдечните си поздравления към баронеса Sarah Ludford за енергията, която вложи, и за резултатите, които постигна при трудните преговори по този въпрос. Смятам, че Парламентът трябва да се гордее с постигнатите резултати, защото задачата далеч не беше лесна, както видяхме.
Искам да наблегна предимно на две точки, които ми се струват съществени и от които можем да сме особено доволни: първо, вдигането от 6 на 12 години на възрастовата граница за снемане на пръстови отпечатъци от деца. Второ, установяването на принципа, според който събирането на биометрични данни от консулствата на държавите-членки може да се възлага на частни подизпълнители само в краен случай и при строга схема от определени много конкретни гаранции.
Знам, че според някои приетото решение не отговаря напълно на възможностите, които предложихме, особено по отношение на събирането от доставчик на услуги, в дипломатическа служба и прехвърлянето на данни чрез криптирана електронна поща или дори чрез криптирани електронни носители на данни, пренасяни в дипломатическа чанта.
Но ще отговорим, че това събиране от частни структури може да се извършва само в съответствие с европейското законодателство и че данните трябва да бъдат напълно кодирани от доставчика на услуги и предадени на компетентните органи на държавата-членка.
Нещо повече, получихме данни за нуждата да се договорят споразумения с трети страни, които забраняват кодирането на данни, пренасяни по електронен път. Проверката на заявления, всички евентуални интервюта, процедурата на потвърждение и отпечатването и поставянето на визови стикери ще се извършва само от дипломатически или консулски представители.
Следващата точка от дневния ред е докладът на г-жа Liotard - от името на комисията по околна среда, обществено здраве и безопасност на храните, относно предложението за регламент на Европейския съюз и на Съвета на Европа относно новите храни, изменящ Регламент (ЕО) № xxx/xxxx (обща процедура) - C6-0027/2008 -.
Г-жо председател, преди всичко бих искала да благодаря на докладчиците в сянка, тъй като те много ми помогнаха да подобря доклада на Комисията. Трябва да спомена също и сътрудничеството с чешкото председателство. Те също дадоха своя значителен положителен принос, след което само няколко неразрешени въпроса ни деляха от постигането на споразумение на първо четене, въпреки че при всички случаи е малко по-демократично първо да се проведе гласуване в Парламента.
Когато за първи път чух, че Комисията внася предложение за регламент относно новите храни, аз се запитах какво точно се има предвид под "нови храни". Бях също изненадана, че предложението на Комисията взе вътрешния пазар за отправна точка.
Ще започна с този въпрос. Подобно на много други въпроси в Парламента, към тази тема също може да се подходи от гледна точка на вътрешния пазар, на производителя или икономиката. Въпросът може обаче да се разгледа и от позицията на безопасността на храните, потребителите, здравето и околната среда - или казано с други думи, на основата на благосъстоянието на европейските граждани. В Европейския съюз много се говори за околната среда и защитата на здравето на животните, а моето мнение бе, че този доклад трябва да бъде нещо повече от думи - трябва да има и действие. Затова когато в моя доклад за новите храни трябваше да се направи избор, още в първия миг избрах безопасността на храните, благосъстоянието на гражданите, околната среда и защитата на здравето на животните. Искрено се надявам - а всъщност докладчиците в сянка вече ме информираха, - че ще бъде точно така, че те ме подкрепят по този въпрос при гласуването.
Разбира се, новаторството е от изключителна важност. Това ме води към втория въпрос, а именно: какво са всъщност "новите храни"? Това така и не става ясно от предложението на Комисията. Тя ме информира, че това, което се има предвид, е например нанотехнологията и месото от клонирани животни. Нека първо разгледам нанотехнологията. Нямах съвършено никаква представа какво е това. Мисля, че и много потребители се намират в същото положение, ала изглежда, че тази нанотехнология вече присъства в храната ни повече, отколкото бихме предположили: в енергийните напитки, в опаковъчните материали за плодове и зеленчуци, а също и в тези на определени видове олио и чай. Ето защо имаме спешна нужда от този регламент, тъй като технологията си е съвсем добра и може да бъде предимство за потребителя, но наистина трябва да сме сигурни, че храната, която консумираме, е безопасна. Затова нанотехнологията трябва да бъде включена в обхвата на регламента.
А сега, на въпроса за месото от клонирани животни. Парламентът вече заяви в резолюция към Комисията, че не желае месото, добито от клонирани животни, да се пуска на пазара като храна. Ако месото от клонирани животни беше включено в обхвата на регламента, ние като Парламент щяхме да приемем индиректно, че всъщност одобряваме месо с такъв произход да бъде пуснато на пазара. Това е неприемливо, ето защо месото от клонирани животни трябва да остане извън обхвата на този регламент. Всъщност това не е въпрос, свързан с безопасността. Клонирането на животни за месо обикновено се свързва с големи страдания за животните, а много от тези клонирани животни дори не живеят дълго, ето защо засега то няма добавена стойност за снабдяването с храна.
член на Комисията. - (EN) Г-жо председател, на 15 януари 2008 г. Комисията внесе своето предложение относно новите храни към Съвета и Европейския парламент, с цел да облекчи административния товар върху бизнес операторите на храни, когато искат разрешение за новите хранителни продукти преди пускането им на пазара.
Настоящото предложение поддържа принципа на необходимост от издаване на разрешение за нови продукти преди пускането им на пазара, за да се уверят отново потребителите, че новите видове и новите технологии за производство са безопасни за хората и животните, опазват околната среда и защитават интересите на потребителите.
Предложението ускорява и рационализира процедурата за издаване на разрешение посредством централизирана оценка на безопасността на хранителните продукти чрез Европейския орган за безопасност на храните (ЕОБХ) и поставя точно определени крайни срокове за всеки етап от тази процедура. То включва още и усъвършенствано оценяване на безопасността на храната, създадено специално за различните видове храни, като по този начин позволява безопасната традиционна храна от страните от третия свят да бъде внасяна по-лесно в Европейския съюз.
Бих искала да приветствам работата на Парламента, чийто доклад разглежда въпроси от първостепенна важност, които имат отношение към развитието на сектора на безопасните храни. По-специално искам да потвърдя моята подкрепа за следните принципи: необходимостта от определение за разработените по инженерен път наноматериали и пояснение, че за всеки такъв продукт се изисква отделно разрешение от институциите на Европейския съюз; както и потвърждението на факта, че хранителните продукти, добити от клонирани животни, са нови храни и затова не могат да бъдат пускани на пазара, без да им е направена оценка от ЕОБХ и да са разрешени чрез процедура по регулиране.
Очаквам с интерес вашите мнения по тези чувствителни въпроси и бих искала да благодаря на докладчика г-жа Liotard, както и на докладчиците в сянка за тяхната изключително полезна работа върху този важен доклад.
докладчик на комисията по вътрешния пазар и защита на потребителите. - (CS) Г-жо председател, бих искала да благодаря на своите колеги за това, че подкрепиха предложенията, внесени от мен в качеството ми на докладчик. Тези предложения включват, например, отнасянето на разискваните въпроси към Европейската група за етика в науката и технологиите, а също и намаляването на периода за защита на данните до пет години, което ще ускори новаторството. Напълно съм съгласна, че поддържането на принципа за предохранителни мерки е от съществена важност. И все пак, бих искала също така да подчертая, че за 12 години са били внесени само 86 заявления, издадени са разрешения за 28 нови хранителни продукта, а 3 заявления са отхвърлени. Законодателството, приложено до момента, не е особено прозрачно и затова сега интегрираме процедурата в тази сфера за всички държави-членки на ЕС, като по този начин опростяваме издаването на разрешения и пускането на новите храни на пазара.
И все пак, не считам проектодоклада за особено задоволителен. Съжалявам, че моите колеги не са запознати с връзката на доклада с генетично модифицираните хранителни продукти и храни за животните. Генетично модифицираните хранителни продукти остават извън обхвата на този регламент, защото понастоящем те спадат към обхвата на друг регламент и няма смисъл да се дублират. Ето защо съм против предложенията, засягащи опазването на околната среда и защитата на здравето на животните, безопасността на храните за животни и генетично модифицираните хранителни продукти. Те просто не принадлежат към обхвата на този регламент и по-скоро ще усложнят предложението, въпреки че представят една сфера с голямо значение. От друга страна, аз съм за регламент, определящ правилата за храни, произведени чрез нанотехнологии, и гарантиращ категорична безопасност на храните за европейските граждани.
от името на групата PPE-DE. - (EN) Г-жо председател, това е сложен документ, който може да бъде разгледан от много страни, така че бих искал най-напред да благодаря на докладчика, че се съгласи с определени гледни точки в дух на компромис, при все че личните й предпочитания може да са били други. И все пак, политическите групи споделят общото мнение, че има необходимост от ясен регламент за новите храни както с цел защита на потребителите, така и за да се гарантира правна сигурност на производителите.
Бих искал да благодаря на члена на Комисията не само за извършената работа, но и за представянето, в което много добре разяснява, че целта е да се опрости и рационализира цялата тази процедура. Наистина, един от важните принципи на нашата група е, че един такъв регламент би трябвало да съдейства за улесняване на разработването на такива храни, без да поставя толкова много ограничения, че те никога да не се появят на бял свят. По тази причина ние помолихме за поименно гласуване на изменение 30, за се потвърди подкрепата по този ключов въпрос.
Освен това считаме, че всеки един регламент трябва да бъде балансиран и практичен. Ето защо заставаме срещу предложението всеки продукт, чиято изработка включва употребата на наноматериали, задължително да има специално обозначение за това на своя етикет. Противопоставяме се и на предложението дадена нова храна да не може да бъде разрешена, ако "има неблагоприятно въздействие върху околната среда ... след като е консумирана или се е превърнала в отпадък". Това може би звучи разумно, но кой може да установи подобен факт и въз основа на какво доказателство? И няма ли някои вече съществуващи продукти да бъдат забранени при такива законови условия?
Ние сме съгласни с това, че Комисията трябва да излезе със законодателно предложение относно клонирането. Съгласни сме още и че трябва да засилим защитата на данни за определен период от време. Благодарни сме, че част от нашите предложения за изменение бяха приети в комисията и се надяваме, че онези наши предложения за изменение, които за малко не бяха отхвърлени от комисията, в крайна сметка ще бъдат приети утре при пълна пленарна зала. Но аз мога да потвърдя, че в знак на нашата единна подкрепа накрая ще предложим да гласуваме в полза на доклада, за да се осъществи замисленото.
Г-жо председател, бих искала да изкажа голямата си благодарност към Комисията за това предложение. Искам още да благодаря на г-жа Liotard за изключително добрия доклад, който в сравнение с предложението на Комисията съществено е подчертал онези моменти, които считам за особено важни, а именно: общественото здраве и защитата на потребителите. Освен това намирам в доклада много от темите, върху които преди сме работили заедно, засягащи въпроси за хранителните добавки.
Това се отнася до въпросите, свързани с наночастиците и наноматериалите. Тези теми са разгледани много добре в предложението на докладчика, но също и в едно предложение за изменение, внесено от г-жа Breyer, което ми е познато от работата върху директивата за козметичните продукти. Във връзка с това ние внесохме почти същото предложение, което е разгледано в директивата и което, естествено, би следвало да бъде включено и тук. То е свързано с етикирането на наноматериали и с факта, че съдържанието винаги трябва да е ясно и разбираемо за потребителя, за да може всеки, който желае да избегне хранителни продукти, съдържащи наночастици или наноматериали, да бъде в състояние да го направи.
Други познати за мен аспекти, които приветствам, включват факта, че трябва да имаме възможност да държим сметка как храната се отразява на околната среда. Това е изключително важен въпрос с все по-нарастващо значение. В него има и етични аспекти - например по отношение на клонирането, което сега бе включено в доклада по един конструктивен и недвусмислен начин. Не става дума за това как се отразява на потребителите консумацията на месо от клонирани животни, а преди всичко става въпрос за етичната страна, която наистина трябва да имаме предвид, вземайки решения в тази сфера на законодателството.
Бих искала да кажа още и че съм съгласна с докладчика, че трябва да се иска разрешение по отношение на наноматериалите в опаковките, влизащи в контакт с храната.
Групата на социалистите в Европейския парламент е на мнение, че предложението на докладчика е изключително добро. Ще подкрепим също и някои от предложенията за изменение. Надяваме се, че все пак можем да постигнем споразумение с Комисията съвсем скоро.
от името на групата ALDE. - (EN) Г-жо председател, регламентът за новите храни би трябвало да подпомогне диверсифицирането на хранителните продукти на европейския пазар, като същевременно гарантира, че тези нови продукти са безопасни за здравето на потребителите.
И все пак, съгласно действащия регламент твърде малко нови храни са разрешени на европейския пазар поради много сложното приложение и процедури за оценка. Ако бяхме приложили действащите процедури за разрешение на картофите или на плодовете от киви, можеше днес да липсват на нашата трапеза. Преразглеждането на действащия регламент би трябвало да цели създаването на по-ефикасна и практична система за разрешение на новите храни.
Разбирам опасенията на някои мои колеги относно пускането на пазара на нови продукти, които може да представляват опасност или да са подвеждащи за потребителя. Въпреки това не бива да попадаме в капана на истерията по повод безопасността и да задушаваме новаторството; не бива да дискриминираме новите храни, поставяйки ги в по-неизгодна позиция спрямо храните, които са вече на пазара, без последните непременно да имат по-голяма хранителна стойност за потребителя; и все пак, потребителите имат право на избор.
Моята група като цяло е удовлетворена от резултатите от гласуването на комисията по околна среда, обществено здраве и безопасност на храните. Въпреки това има определени въпроси, простиращи се далеч отвъд обхвата на този регламент, вследствие на което няма да сме в състояние да го подкрепим. Например не можем да изискваме дадена нова храна да няма никакво неблагоприятно въздействие върху околната среда. Независимо дали това ни харесва или не, всички човешки действия се отразяват на околната среда и затова такава клауза е прекомерна. Моята група счита, че вместо това трябва да намерим точния баланс между насърчаването на новаторството и прилагането на предохранителния принцип по отношение на безопасността на храните, опазването на околната среда и защитата на здравето на потребителите и на животните.
Нашият подход беше насочен към опростяване на дългите и бюрократични процедури за пускане на новите храни на пазара и защита на инвестициите в индустрията посредством засилена защита на данните.
За тази цел на гласуването на пленарното заседание отново внесохме набор от предложения за изменение, които да улеснят процедурата за продукти, близки до храни или съставки, вече съществуващи на пазара, при които процедурата за разрешение е започнала още при стария регламент. Заявленията, необработени при стария регламент, би трябвало да бъдат обработени в съответствие с правилата, действащи по време на подаването на заявлението. Повторното внасяне при влезлия в сила преработен регламент би означавало само още забавяне и разходи за предприятията.
Същевременно се опитахме и да защитим интересите на потребителите, засилвайки изпълнителните мерки например върху маркетинга и наблюдението, в подкрепа на изключването на клонирани животни от хранителната верига и на разпоредбите за специално етикиране.
Следващата точка в дневния ред е докладът на г-н Blokland - от името на комисията по околна среда, обществено здраве и безопасност на храните, относно предложението за регламент на Европейския парламент и на Съвета относно вещества, които разрушават озоновия слой (преработена версия) - C6-0297/2008 -.
Г-жо председател, затварянето на дупката в озоновия слой е важно за околната среда и за общественото здраве в целия свят. Нашата атмосфера е така устроена, че има два отделни слоя, които ни предпазват. Въглеродният диоксид в тропосферния слой задържа топлината, така че да не измръзнем. Стратосферният озонов слой ни предпазва от вредните ултравиолетови лъчения на слънцето Регламентът относно вещества, които разрушават озоновия слой, е предназначен главно за защита на стратосферния озонов слой, но също и за предотвратяване на изменението на климата. По този начин забраняваните вещества въздействат както за разрушаване на озоновия слой, така и за увеличаване на глобалното затопляне. Преобладаващите вещества, които разрушават озоновия слой, се намират в аерозолните пропеланти, хладилниците, изолационните материали, в специфични разтворители и почистващи препарати. Хлорофлуорвъглеводородите (CFC) и халоните, които са най-силните озоноразрушаващи вещества, бяха напълно елиминирани, с изключение на ограничен брой вещества. Вече е забранено производството на хлорофлуоровъглероди (HCFC), а тяхната употреба ще бъде забранена от 2020 г. нататък. Преамбюлът на новия регламент гласи, че производството и употребата на вещества, които разрушават озоновия слой, следва да бъдат прекратени или сведени до минимум възможно най-скоро. Това е фундаментален елемент в политиката.
Комисията по околна среда, обществено здраве и безопасност на храните прие 64 изменения. Последваха два тристранни диалога, резултатът от които беше споразумение между Съвета и Парламента. Това означава, че тези 64 изменения бяха заменени от един консолидиран текст. Бих искал накратко да спомена девет важни резултата от това споразумение.
Първо, имаше промяна на правното основание на регламента към околната среда. Това дава на държавите-членки възможност да вземат мерки с по-дълготрайни последици за опазването на околната среда. Второ, използването на пестицида метилбромид ще бъде забранено от 18 март 2010 г. Това се отнася и до обеззаразяването на опаковъчни кутии за контрол над паразитите. Единственото изключение ще бъде при спешни случаи, например при масови епидемии. Третият резултат е, че в програмата за постепенно изваждане от употреба на хлорофлуоровъглеродите (HCFC) процентът в сравнение с 1997 г. е намален със 7 % за годините, посочени като краен срок. Четвърто, хлорофлуоровъглеродите могат да бъдат използвани само в определени от правителството дейности. На пето място, бяха прибавени нови вещества към списъка с вещества, които са обект на ограничителни мерки. Европейската комисия е поела по-нататъшното проучване на тези вещества. Точка шеста е, че за необходимите изключения, като например остатъците от използване на химични реактиви или употребата за лабораторни нужди, етикирането се утвърждава като задължително изискване. В това отношение е постигнато съгласие и че в лабораторната употреба не трябва да има никакво увеличение в количествата. Седмо, регенерирането и рециклирането на вещества, които разрушават озоновия слой, при действащата система може да бъде осъществено само в рамките на отделна дейност. Освен това трябва да бъде воден регистър за наличните количества с цел да се избегне измама и незаконна търговия. Осмият резултат е, че се обръща внимание на изпълнението на регламента посредством проверки. По този начин държавите-членки се задължават да работят в сътрудничество в борбата с незаконната търговия. И последно, с цел да се предотврати изпускането на вещества, разрушаващи озоновия слой, трябва да бъде засилен контролът чрез системата за наблюдение и привеждане в действие.
Има обаче още какво да се направи с цел решаването на проблема със складираните озоноразрушаващи вещества. Комисията играе в това важна роля. Бих искал отново настойчиво да приканя към разработването на директива относно отпадъците от строителство и разрушаване на постройки в съответствие с постигнатите споразумения преди седем години при Шестата програма за действие на Общността в областта на околната среда.
Като цяло постигнахме задоволителен резултат. Озоновият слой ще получи по-добър шанс да се възстанови, така че да бъдат намалени вредните ефекти, като например рак на кожата и увреждане на растенията и дърветата.
Г-жо председател, първо бих искал да поздравя докладчика г-н Blokland и да му благодаря, както и на всички докладчици в сянка, за изключително добре свършената работа по това предложение за преработена версия на регламента относно защитата на озоновия слой.
Особено много се радвам, че още на първо четене бе постигнато споразумение, благодарение главно на позитивния и конструктивен принос от страна на Парламента.
Политиката, насочена към защита на стратосферния озонов слой, е призната за много успешна, а в нея Европейският съюз изигра решаваща роля. Благодарение на новаторските мерки, които приехме в Европейския съюз, успяхме да отстраним 99 % от веществата, разрушаващи озоновия слой.
Освен защитата на озоновия слой, ограничаването на тези вещества има изключително позитивно въздействие върху климата. Това е така, защото въпросните вещества имат потенциал за глобално затопляне над 14 000 пъти по-висок от този на въглеродния диоксид. Без Монреалския протокол и без още по-амбициозния регламент на Общността емисиите на парникови газове в световен план може би щяха да бъдат до 50 % по-високи, отколкото са сега.
Благодарение на тези международни усилия, днес учените изчисляват, че озоновият слой може да бъде напълно възстановен в периода 2050-2075 г. И все пак, за да стане това възможно, трябва да бъдат преодолени редица съществуващи проблеми. Предложението на Комисията е замислено така, че от една страна да опрости регламента на Общността и да намали бюрократичните спънки, а от друга - да приведе регламента в съответствие с най-новите достижения и бъдещи предизвикателства на науката с цел да гарантира възстановяването на озоновия слой.
Постигнатото компромисно споразумение запазва структурата на предложението на Комисията, но същевременно включва в себе си и специалните мерки, необходими за справянето с нерешени проблеми по отношение на пълното преустановяване или ограничаването на употребата на вещества, които разрушават озоновия слой.
Още по-важно е, че споразумението включва по-строги разпоредби относно веществата, "складирани" в продукти, като например хладилни инсталации и изолационна пяна. То засилва търговските мерки в Европейския съюз срещу незаконната употреба на и незаконната търговия с вещества, разрушаващи озоновия слой, и ще съдейства за избягване на екологичен дъмпинг в развиващите се страни. И накрая, споразумението забранява всякаква употреба на метилбромид, освен в някои случаи, налагащи справянето със спешни ситуации. Това ще постави законодателството на Общността относно метилбромида на предна линия в глобален план.
Ползите ще бъдат значителни както по отношение на възстановяването на озоновия слой, така и за намаляването на парниковите газове. Европейската комисия може да приеме напълно компромисния пакет от изменения.
Искам още веднъж да благодаря на Европейския парламент за неговия значителен принос за това, че екологичните цели на предложението бяха запазени непокътнати и бе постигнато споразумение още на първо четене.
Г-жо председател, регламентът, представен за разискване, е естествено продължение и важен компонент на Монреалския протокол, който задължава подписалите го 191 държави активно да се откажат от употребата на вещества, разрушаващи озоновия слой.
Монреалският протокол се счита за едно от най-успешните международни споразумения относно опазването на околната среда. Резултатите говорят сами за себе си. Потреблението на озоноразрушаващи вещества (ОРВ) е намалено с 95 % спрямо референтните равнища. Освен това в рамките на 20-годишен период емисиите на парникови газове ще бъдат избегнати, което се равнява на повече от 100 милиарда тона въглероден диоксид. Ето защо регламентът, който сега разглеждаме, не само ще подпомогне възстановяването на озоновия слой - той е също и важен елемент в борбата срещу изменението на климата.
Предходният регламент, изготвен преди девет години, беше вече безнадеждно остарял и трябваше да се осъвремени. Опростяването в структурата на настоящия регламент, премахването на отживели разпоредби и разширяването на обхвата на задължението да се поддържат архиви, включвайки нови вещества, са реформи, които бяха крайно необходими. Бих искала сърдечно да поздравя моя колега, г-н Blokland, за неговата работа като докладчик на Парламента. Въпреки че е едно изпитание за демокрацията, компромисът на първо четене е разумно решение за един такъв осъвременен вариант като настоящия, а постигането на този компромис само по себе си беше успех в политиката за опазване на околната среда.
Чрез вече приемливия регламент, действащите регламенти на Общността ще съответстват в по-голяма степен на първоначалните разпоредби на Монреалския протокол. Например, изтеглянето на крайния срок за спиране на производството на ненапълно халогенирани хлорофлуоровъглероди (HCFC) напред с пет години (от 2020 г. на 2015 г.) е разумно и оправдано, както и намаляването на броя на изключенията в забраната за износна търговия. Тъй като целите на този регламент не могат да бъдат задоволително постигнати в нашата Общност само чрез действия от страна на държавите-членки, трябва да разгледаме проблема глобално, в контекста на световната икономика. Ако имаше твърде много изключения в забраната за износ, щеше да бъде прекалено трудно да докажем, че са оправдани.
Самият Монреалски протокол е бил допълван поне четири пъти. По този начин двадесетгодишният договор бе изменен в Лондон, Копенхаген, Монреал и Пекин. Това е не само история с продължение; това е също и история за необходимостта да се промени неправилната посока в хода на нарастващото познание по въпроса. Точно от такава мъдрост се нуждаем сега, в случая с протокола от Киото.
Първоначалният Монреалски протокол беше съсредоточен върху защитата на озоновия слой главно чрез ограничаване на хлорофлуорвъглеводородите (CFC), но тази цел бързо бе снижена почти до нула. Така че хлорофлуорвъглеводородите (CFC) започнаха да се заменят например с ненапълно халогенираните хлорофлуоровъглероди (HCFC), които се приемаха за далеч не толкова вредни за озоновия слой. Но, както често се случва с решенията на проблемите с околната среда, изникна друг аспект на проблема. Ненапълно халогенираните хлорофлуоровъглероди (HCFC), или флуорираните газове, се оказаха особено вредни поради своя изключително висок потенциал за глобално затопляне (ПГЗ). Някои от тях са над хиляда пъти по-силни като фактори за глобалното затопляне, отколкото въглеродния диоксид. Така се появи необходимостта от изменение на слабите места в договора.
По същия начин трябва да съумеем да се поучим от грешките си и в случая с договора от Киото. Трябва да признаем, че такъв, какъвто е сега, той съвсем не е толкова ефикасен. Той няма да прекрати глобалните емисии и дори няма да намали интензивното отделяне на въглероден диоксид. Навярно проблемът е във факта, че онези, които носеха отговорност за изготвянето на договора от Киото, счетоха, че проблемът с въглеродния диоксид може да бъде решен по същия начин, който е приложим за фреоните.
Изменението на климата е екологичен проблем от съвсем различен мащаб в сравнение с предходните проблеми. Докато разрушаването на озоновия слой засягаше проблеми, породени от вторичните продукти от промишлеността и производството на електроенергия, причината за изменението на климата се крие в нещо, което поддържа цялата световна икономика и производство. Светът все още се движи от въглерода. Ето защо на изменението в климата трябва да се погледне предимно като на проблем на промишленото инженерство. Фокусът на решенията трябва да се премести от ограничаването на емисиите към всестранна реорганизация на производствените системи за енергия и материали. Нека извадим поука от Монреалския протокол.
Г-жо председател, докладът на г-н Blokland относно регламента на Европейския парламент и на Съвета относно вещества, които разрушават озоновия слой, е важен документ за по-нататъшни действия, насочени към защита на озоновия слой. Бих искал да подчертая, че един от успехите на Европейския парламент и на Съвета беше прекратяването на производството на и търговията с газове, съдържащи хлорофлуорвъглеводороди (CFC), халони, бромиди и метили, които разрушават озоновия слой и засилват парниковия ефект.
Един добър пример за бъдещи планове би бил да се започне работа в държавата, разположена под озоновата дупка - Нова Зеландия. Там, в допълнение към действията, предприети в Европейския съюз, е предприета дейност за намаляване на емисиите на метан, един кубичен метър от който предизвиква парников ефект, равняващ се на този, предизвикан от близо 30 кубични метра въглероден диоксид, което разрушава озоновия слой. Метанът е газ, който се образува в процеса на разлагане на животински тела, отделя се в подземни мини, както и при разнообразни химични процеси. Поради количеството метан, изпускано в атмосферата, той също трябва да се включи в бъдещата работа.
Групата UEN подкрепя този регламент. Благодаря на г-н Blokland за усилената му работа върху този важен доклад.
от името на групата Verts/ALE. - (FI) Г-жо председател, госпожи и господа, моите поздравления към г-н Blokland за отличния резултат от неговата работа. Парламентът успя да приближи с четири години крайния срок за прекратяване на употребата на метилбромид, а освен това графикът за спиране на ненапълно халогенираните хлорофлуоровъглероди (HCFC) е вече по-стриктен.
Важно е Европейският съюз да продължи да бъде пионер в преустановяването на употребата на озоноразрушаващи вещества, въпреки факта, че тази тема вече не доминира в заглавията на медиите. Голяма част от въпросните вещества са газове с мощен парников ефект, но въпреки това бяха изключени от договора от Киото. Това се случи, защото се очакваше те да бъдат регламентирани в Монреалския протокол. Важно е да не забравяме да работим по този въпрос и да продължим и за в бъдеще да преустановяваме употребата на парникови газове. Важно е още и да дадем пример в това отношение на останалите държави, в това число и на развиващите се страни.
В случая с веществата, чиято употреба е забранена в Европейския съюз, моята група би желала да се ограничи техният износ по един по-категоричен начин, отколкото сега бе прието. Надявам се, че този принцип ще бъде включен в законодателството, щом бъдат предприети следващите стъпки.
- Госпожи и господа, ние отчетохме вътрешнополитическата обстановка в Чешката република. Бих искал от името на всички вас да заявя, че тя не би следвало да повлияе на работата на чешкото председателство и че трябва да проявим воля, за да гарантираме, че ще продължава да се работи. Ние подкрепяме чешкия министър-председател и председател на Европейския съвет в работата му, насочена към успеха на чешкото председателство.
Бих искал - и вярвам, че мога да кажа това от името на всички вас - да насърча председателя на Европейския съвет да продължи да работи за процеса на ратифициране на Договора от Лисабон в своята страна и в останалите държави, където има нужда от още работа. Ние работим по този договор за реформирането на Европейския съюз в продължение на 10 години от взимането на решенията в Ница и искаме да направим последните трудни крачки към влизането на Договора в сила в началото на 2010 г. Договорът от Лисабон ни е нужен, за да има повече демокрация и за да има Европейският съюз по-голяма свобода на действие, както и за по-голяма прозрачност.
Следващата точка са изявленията на Съвета и на Комисията относно резултатите от Европейския съвет на 19-20 март 2009 г.
Госпожи и господа, бих искал да приветствам всички ви по случай редовния доклад от председателя на Европейския съвет след пролетната среща на върха на Съвета. Преди всичко трябва да поднеса извиненията си, че нямам възможност да остана до края на разискванията, както обикновено. Заместник министър-председателят г-н Vondra ще присъства вместо мен по време на втората част след изказванията на представителите на партии. Причината, поради която трябва да се върна в Прага, както вече заяви и г-н Hans-Gert Pöttering, е безпрецедентното възпрепятстване от страна на социалистите, пред което се изправяхме по време на председателството и за което бях много откровен. Ако правителството падне, това определено няма да застраши председателството и фактът, че социалистите не се съобразиха с това, че Чешката република председателства на Европейския съвет и отказаха дори елементарно сътрудничество, ще навреди предимно на социалната демокрация. Председателството не би следвало да пострада от това, защото съм сигурен, че казаното от мен тук по време на моето уводно изказване за начина, по който ще се опитаме да ръководим обсъждането и да постигнем компромис, е нещо, което безусловно постигнахме. Пролетната среща на Съвета го доказва. В моята страна е прието говорещите да не бъдат прекъсвани, но изглежда, че тук порядките са доста различни.
Позволете ми да продължа - като се придържам стриктно към заключенията от Европейския съвет - към причината, поради която съм тук днес, както и причината да предприемем някои определени стъпки по време на Европейския съвет. Преди това обаче бих искал да коментирам тристранната среща на върха със социалните партньори, която предшестваше срещата на Съвета. На нея имаше сравнително голям брой посетители. Освен мен и председателя на Европейската комисия Жозе Мануел Барозу участваха и други двама министър-председатели, а именно на Швеция г-н Reinfeldt и на Испания г-н Zapatero. След срещата бях много обнадежден и силно изненадан от консенсуса между социалните партньори не само по отношение на целите на председателството, но и като цяло относно възможните решения на проблема със зараждащата се безработица в резултат на световната финансова криза.
Ако някой проявява интерес, ще кажа повече за тристранната среща, но ние постигнахме споразумение относно три основни принципа, които ще направят пазара на труда много по-гъвкав, като в същото време създадат условия за трудова мобилност и ще засилят усилията за подобряване на нивото на образование и умения на работната сила по начин, който да й позволи да успее на пазара на труда и т.н. Пролетното заседание на Европейския съвет, всъщност, е втората среща на държавни и правителствени ръководители, която организираме, но все пак е първата изцяло формална среща на върха. Темата, която привлече най-много внимание, разбира се, бе въпросът как да се намери решение на настоящата икономическа криза. Напълно отхвърлям твърденията, че не правим достатъчно за набелязване на по-цялостни мерки. Ще цитирам една цифра: 400 милиарда EUR. Тези 400 милиарда EUR съставляват 3,3 % от БВП на ЕС и са безпрецедентна стъпка; надявам се, че заедно с автоматичните стабилизатори, с които разполага ЕС, а САЩ например няма, примерът, цитиран днес от Жозе Мануел Барозу, дава много полезна информация. Освободен от Saab работник в Швеция има достъп до социални стандарти, които са напълно различни от тези, достъпни за работник, освободен от General Motors някъде в Чикаго, и правителствата в тези два случая имат напълно различен подход, тъй като автоматичните стабилизатори умножават значително 400-те милиарда EUR и ни дават едно несъмнено предимство пред САЩ в това отношение. Принципната подкрепа за споразумението от страна на всички 27 държави-членки потвърждава валидността на Лисабонската стратегия, тъй като то е един от четирите стълба, върху които се крепи цялата стратегия.
Gordon Brown бе тук вчера и имаше възможността да разясни подхода на 27-те държави-членки, мандата за срещата на Г-20 и останалите три de facto стълба на тази стратегия. Споразумяхме се, че всички краткосрочни мерки трябва да са временни и това е начинът, по който ги разглеждаме. Средносрочните и дългосрочните приоритети, както и целите на Лисабонската стратегия бяха потвърдени, като краткосрочните трябва да следват същия курс. Бих искал да заявя открито, че Европейският съвет бе донякъде шокиран от това, което каза финансовият министър на САЩ Timothy Geithner за постоянните мерки. Америка не само повтаря грешките от 30-те години на 20 век под формата на мащабни пакети за стимулиране, протекционистки тенденции и призиви, кампании "купувай американското" и т.н. Комбинацията от тези стъпки и - още по-лошо - инициативата за превръщането им в постоянни мерки означават път към ада. Трябва да погледнем в учебниците по история, които несъмнено събират прах. По мое мнение, най-големият успех на пролетната среща на Съвета представлява ясно отхвърляне на този път и на този недалновиден подход. Категорично отхвърлям твърденията на председателя на Европейската социалистическа партия Poul Nyrup Rasmussen, че Европейският съвет не е направил достатъчно за борбата с кризата и че чакаме САЩ да ни спасят. Пътят, по който поемат САЩ, не само е компрометиран от историята, но, както вече казах, нивата на социална сигурност и осигуряването като цяло на социалните потребности на обикновените хора са удивително различни в САЩ, и са много по-ниски. Пътят на САЩ е опасен, защото американците ще имат нужда от средства за финансиране на социалните пакети и ще получат тези средства лесно, тъй като винаги има някой, който иска да закупи американски облигации. Това обаче излага на опасност пазарната ликвидност, като я изважда от световния финансов пазар и застрашава продажбата на останалите облигации, може би европейските и със сигурност полските, чешките, а вероятно и тези на други страни, тъй като в системата няма да има средства в брой. Този подход предизвиква безпокойство и според мен ще бъде предмет на дискусии на срещата на върха на Г-20. Тази среща ще ни предостави една от възможностите да обсъдим този въпрос. Разискванията могат да продължат и после на неформалната среща на върха на 27-те държави-членки с администрацията на САЩ и Барак Обама в Прага. Изразявам твърдо убеждение, че ще намерим общ подход със САЩ, тъй като със сигурност не желаем конфронтация между САЩ и Европа. В днешния свят - както отново ни демонстрира и кризата - няма икономика, която да съществува в изолация, а степента на взаимосвързаност е много висока, което означава, че по време на криза проблемът е общ и можем да го решим само със съвместни действия.
Вторият стълб на споразумението касае търсенето на изход от настоящата криза и подготовката за срещата на Г-20. Документите, подготвени от Gordon Brown и неговата администрация, са отлични и вие имахте възможност да се запознаете с тях вчера. Подходът на трите стълба включва решение за финансовия сектор и пакети за фискално стимулиране, които регулират и - бих казал - коригират недостатъците в системата и възстановяват световната търговия, което означава настойчивост за подновяване на разговорите с Доха в рамките на СТО. Този подход изцяло съвпада с конкретното съдържание на решението, предложено от Европейския съвет, което спечели единодушна подкрепа. Бих искал също да приветствам споразумението и заради това, че най-сетне представихме конкретна цифра по отношение на увеличаването на наличните ресурси на Международния валутен фонд и определихме това конкретно задължение да възлиза на 75 милиарда EUR. 27-те държави-членки споделят единна позиция, общо мнение и обща цел преди срещата на Г-20. Считам това за най-големият успех, тъй като цялата среща на Европейския съвет беше тест за европейското единство, европейската солидарност, европейските ценности и единния европейски вътрешен пазар. Ако подценим някое от тях, ще излезем от кризата по-слаби. И обратното - мисля, че ако уважаваме тези основни атрибути, ще излезем от нея по-силни. Няма причина за песимизъм преди обсъжданията в рамките на Г-20, както се опасява г-н Rasmussen. Мисля, че всички ние разбираме необходимостта от солидарни действия и сътрудничество, както потвърди и Graham Watson от групата на Алианса на либералите и демократите за Европа.
Както всички знаем настоящата криза е криза на доверието. Ето защо третият ключов фактор за намиране на изход от кризата е възстановяване на доверието. Не е достатъчно просто да наливаме пари в системата. Опитахме това и банките все още не отпускат кредитиране. Банките трябва да започнат да отпускат кредити, но няма да могат, ако нямат доверие. Ликвидността, с която разполагат, не реши проблема. Доверието не може да се постанови или да се закупи. Ето защо с цел възстановяване на доверието направихме допълнителна стъпка към укрепването му чрез удвояване на гаранционната рамка за страните извън еврозоната до 50 милиарда EUR, в случай че е необходимо. Постигнахме споразумение дори по този въпрос. Съгласихме се дори, че трябва да се избягва цялостен подход и да се действа в зависимост от конкретния случай за всяка банка и за всяка държава, и счетохме, че универсалният подход е опасен в настоящия момент. Пазарите са неспокойни и реагират мигновено, прекалено бурно и негативно на всеки сигнал. Ето защо имаме нужда от по-добро регулиране. Бих подчертал, че "по-добро" може да означава въвеждане на законодателство, където такова не е съществувало до момента. Точно тук трябва да се намесите вие, госпожи и господа членове на Европейския парламент. Бихме искали да постигнем съгласие - и има признаци, че това е възможно - относно законодателни актове, които по същество да реализират нашите виждания и идеи за по-добро регулиране на рейтинговите агенции, платежоспособността на застрахователните компании, капиталовите изисквания за банките, трансграничните плащания, електронните пари и т.н. Ще съм изключително радостен, ако успеете да приемете тези разпоредби в рамките на сесията и ако те влязат в сила и бъдат приведени в изпълнение незабавно. Както всички, и аз искрено приветствам доклада Larosière, в който има превъзходна аналитична част и много поучителна част за приложението, и в този смисъл Европейският съвет достигна до ясни изводи. Може би най-важната задача на пролетния Европейския съвет бе да се оцени напредъка до момента в изпълнението на плана за възстановяване, установен от Съвета през декември. Точно тук, по мое мнение незаслужено, са съсредоточени голяма част от реакциите и критиките. Твърди се, че планът е непълен, муден и неамбициозен. Бих искал да изясня положението. Вече споменах за сумата от 400 милиарда EUR или 3,3 % от БВП, в която не се включват средствата за рекапитализиране на банките и гаранциите, възлизащи на повече от 10 % от БВП - това е всичко, което може да си позволи в момента ЕС. Това все пак ще окаже значително въздействие върху Пакта за стабилност и растеж и националния дълг, както и върху начина, по който ще се уредят нещата в периода постфактум, с други думи след края на кризата. Смятам, че дори сумата от 5 милиарда EUR, която бе окончателно одобрена и представлява само малка част от огромната сума от 400 милиарда EUR, е резултат от много трудни преговори, засягащи много държави. Това е така най-вече, тъй като една сума пари не е антикризисна мярка, ако не е усвоена в периода 2009-2010 г. Вярно е също, че няма прозрачна система за оценяване на проекти, както и точен списък на тези проекти и че има някои липсващи или излишни елементи. В крайна сметка постигнахме споразумение след много сложни преговори, в които водеща роля изигра чешкото председателство, като спомогна за споразумението да се одобрят 5-те милиарда EUR и парите да се изпратят на вас в Европейския парламент, за да се разпоредите с тях.
Планът за възстановяване, разбира се, има общностен аспект, с оглед на който днес са налични близо 30 милиарда EUR, както и национален аспект, според който всяка държава-членка в рамките на плана прилага свои собствени финансови стимули. Според мен основният въпрос, по който Европейският съвет постигна споразумение, е валидността на Пакта за стабилност и растеж. Ако искаме да излезем от тази криза като незасегнат, невредим и съживен Съюз, трябва да спазваме собствените си правила. По мое мнение, ще бъде голяма грешка да създадем нови пакети, без да сме сигурни, че са задействани всички национални и общностни процедури, че знаем какво би било тяхното въздействие и дали има нужда от по-нататъшни финансови стимули и Европейският съвет дори постигна съгласие по този въпрос. Ако е абсолютно наложително, Европейският съвет ще вземе допълнителни мерки, но на този етап не знаем дали трябва да направим това или не, тъй като никой не знае кога кризата ще достигне най-ниско ниво или кога ще приключи. Би било напълно нелогично да предприемаме по-нататъшни мерки, без да сме наясно с ефекта от досегашните по отношение на финансовото стимулиране на стойност 400 милиарда EUR. Планът е амбициозен, разнообразен и изчерпателен и ще реши проблемите, свързани с растежа и заетостта, по различен начин според ситуацията във всяка държава, както, разбира се, и икономическите проблеми.
Втората основна тема на Европейския съвет бе въпросът за климата и енергетиката. Постигнахме значителен напредък по отношение както на енергийната сигурност, така и на опазването на климата. Освен всичко друго енергийната сигурност е и един от основните приоритети на нашето председателство и нуждата от нея бе демонстрирана през януари. Кризата с газа не е решена. Още утре, вдругиден, след месец, догодина, във всеки един момент може да се зароди нова криза. Доказателство за моите думи е фактът, че дори антикризисния пакет от 5 милиарда EUR е насочен главно, ако не и изцяло, към междусистемните връзки между европейските държави и съдържа много широка гама от механизми и проекти, които имат за цел да намалят зависимостта от един маршрут на доставки. Постигнахме съгласие, че до зимата трябва да има готов антикризисен механизъм за справяне с евентуален срив на доставките, за да реагираме на всички нови проблеми, които могат да възникнат. Повече от ясно е, че се нуждаем от такъв механизъм. През януари това стана очевидно, най-вече в Словакия и България, но също и в редица други страни.
Дебатът за климата: вече започват обсъжданията и подготвителните дейности за конференцията в Копенхаген. Както домакинът Дания, така и Швеция в рамките на своето председателство, ще разгледат проблема, а чешкото председателство вече работи активно по въпроса. Опитваме се да намерим обща позиция на европейско равнище. Започваме преговори с основните участници, без които не може да се гарантира успеха на конференцията в Копенхаген. Това включва САЩ и, разбира се, Япония, Китай и Индия, както и други големи държави и замърсители. Най-широката дискусия, върху която ще се спра накратко, бе насочена към това дали би трябвало да набележим не само механизмите, но и дяловете на отделните държави-членки на ЕС в пакета за финансиране, който осигуряваме с цел да помогнем на развиващите се държави - трети страни - да изпълняват своите задължения в рамките на борбата за опазване на климата. Взехме правилното решение. Предвид факта, че преговаряме с всички основни участници, които до момента работят по-скоро на думи, отколкото на дела, би било признак на много лоша тактика самите ние да създаваме ограничения, които останалите няма да зачитат. Много по-благоприятно е да сме в позиция на преговарящи, ако разполагаме със свобода на действие и с това се съгласиха държавите, които, в действителност, внесоха последното предложение - Швеция, Дания, Нидерландия, Обединеното кралство и Полша. Що се отнася до подхода на Полша, ние, разбира се, се съобразихме с интересите на държавите, които са по-предпазливи по отношение на този механизъм, както и с интересите на страните, които играят водеща роля в проблематиката, свързана с изменението на климата. Всички държави, дори и тези, за които това е безспорен приоритет, се съгласиха, че трябва да намерим действителния механизъм, решението и неговата формулировка много преди началото на конференцията в Копенхаген.
Третата тема засяга външните отношения. Европейският съвет официално одобри инициативата за Източно партньорство като допълнение към външната ни политика и политиката ни на добросъседство. При положение че на север има айсберги, а на запад е Атлантическият океан, то тогава съседите ни живеят на изток и на юг, където се намират и държавите, представляващи евентуална заплаха както за икономиката ни, така и за социалното положение сигурността ни. Източното партньорство бе цел на чешкото председателство и аз съм много щастлив, че тя бе одобрена посредством твърд ангажимент на стойност 600 милиона EUR. Бих искал да изпреваря евентуални въпроси за участието на Беларус. Обмисляме този въпрос. Беларус отбеляза напредък, а срокът за прекратяване на забраната за издаване на визи за членове на режима е удължен. В момента държим отворена вратата за Беларус, но не е взето решение. Ако държавите-членки не постигнат съгласие по този въпрос и не е налице решение от страна на всички 27 държави-членки, президентът Lukashenko просто няма да бъде поканен, макар че и опозицията, и съседните държави ни препоръчват да го поканим. Мисля, че това е въпрос, на който не мога да отговоря в момента и затова го изпреварвам.
Уведомих Европейския съвет за срещата и за неофициалната среща на върха с президента Обама на 5 април във връзка с осъществяването на други приоритети и по-конкретно трансатлантическите отношения. Организационните подробности все още не са уточнени, но всички вие ще получите изчерпателна информация. Срещата на върха ще бъде посветена на три основни тематични области: обсъждане на срещата на Г-20, сътрудничеството по отношение на енергетиката и климата, в което ЕС, също като САЩ, иска да остане основен участник, както и външните отношения и геостратегическата област от Средиземноморието до Каспийско море, което означава Афганистан, Пакистан, положението в Иран и, разбира се, Близкия изток. Срещата на върха със САЩ е важна, но е ясно, че към нея не бива да има прекомерни очаквания, тъй като тя не означава сигурен резултат. САЩ имат куп вътрешни проблеми, които трябва да бъдат решени, и точно по тази причина е добре, че Барак Обама ще говори в Прага за фундаменталното си виждане за тази година, през която той, разбира се, ще иска да изпрати послание до гражданите на ЕС относно основните позиции и цели на новата администрация на САЩ.
По време на Европейския съвет бяха повдигнати и много други въпроси, за които съм готов да говоря. Ако съм пропуснал нещо, ще го добавя по време на обсъждането след изказванията на политическите лидери. Може би няма да се съберем отново в същия състав, тъй като вие ще заминете, за да започнете предизборна кампания, но бих се радвал ако се въздържите да ги започнете тук и сега. Надявам се, че борбата за места в Европейския парламент ще бъде честна и че ще се съберете отново след изборите, за да продължите работата си.
- Благодаря Ви, г-н действащ председател на Европейския съвет, за решителността Ви да продължите работата на председателството, въпреки затрудненото положение във Вашата страна.
Г-н председател, г-н действащ председател на Съвета, госпожи и господа, последният Европейски съвет бе Съвет на практическите резултати.
Бих искал да поднеса почитанията си към чешкото председателство и най-вече към премиера Тополанек, който строго контролираше обсъжданията, като ги насочваше към конкретни цели. Резултатът може да се види: редица сами по себе си важни решения, но и решения, които говорят красноречиво за непоколебимостта на Европа днес. Същността на нашите решения показва действителността на нашето единство и внася объркване в песимистичните очаквания, които отново се оказаха погрешни. Ще се съсредоточа върху икономическите аспекти; премиерът Тополанек засегна повечето от тези въпроси, затова няма нужда да се връщам на всички тях.
На първо място Съветът одобри предложението на Комисията да се отделят 5 милиарда EUR за стратегически енергийни проекти и за широколентов интернет. Постигнатото на Европейския съвет споразумение отразява ясно решителността на ЕС да приложи всички налични инструменти и да направи всичко възможно, за да попречи на кризата да застраши нашите дългосрочни цели, особено по отношение на енергийната сигурност и борбата срещу изменението на климата.
Второто много важно решение бе да се удвои максималната сума за подкрепа, отпусната за платежните баланси на държавите-членки: 50 милиарда EUR е един много солиден ангажимент. Това е доказателство, че дори в трудни моменти думата "солидарност" не е изпразнена от съдържание в Европа.
Вярно е, че най-добрият начин за овладяване на кризата и възстановяване на условията за растеж от страна на европейците е да координират позициите си, да предприемат съвместни действия и да се подкрепят взаимно.
Третото важно решение показва, че Съюзът дава своя цялостен принос към световните усилия за справяне с кризата. Бюджетният стимул за европейската икономика, при положение че тук включим и автоматичните стабилизатори, вече доближава 4 % от европейския БВП. По време на Европейския съвет обаче към него прибавихме и ангажимента за подпомагане на МВФ с максимум 75 милиарда EUR. Съюзът взима пълноценно участие, както посредством енергична борба с кризата, така и чрез въвеждане на програма за амбициозни и насочени към бъдещето законодателни реформи.
И наистина, Европейският съюз даде пример за единство и водачество, който, ако бъде последван, ще подготви почвата за по-мащабни решения на международно ниво. Дебатът, който проведохме вчера с премиера на Обединеното кралство Gordon Brown, бе много показателен за това. Европейският съюз върви към срещата на върха в Лондон с единен и последователен дневен ред, който се основава на четири стълба: съществен и съгласуван бюджетен стимул, амбициозен регулаторен дневен ред, силно послание срещу всички форми на протекционизъм и постоянен ангажимент към Целите на хилядолетието за развитие, особено по отношение на хората в най-неравностойно положение по света.
Това е дневен ред за водачество и мисля, че независимо от всичко, е важно да се изтъкне - защото в началото това не беше очевидно - че позицията на държавите-членки, които ще участват в срещата на върха в Лондон, и на Комисията е всъщност посланието на целия Съюз от 27 държави-членки, които искат да поддържат тази ръководна позиция и да въведат нов подход на международно ниво. Това не е технократски дневен ред. Предизвикателството е да се въведат в икономическата и най-вече в световната финансова система отново етични ценности, без които пазарната икономика не може да функционира. Хората трябва отново да заемат мястото си в центъра на световната икономика. Ние подкрепяме отворените и конкурентоспособни икономики, но икономики, при които пазарите са в служба на гражданите. Още повече че това е причината да подкрепям амбициозното предложение на г-жа Merkel за създаване на харта за устойчива икономика. То демонстрира, че сме "за" социална пазарна икономика.
Европейският съвет обаче разгледа и въпроси, различни от кризата. В областта на външните отношения приветствам подкрепата от страна на 27-те за предложенията на Комисията да се развие Източното партньорство, което ще имаме възможност да разгледаме по-подробно по време на срещата на върха за Източното партньорство на 7 май. В резултат от работата ни със Съюза за Средиземноморието вече имаме последователна рамка за политиката ни на добросъседство, която без съмнение е един от основните приоритети на външните отношения на Съюза.
(EN) Г-н председател, сега трябва да запазим инерцията в работата по икономическото възстановяване; що се отнася до 5-те милиарда EUR, съществува неотложна нужда от тях. Тази инвестиция е жизнено важна в труден момент като този. Всички знаем, че кредитната криза повлия пряко върху стратегическите проекти. Съществуват някои предизвикателства, като например възможността за замразяване на нефтените и газовите връзки. Тази криза забави темпа на инвестициите във възстановяема енергия. Тя пречи и на изследванията в областта на чистите технологии. Ето защо трябва да разполагаме с ясен европейски отговор.
Знам, че този Парламент е поел ангажимент да придвижи напред това досие бързо и се надявам, че след като лично прегледате предложенията, ще можете да започнете незабавни преговори със Съвета, които да ги превърнат в законодателство до месец май.
Същото важи за пакета от съществуващи и предстоящи мерки, свързани с финансовата система. Ако Парламентът и Съветът постигнат съгласие по тези мерки на първо четене преди прекъсването за изборите, това ще изпрати ясно послание, че ЕС знае какво трябва да направи, за да възстанови реда във финансовата система.
докладчик. - (RO) Парламентът постигна споразумение със Съвета и това споразумение е подкрепено от пет политически групи. Аз имам предвид двата доклада, които следват.
Благодарение на измененията, внесени от двама наши колеги - между другото, съдържанието на тези изменения вече е включено в компромисния вариант, договорен със Съвета - ние трябва да гласуваме днес по няколко члена.
Правилникът, който считам за неправилен, предвиждаше редът на гласуване първо да включва в някои членове текста от комисията по транспорт и туризъм и след това компромисния текст. Аз предлагам да изискаме гласуване на компромисния текст днес, тъй като той, всъщност, е подкрепен от петте политически групи, така че двата регламента да влязат в действие до края на мандата на този законодателен орган.
- Благодаря Ви за коментарите. Ние всъщност ще стигнем до там, докъдето Вие бихте искали да стигнете, като следваме списъка за гласуване и гласуваме измененията.
9. Споразумение за икономическо партньорство между ЕО и КАРИФОРУМ (гласуване)
- (EN) Г-жо председател, относно изменение 13 да бъде добавено след параграф 22, бих искал това изменение да се счита за добавка, а не да замести оригиналния текст. При това условие, ние можем да го подкрепим.
Всъщност, ако ми позволите, същото изменение и точно същото предложение от моята група са приложими към едно и също изменение в почти всеки доклад, който трябва да гласуваме. Не зная дали мога да прочета списък с тези изменения или предпочитате да ставам при всеки случай със същата молба. Вие решете.
Г-н Guardans Cambó, ние ще приемем това като прецедент. Аз трябва да попитам тези, които предложиха изменението дали са съгласни с Вашето допълнение.
- (EN) Г-жо председател, аз имам устно предложение за изменение на изменение 2, а именно заличаване на последното изречение за по-голяма точност, защото то вече не е точно. Ние бихме заличили изречението "счита, че това наблюдение трябва да започне след приемането на всяко временно споразумение за икономическо партньорство (СИП)." Това не се отнася за този случай. Това е пълно СИП, а не временно СИП, следователно с оглед на фактите бихме желали да заличим това изречение.
12. Временно споразумение за икономическо партньорство между ЕО и държавите от Тихоокеанския регион (гласуване)
- (EN) Г-жо председател, за да се спести време, социалистите са готови да приемат изменения 8 и 10 като допълнения, но ние ще гласуваме против, ако те не се приемат като допълнения от групата PPE-DE.
- (FR) Г-жо председател, в параграф 39, компромисното изменение 19 би било приемливо за нашата група, ако във връзка с неправителствения сектор, можем да добавим "участието". Това означава следното изменение: "39a. Подчертава по-специално ключовата роля на парламентите на държавите от АКТБ и участието на неправителствените сектори в наблюдението и управлението на СИП"; останалото може да остане непроменено.
13. Временно споразумение за икономическо партньорство ЕО и държавите от Южноафриканската общност за развитие (гласуване)
- (FR) Г-жо председател, ако изменение 4 e допълнение, тогава 14 и 8 не следва да отпадат, така че щяхме да гласуваме 14 и 8.
- Мнението е, че изменението, заедно с допълнението, покрива целия текст. Ако наистина искате да гласувате оригиналния текст, ние можем да се върнем, но общото настроение изглежда е да продължаваме, струва ми се.
- Г-жо председател, аз бих се радвал да продължим. Мисля, че текстът е разгледан.
докладчик. - (EN) Г-жо председател, аз зная, че колегите много държат на обяда си, а може би е обратното, не съм сигурен, но искам да отнема само две минути.
В понеделник вечерта проведохме много важно разискване относно това дали да дадем съгласие на КАРИФОРУМ или не. Комисията и Съветът - много е важно, че и двете институции поеха тези ангажименти - ни обещаха, че по отношение на обещанията за помощ, те ще осигурят качеството на помощта и то своевременно. Те ни увериха, че приложението на клаузата за най-облагодетелствана нация, няма по никакъв начин да се отрази на достъпа на карибските страни до лекарства. Те ни увериха, че прилагането на клаузата за най-облагодетелствена нация по никакъв начин няма повлияе на търговията юг-юг и че петгодишният преглед в края на първия етап на това СИП ще бъде истински преглед, който ще вземе предвид целите на развитието.
На основата на тези обещания и, разбира се, при условие че те сега се запишат в протоколите на този Парламент, и че както Съветът, така и Комисията обещаят да зачитат и да се водят от тези ангажименти, аз вярвам, че тази зала с голямо мнозинство днес може да даде съгласието си на карибския СИП.
Бих искал да благодаря на члена на Комисията г-жа Аштън за нейното безрезервно сътрудничество в това отношение, за гъвкавостта, която прояви, и за нейната отдаденост. Фактът, че тя присъства тук за това гласуване говори сам по себе си. Това гласуване беше насрочено за вторник. Аз зная, че тя отложи важни ангажименти, за да бъде тук днес и че пое важни ангажименти към Парламента. Искам да благодаря на Комисията за сътрудничеството и да помоля колегите да гласуват за съгласие.
- (DE) Г-жо председател, госпожи и господа, това е процедурен въпрос. Бих искал да цитирам част от писмото, което г-н председателят Pöttering ми изпрати в качеството ми на председател на комисията по международна търговия. Не се страхувайте, няма да чета цялото писмо.
(EN) "Тълкуването на член 47 от комисията по конституционни въпроси, за което говорите, беше обявено на заседание на Парламента от 18 февруари 2009 г. и при отсъствието на възражения бе обявено за прието. [...] Предложенията относно двете СИП [т.е. докладите на David Martin и Erika Mann] бяха официално обявени и изпратени на Вашата комисия [т.е. комисията по международна търговия] едва на 19 февруари 2009 г. В светлината на горното тълкуване вече не е възможно да се приложи член 47 във връзка с тези две процедури, нито към други по-нататъшни процедури."
(DE) Ето защо всички препратки в официалните документи към член 47 трябва да бъдат заличени. Това се отнася, както за началната страница на документа, така и за съдържанието, за страницата със становището и за страницата с процедурата, последната страница на комисията по международна търговия. Бих искал това да бъде записано в протокола.
- Благодаря Ви г-н Markov. Всъщност, аз трябва да уведомя Парламента, че има поправка на версиите на всички езици на този доклад, с която се заличават препратките към член 47. Следователно на това, което заявихте, ще бъде обърнато внимание. Тъй като, изглежда, постигнахме съгласие, можем да продължим.
