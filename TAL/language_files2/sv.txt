Jag förklarar Europaparlamentets session återupptagen efter avbrottet den 17 december. Jag vill på nytt önska er ett gott nytt år och jag hoppas att ni haft en trevlig semester.
Som ni kunnat konstatera ägde "den stora år 2000-buggen" aldrig rum. Däremot har invånarna i ett antal av våra medlemsländer drabbats av naturkatastrofer som verkligen varit förskräckliga. Ni har begärt en debatt i ämnet under sammanträdesperiodens kommande dagar. Till dess vill jag att vi, som ett antal kolleger begärt, håller en tyst minut för offren för bl.a. stormarna i de länder i Europeiska unionen som drabbats. Jag ber er resa er för en tyst minut.
Fru talman! Det gäller en ordningsfråga. Ni känner till från media att det skett en rad bombexplosioner och mord i Sri Lanka. En av de personer som mycket nyligen mördades i Sri Lanka var Kumar Ponnambalam, som besökte Europaparlamentet för bara några månader sedan. Skulle det vara möjligt för er, fru talman, att skriva ett brev till den srilankesiska presidenten i vilket parlamentets beklagande uttrycks över hans och de övriga brutala dödsfallen i Sri Lanka och uppmanar henne att göra allt som står i hennes makt för att få en fredlig lösning på en mycket komplicerad situation?
Ja, herr Evans, jag tror att ett initiativ i den riktning ni just föreslagit skulle vara mycket lämpligt. Om kammaren instämmer skall jag göra som herr Evans föreslagit.
Fru talman! Det gäller en ordningsfråga. Jag skulle vilja ha råd från er vad gäller artikel 143 om avvisning av ett ärende som otillåtligt. Min fråga har att göra med något som kommer att behandlas på torsdag och som jag då kommer att ta upp igen.
Cunhas betänkande om de fleråriga utvecklingsprogrammen behandlas i parlamentet på torsdag och det innehåller ett förslag i punkt 6 om att något slag av kvoteringspåföljder bör införas för länder som misslyckas med att uppfylla sina årliga mål rörande minskning av flottorna. I betänkandet står det att detta bör göras trots principen om relativ stabilitet. Jag anser att principen om relativ stabilitet är en grundläggande rättsprincip inom den gemensamma fiskeripolitiken, och ett förslag som skulle undergräva den måste betraktas som rättsligt otillåtligt. Jag vill veta om jag kan göra en sådan invändning mot ett betänkande, som alltså inte är ett lagförslag, och om det är något som jag har behörighet att göra på torsdag.
Det är faktiskt just vid det tillfället som ni, om ni vill, kan ta upp denna fråga, dvs. på torsdag innan betänkandet läggs fram.
Fru talman! Under årets första sammanträdesperiod för Europaparlamentet bestämde man dessvärre i Texas i USA att nästa torsdag avrätta en dödsdömd, en ung man på 34 år som vi kan kalla Hicks.
På uppmaning av en fransk parlamentsledamot, Zimeray, har redan en framställning gjorts, undertecknad av många, bland annat jag själv, men jag uppmanar er, i enlighet med de riktlinjer som Europaparlamentet och hela den europeiska gemenskapen alltid har hållit fast vid, att med all den tyngd ni har i kraft av ert ämbete och den institution ni företräder, uppmana Texas guvernör, Bush, att uppskjuta verkställigheten och att benåda den dömde.
Detta är helt i linje med de principer som vi alltid har hävdat.
Tack, herr Segni, det skall jag gärna göra. Det ligger faktiskt helt i linje med de ståndpunkter vårt parlament alltid antagit.
Fru talman! Jag vill fästa er uppmärksamhet vid ett fall som parlamentet vid upprepade tillfällen har befattat sig med. Det gäller fallet Alexander Nikitin. Alla gläder vi oss åt att domstolen har friat honom och tydligt visat att tillgängligheten till miljöinformation är en konstitutionell rättighet även i Ryssland. Nu är det emellertid så att han skall åtalas på nytt i och med att allmänne åklagaren överklagar. Vi är medvetna om, vilket vi också - inte minst under förra årets sista plenarsammanträde - har kunnat konstatera i en lång rad beslut, att detta inte enbart är ett juridiskt fall och att det är fel att beskylla Alexander Nikitin för kriminalitet och förräderi, eftersom vi som berörda parter drar nytta av de resultat han har kommit fram till. Resultaten utgör grunden för de europeiska programmen för skydd av Barents hav, och därför ber jag er granska ett utkast till ett brev som skildrar de viktigaste fakta samt att i enlighet med parlamentsbesluten visa Ryssland denna ståndpunkt klart och tydligt.
Ja, fru Schroedter, jag skall mycket gärna granska fakta rörande denna fråga när jag fått ert brev.
Fru talman! Först skulle jag vilja ge er en komplimang för det faktum att ni hållit ert ord och att det nu, under det nya årets första sammanträdesperiod, faktiskt har skett en kraftig utökning av antalet TV-kanaler på våra rum. Men, fru talman, det som jag bad om har inte inträffat. Det finns nu visserligen två finska kanaler och en portugisisk, men det finns fortfarande ingen nederländsk kanal. Jag bad er om en nederländsk kanal, eftersom nederländare också gärna vill ta del av nyheterna varje månad då vi blir förvisade till den här platsen. Jag skulle således på nytt vilja be er att ombesörja att vi också får en nederländsk kanal.
Fru Plooij-van Gorsel! Jag kan tala om för er att frågan finns på föredragningslistan för kvestorernas möte på onsdag. Jag hoppas att den kommer att granskas i en positiv anda.
Fru talman! Kan ni berätta för mig varför detta parlament inte följer den arbetsskyddslagstiftning det faktiskt antar? Varför har det inte genomförts något luftkvalitetstest i denna byggnad efter denna mandatperiods början? Varför har inte arbetsskyddskommittén haft några sammanträden sedan 1998? Varför har det inte skett några brandövningar i parlamentets byggnader i Bryssel eller Strasbourg? Varför finns det inga instruktioner om hur man skall bete sig om det börjar brinna? Varför har inte trapporna byggts om efter den olycka jag råkade ut för? Varför upprätthåller man inte bestämmelserna om rökfria områden? Jag tycker det är skrämmande att vi antar lagstiftning som vi inte själva följer.
Herr talman! Jag svarar på en uppmaning från parlamentets talman i går eftermiddag att för min grupps räkning tala om ett ärende som det hänvisas till i protokollet. Jag syftar på punkt 11 på föredragningslistan.
För det första, anser jag att den fråga som socialistgruppens ordförande tog upp i går om att återinsätta debatten med kommissionens ordförande om det femåriga strategiska programmet var tillräckligt viktig för att andra talare som kort ville kommentera denna fråga skulle kunna tillmötesgås. Jag vill uttrycka denna uppfattning även om jag med all respekt inte instämde i utan röstade emot socialistgruppens ordförandes förslag.
Det andra påpekande jag skulle vilja göra - och som jag skulle ha velat göra i går före omröstningen - är att detta parlament som andra talare kommenterade i går bara kan åstadkomma någonting genom ett nära samarbete med Europeiska kommissionen som ger synergieffekter. Vi bör också vara ödmjuka nog att erkänna att vi, om vi hade velat ha en strategisk debatt som inte bara åtföljdes av en föredragning och ett klargörande av kommissionens ordförande utan också av ett femårsprogram, skulle ha haft strukturerna på plats långt tidigare än en vecka innan debatten i denna kammare, så att vi hade kunnat diskutera och i sinom tid meddela kommissionen våra önskemål.
Det finns en grundläggande lärdom jag skulle vilja att vi drog av detta. När större viktiga debatter är inplanerade mellan denna kammare och Europeiska kommissionen i framtiden bör vi reda ut vilka våra ömsesidiga förväntningar är, åtminstone en hel arbetsmånad i förväg. Först och främst krävs klarhet mellan alla grupper i denna kammare och sedan mellan detta parlament och kommissionen. Vi bör inte för sent upptäcka att vi befinner oss i den olyckliga positionen att en eller annan institution skapar en onödig spricka i relationerna mellan institutionerna.
När man läser några av pressens rapporter från i fredags verkar det som om kommissionen och dess ordförande utövade en lovvärd självkontroll i sina offentliga kommentarer. Detta är någonting jag uppskattar mycket. Jag hoppas att vi kommer att lära oss läxorna och inte upprepa denna onödiga övning, som jag tror berodde på ett missförstånd om vad som förväntades och inte på ond tro hos någon av de två institutionerna. Det bör inte förstoras till någonting mer än så.
Tack så mycket, herr Cox! Jag förstår vad ni menar. Vi har noterat det.
Herr talman! Beträffande punkt 11 i arbetsplanen kom vi i går överens om att Bourlanges betänkande skulle vara med på dagens föredragningslista. Emellertid drogs det tillbaka av budgetutskottet i går kväll utan att diskuteras eller bli föremål för omröstning. Det måste därför strykas från dagens föredragningslista.
. Herr Wynn, det är logiskt. Betänkandet har följaktligen avförts från föredragningslistan.
Herr talman! Vad beträffar Lynnes kommentarer i går om hälsa och säkerhet i denna byggnad antar jag att hon talade om avloppet, för det finns en hemsk kloaklukt på femte våningen i tornet. Detta måste undersökas eftersom det är ett klart tecken på att någonting är väldigt fel. Jag vill inte komma dragande med frågan om denna byggnad i all oändlighet, men detta är ett allvarligt problem.
. Fru Ahern, vi har noterat det. Jag vill be er att lägga fram detta speciella fall, som rör fläktarna på en viss våning, för kvestorerna, eftersom de egentligen är ansvariga för det. Men vi skall också vidarebefordra det till våra enheter. Tack så mycket!
Nästa punkt på föredragningslistan är gemensam debatt om följande betänkanden:
A5-0069/1999 av von Wogau för utskottet för ekonomi och valutafrågor om kommissionens vitbok om modernisering av reglerna om tillämpning av artiklarna 85 och 86 i EG-fördraget (KOM(1999) 101 - C5-0105/1999 - 1999/2108(COS)) ,
A5-0078/1999 av Rapkay för utskottet för ekonomi och valutafrågor om den XXVII:e rapporten om konkurrenspolitiken (1998) (SEK(1999) 743 - C5-0121/1999 - 1999/2124(COS)),
A5-0087/1999 av Jonckheer för utskottet för ekonomi och valutafrågor om sjunde översikten över statligt stöd i Europeiska unionen inom tillverkningsindustrin och vissa andra sektorer (KOM(1999) 148 - C5-0107/1999 - 1999/2110(COS)), (rapport 1995-1997),
A5-0073/1999 av Langen för utskottet för ekonomi och valutafrågor om kommissionens rapport om 1998 års genomförande av kommissionens beslut nr 2496/96/EKSG av den 18 december 1996 om gemenskapsregler för statligt stöd till stålindustrin (gemenskapsreglerna för stöd till stålindustrin) (KOM(1999) 94 - C5-0104/1999 - 1999/2107(COS)).
Fru talman! Jag vill uttala mig i en fråga som har stor betydelse för alla i denna kammare. I går eftermiddag svarade kommissionen på frågor under den vanliga frågestunden. Provan, som var talman, fick stora problem eftersom Byrne använde 29 minuter till att svara på frågor. Det är särskilt viktigt för denna kammare att vi har möjlighet att ställa frågor till kommissionärerna och jag tycker det är löjeväckande att en kommissionär tar upp 29 minuter för att svara på frågor. Jag vet att han var särskilt oroad över att behöva svara på en fråga som jag vet att en rad av mina kolleger - inte jag själv - ville ställa till honom rörande skälet till varför han inte vidtog interimistiska åtgärder mot fransmännen i nötköttsfrågan.
Förutom detta vill jag föreslå att - vem som än är talman - om vi får en annan situation då en kommissionär bara pratar på tiden ut, skall talmannen ha befogenhet att stoppa kommissionären eller få honom att korta ned sina svar.
Tack, herr Sturdy. Jag skall ge ordet till Provan. Jag vill i förbigående påpeka att han hanterat en något känslig fråga på ett utmärkt sätt, med tanke på hur litet tid vi hade. Jag tror att för så viktiga meddelanden som detta är en halvtimme verkligen för kort. Jag tror att vi måste överväga att utöka talartiden.
Fru talman! Jag är glad att denna fråga tagits upp, men jag hade tänkt ta upp den i parlamentets presidium, vilket är det korrekta förfarandet. Vi kanske bör ha en diskussion i presidiet om hur vi kan strukturera denna typ av debatt på ett lämpligt sätt i framtiden.
Det var inte tillfredsställande i går. Vi höll på fem minuter längre än avsett. Precis som Sturdy sade talade kommissionären i 29 minuter och ledamöterna hade bara sex minuter på sig att ställa frågor. Det var en löjeväckande situation som vi måste komma till rätta med.
Ja, herr Provan, vi skall granska det vid nästa presidium.
Fru talman! Ursäkta mig - jag tar sällan till orda i en sådan här situation, men den här gången är det också för att vädja till oss själva. Trots att jag högaktar Sturdy, uppfattar jag hans klagomål mot Byrne som orättvist; vi bad nämligen till slut Byrne att presentera vitboken om livsmedelssäkerhet. Det är en mycket komplex sak som inte kan avhandlas på tio minuter. Byrne använde 15 till 17 minuter till den, varpå vissa av oss ställde frågor som ibland översteg en minut. Själv använde jag mindre än en minut, andra mer. Det är vår uppgift att se till att man inte bara avsätter en halvtimme för kommissionens uttalande, utan en hel timme så att vi har tillräckligt med tid att debattera.
Det Provan sade stämmer. I går var jag här i plenumet från kl. 15.00; det var vi i parlamentet som satte upp oljekatastrofen Erika på föredragningslistan och det var vi i parlamentet som satte upp stormarna i Europa på den. Allt detta sammantaget ledde till att vi, under vice talmännen Colom och Provan, använt längre tid för våra anföranden. Det är parlamentet självt som bär skulden för att vi dragit över så pass mycket. De vice talmännen har inte haft det lätt och det är orättvist att angripa kommissionären för detta, för Byrne fick vänta och blev själv lidande på grund av det. Det är vi själva som bör ändra föredragningslistan och vara mer disciplinerade.
Tack, fru Roth-Behrendt. Ni bekräftar min uppfattning att en sådan debatt egentligen skulle vara berättigad till en dryg timme. Jag tror att vi kommer att ta hänsyn till detta i framtiden.
Fru talman! I eftermiddag skall den årliga debatten om inrättandet av området för frihet, säkerhet och rättvisa hållas. Det är infört i föredragningslistan som frågor till rådet. Den muntliga frågan skall faktiskt inleda den debatt som förutsetts i utkastet till artikel 2 i fördraget.
Jag vill att ordförandeskapet försäkrar att rådet, som inte har besvarat frågorna skriftligen, i första hand svarar på de frågor som ställts av utskottet för medborgerliga fri- och rättigheter samt rättsliga och inrikesfrågor så att vi därefter på ett effektivare sätt kan inleda debatten om EU-fördraget.
Tack, fru Terrón I Cusí. Vi skall naturligtvis granska detta med rådet.
Vi har gått litet utanför justeringen av protokollet. Finns det några andra synpunkter på det?
Fru talman! Rörande protokoll 21 vill jag att ni noterar vad jag anser vara en tydlig överträdelse av förfarandebestämmelserna i samband med min fråga nr 66 i går kväll. Den handlar om märkningen av Nestlés bröstmjölksersättningsburkar som tillverkats i Europeiska unionen, vilken skett på ett olämpligt språk och med förvirrande textning och färgsättning, vilket är en tydlig överträdelse av EG:s direktiv 92/52 om modersmjölkersättning. Detta rapporterades först den 5 oktober förra året och såldes fortfarande i Islamabad i Pakistan i går, när jag kontrollerade detta.
Jag vet att ni inte kan kommentera denna fråga rent innehållsmässigt, men genom sitt svar misslyckas kommissionen med att ta ansvar för genomförandet av detta direktiv, på samma sätt som man misslyckats med att tillhandahålla de årliga rapporter som krävs, och som man misslyckats med att följa upp ett tidigare klagomål man fått - se min fråga nr 2283/99.
Jag ber er att skriva till kommissionen på Europaparlamentets vägnar och uppmana denna att fullfölja dess åtaganden, och på vägnar av mödrarna till de 82 barn på varje tusental barn som dör i späd ålder och för vilka användningen av olämplig mat som blandas med orent vatten är livsfarlig.
I går avled Bettino Craxi, före detta ledamot av Europaparlamentet, i Hammamet i Tunisien. Bettino Craxi var ledamot av det här parlamentet från den 17 juli 1979 till den 20 augusti 1983 och från den 25 juli 1989 till den 30 april 1992. Craxi var också ordförande för rådet i sin egenskap av premiärminister för Republiken Italien, en post som han innehade från den 4 augusti 1984 och fram till sin avgång den 3 mars 1987. Får jag be er att hålla en tyst minut till hans minne.
Herr talman! Jag skulle vilja ta upp en sak innan vi inleder fiskeridebatten. De ärade ledamöterna känner kanske till den förfärliga tragedin med förlusten av en fiskebåt och hela besättningen på sju man i Skottland. Solway Harvester sjönk med man och allt nära Isle of Man, när man fiskade efter musslor tidigare i år. Besättningen på sju man kom från det lilla fiskesamhället Whithorn och kringliggande orter i Galloway i sydvästra Skottland.
Jag vet att jag talar för alla åtta parlamentsledamöterna från Skottland och för alla kolleger i denna kammare, när jag ber er att på Europaparlamentets vägnar sända ett kondoleansbrev till det skotska parlamentets talman, Donald Dewar. Denna tragedi är kanske en läglig och ledsam påminnelse för oss alla, när vi påbörjar ytterligare en debatt om fiskeindustrin, om att tappra män och kvinnor varje dag riskerar sina liv i ett av de farligaste yrkena i världen för att skaffa fisk till våra bord.
Jag förlitar mig på att talmannen kommer att stödja denna begäran.
Herr Stevenson! Jag skall be ordföranden att skicka den här skrivelsen. Det tycker jag verkar klart.
Herr talman! I egenskap av ordförande i fiskeriutskottet och å mina kollegors vägnar vill jag solidarisera mig med vår kollega från Skottland, Stevenson, och den begäran han nyss lade fram. Tyvärr har också vi nyligen haft ett olyckstillbud med en galicisk fiskebåt med galicisk och portugisisk besättning, Ros Alcedo, som började brinna i Gran Sol vatten. Tyvärr är olyckshändelser av det här slaget betydligt vanligare än vad vi skulle önska, och därför vill jag påminna om att vårt utskott har begärt att få utarbeta ett initiativ till betänkande om orsaker bakom haverier och den fara yrkesfiskare löper. Jag hoppas att betänkandet godkänns eftersom dessa hårt utsatta yrkesmän verkligen är i behov av kammarens och allas vårt stöd.
Nästa punkt på föredragningslistan är betänkande (A5-0096/1999) av Cunha för fiskeriutskottet om kommissionens årsrapport till rådet och Europaparlamentet om resultatet av de fleråriga utvecklingsprogrammen för fiskeflottorna vid utgången av 1997 (KOM(1999) 175 - C5-0109/1999 - 1999/2112 (COS)).
Jag hoppas att ledamöterna uppskattar mitt starka intresse i denna fråga. Jag vill, i enlighet med artikel 144, väcka förslag om att Cunhas betänkande återförvisas till utskottet, och jag gör det med Verts/ALE-gruppens stöd. I måndags framförde min kollega MacCormick tvivel om tillåtligheten för en del av punkt 6 i Cunhas betänkande, vilken inbegriper mycket känsliga frågor, som mycket väl kan komma upp igen i dag. Men innan vi kommer dit, jag anser också att punkt 6 och förslagen däri omges av viktiga politiska och praktiska tvistefrågor.
Det skulle ligga i allas vårt intresse att försöka nå samstämmighet om vårt handlingssätt i denna fråga. Därför skulle ytterligare diskussion i fiskeriutskottet, liksom även möjligheten att få ett yttrande från utskottet för rättsliga frågor och den inre marknaden, vara till stor hjälp för alla sidor i diskussionen.
Med tanke på de tvivel och vissa av de meningsskiljaktigheter som omger punkt 6, skulle en återförvisning även möjliggöra och erbjuda ett tillfälle till ytterligare samråd, både med industrin och med våra sakkunniga i kommissionen och på annat håll. Jag begär att vi röstar om att återförvisa betänkandet till utskottet och att vi åter tar upp det här i kammaren i sinom tid, efter ytterligare behandling. Jag ber också om att denna omröstningar, om den genomförs, skall genomföras med namnupprop.
Herr Hudghton! Ni gör mycket riktigt en formell begäran om återförvisning till fiskeriutskottet på grundval av artikel 144 i arbetsordningen. Vi känner alla till de regler som gäller för detta. Vid en sådan begäran kan en förespråkare och en motståndare ha ordet och även föredraganden eller utskottets ordförande om det behövs. Finns det en förespråkare för denna nyss framlagda begäran?
Herr talman! Som Hudghton sade och som ledamöterna i kammaren nog kommer ihåg, bad jag i måndags om ordet för att säga att jag anser att en del i detta betänkande är otillåtligt, eftersom det saknar en rättslig grund. Detta är snarast ett "domedags"vapen, och det skulle göra mig olycklig om vi tvingades använda det, när vi har en enklare metod att tillgå för att behandla ärendet på nytt, innan det slutligen kommer tillbaka till kammaren.
Herr talman! Det står att jag röstade "för" Cunhas betänkande om fiske, när min avsikt var att rösta "emot". Jag vill gärna att protokollet rättas. Och i debatten om Kina i går röstade jag för betänkandet. Jag vill gärna att det tas med i protokollet.
Herr talman! Jag vill bara framkasta en fråga. I gårdagens protokoll står det att vi diskuterat McNallys betänkande och att omröstning sker den 2 februari. Jag vill bara fråga varför det måste vara så. Jag har hört att det är något som inte stämmer med dokumenten. Något sådant borde dock egentligen inte få ske. Betänkandet har diskuterats, och vi hade i dag hunnit rösta om det, och jag förstår absolut inte varför en omröstning måste göras så långt efter debatten. Kammarens princip har i sig varit att omröstningen bör genomföras så snart som möjligt efter debatten.
Anledningen till att vi skall genomföra omröstningen i februari är att vi har problem med vissa översättningar och detta måste vi lösa. Vi måste ha överensstämmelse mellan de olika texterna och detta tar litet tid. Det är ett rent tekniskt problem som uppstått på grund av översättningarna.
Herr talman! Jag tog upp en sak i protokollet redan i går kväll. Under punkt 6 i protokollet, på sidorna 6-7, nämns mitt förslag om att punkt 6 i Cunhabetänkandet inte kan godtas. Jag begärde en omröstning med namnupprop och talmannen förklarade tydligt att det skulle bli en omröstning med namnupprop om det. Vi röstade också med hjälp av våra omröstningsmaskiner. Men vad jag förstår har omröstningen inte registrerats. Jag vill att det skall noteras att en omröstning med namnupprop borde ha ägt rum och att det borde ha funnits en förteckning med namnen på de som röstade för och emot förslaget.
Herr MacCormick, ordförandeskapet är medveten om det här problemet. Det begicks dock ett ofrivilligt misstag, det vill säga den ansvariga personalen gjorde ett misstag som var absolut oförutsett, ofrivilligt, oundvikligt och helt omöjligt att förutse. Så trots att omröstningen med namnupprop genomfördes korrekt så registrerades inte resultatet. Det finns ingen annan anledning och det finns ingen möjlighet att lösa problemet. Det är ödets nyck, MacCormick.
Herr talman! I samma punkt, punkt 6 i gårdagens protokoll om förslag som rör förfaranden om Cunhabetänkandet, står det att jag återförvisade ärendet till utskottet enligt punkt 144 i arbetsordningen, främst för att det rådde tvivel om huruvida punkt 6 var tillåtlig. Detta är inte korrekt. Även om jag nämnde möjligheten av att min kollega MacCormick kunde väcka förslag om otillåtlighet, var skälet för en återförvisning till utskottet att det fanns betydande politiska motsättningar och praktiska oklarheter kring förslaget. Jag ville därför ha ytterligare diskussioner och överläggningar med berörda parter.
Herr talman! Jag har inga problem med vad som står i protokollet - det är vad som inte står i protokollet som är ett problem för mig. I onsdagens protokoll finns en förteckning över ledamöter som har ändrat sin röstning. Jag ser att det i gårdagens protokoll inte finns någon sådan förteckning, trots att jag känner till minst två ledamöter som ändrade sin röstning om resolutionen om kapitalskatt. Jag vill gärna veta när vi får besked om dessa röstningsändringar, eftersom detta självklart är av intresse för vissa ledamöter. Jag antar att ett tillägg kommer att göras till nästa protokollomgång, och att vi då får tillfälle att yttra oss.
Herr Ford, vi skall titta på detta och stämmer det så skall protokollet rättas i vederbörlig ordning.
Herr talman! Jag vill bara informera er om följande: I morse förövades ett attentat i Madrid. En bomb hade installerats i en bil. En person har dött. Jag vill bara å min grupps vägnar än en gång fördöma dessa terroristhandlingar.
Tack så mycket, fru Fraga. Vi har faktiskt blivit informerade om den tragiska händelsen. Än en gång bestraffas tyvärr det spanska samhället av dessa mordiska terrorister. Ordförandeskapet noterar era ord med särskild intensitet eftersom ordförandeskapet vid dagens sammanträde också är spanskt.
Den gemensamma fiskeripolitiken: förstärkt dialog med industrin och andra berörda
Jag förklarar Europaparlamentets session återupptagen efter avbrottet den 21 januari 2000.
Fru talman! Tillåt mig påminna om att i morgon är det två år sedan katastrofen i Cermis. För två år sedan kapade ett amerikanskt flygplan från Natobasen i Aviano under en övningsflygning på låg höjd - under den tillåtna säkerhetsgränsen - linorna till en linbana i Cavalese i Italien och orsakade över 20 europeiska medborgares död. Alltsedan dess väntar offrens familjer, som inte har kunnat söka tröst i någon rättvisa eftersom den ansvarige piloten inte har fått något straff, på att få åtminstone ekonomisk ersättning från USA.
Jag vill därför uppmana parlamentets talman och rådets ordförande att hos de amerikanska myndigheterna utverka en omedelbar ersättning i enlighet med de rättigheter som offrens familjer har.
Nästa punkt på föredragningslistan är fastställande av arbetsplanen. Efter den begäran jag erhållit från flera politiska grupper och efter den talmanskonferens vi just haft, föreslår jag en debatt på en och en halv timme om en aktuell och brådskande fråga av större vikt, i enlighet med artikel 50 i arbetsordningen, om unionens reaktion på regeringsförhandlingarna i Österrike.
Om ni beslutar att föra upp denna debatt på föredragningslistan kommer den att inledas av rådets ordförande Seixas da Costa och kommissionens ordförande Romano Prodi.
Fru talman! Jag vill göra ett inlägg för att uttala vårt stöd för talmanskonferensens beslut, och med tanke på att jag kritiserade ordförandeskapet offentligt i januari, ta tillfället i akt för att tala om att jag i dag, personligen och som företrädare för Europeiska socialdemokratiska partiets grupp, anser att ordförandeskapet har gjort högst adekvata uttalanden i denna fråga, och att vi i alla avseenden är eniga i dessa.
Mot bakgrund av detta, fru talman, är det svårt att tänka sig en debatt som bättre överensstämmer med det som står i artikel 50 i parlamentets arbetsordning. Detta är en aktuell debatt, som är oerhört viktig och brådskande. Vi anser därför att den bör tas med på föredragningslistan.
Finns det någon kollega som vill uttala sig emot detta förslag?
Fru talman! Jag vill uttala mig emot av principskäl som förefaller mig fullständigt grundläggande, eftersom det handlar om att respektera fördragen, bl.a. artikel 7 i Amsterdamfördraget.
Fru talman, kära kolleger! Vi har hittills trott att Europeiska unionen, enligt bestämmelserna i Rom- och Parisfördragen genom vilka gemenskaperna grundades, och som sedan blev unionen, var en sammanslutning av fria, oberoende och suveräna stater. Även om ett stort antal förändringar gjorde att vi betvivlade detta, har vi ändå ansett att detta var fallet och nyligen hänvisade man återigen till subsidiaritetsprincipen, även om det var halvhjärtat. Fru talman!
Det förefaller emellertid i dag uppenbart att om man inleder den debatt som ni och talmanskonferensen ber oss att inleda, på grundval av artikel 50, skjuter man en fruktansvärd bräsch i principen om frihet, staternas suveränitet och regeringarnas fria sammansättning, som är resultatet av demokratiska val, och då kan i morgon en annan majoritet i parlamentet lägga sig i bildandet av en regering som ändå är resultatet av fria, regelrätta, fredliga och demokratiska val inom en medlemsstat. Om ni ratificerar...
Herr Gollnisch! Ursäkta mig, men ni har bara en minut. Jag vet att ni alltid är noga med att arbetsordningen skall respekteras.
Fru talman! Jag trodde att jag hade tre minuter. Jag ber om ursäkt.
Om ni ratificerar denna utveckling ratificerar ni utvecklingen av en union i riktning mot en organisation som kommer att bryta mot suveräniteten och friheten för medlemsstaternas nationer, och vi har då inget annat val än att utträda ur en sådan union.
Vi har lyssnat till en talare för och en talare emot. Jag kommer nu att låta förslaget till ändring av föredragningslistan gå till omröstning.
Nästa punkt på föredragningslistan är andrabehandlingsrekommendation (A5-0006/00) från utskottet för miljö, folkhälsa och konsumentfrågor om rådets gemensamma ståndpunkt (8095/1/1999 - C5-0180/1999 - 1997/0194(COD)) inför antagandet av Europaparlamentets och rådets direktiv om uttjänta fordon (föredragande Karl Heinz Florenz).
Herr talman, ärade damer och herrar, kära kolleger! Årligen skrotas nio miljoner bilar i Europa. Trots det faktum att dessa nio miljoner bilar inte längre kan köras har de den egenskapen att man handlar med dessa även mindre legalt även över gränserna, inte bara över gemenskapens inre gränser utan även över gränser som ligger utanför unionen. Därför är det principiellt riktigt att Europeiska unionen upprättar allmänna spelregler för hur dessa nio miljoner fordon per år skall återvinnas och tas om hand.
Direktivet har enligt oss ett par svagheter som vi gärna vill rätta till här i kammaren genom ett direktiv som då verkligen blir framtidsinriktat. Därför finns det en mängd ändringsförslag. Jag personligen anser att man genom direktivets tillämpningsområde skjuter över målet. Jag anser det inte nödvändigt att veteranbilar skall utgöra en del av direktivet. Jag tycker heller inte att motorcyklar bör omfattas av direktivet, eftersom återanvändningen i fråga om motorcyklar är en så särskild kulturform att det inte behövs några europeiska direktiv för detta.
Inte heller för specialfordon eftersträvar jag nödvändigtvis höga återanvändningsnivåer. Min önskan är den att specialfordon såsom ambulanser skall nå höga räddningsnivåer. Det är mitt huvudsakliga bekymmer på det området.
Återvinningskraven på hur avfall från bilar skall hanteras i Europa föreskrivs efter mitt förmenande på ett bra sätt i direktivet. Här kan det få stanna vid det som kommissionen har föreslagit. Medlemsstaterna sörjer för att det finns motsvarande insamlingsanläggning där man tappar ur bilarna, tar hand om exempelvis över 32 miljoner spillolja, tömmer dem på bromsvätska etc.
En viktig komponent i direktivet är frågan: Vad vi skall göra med de gamla bildelarna? Vad gör vi med de skrotade produkterna? Man får inte blunda för att det kvantifierade målet är en viktig punkt när det gäller recycling (återvinning) och återanvändning (recovering) och vad det nu är, men det är inte den enda punkten. För vi skall inte glömma: under en bils livscykel faller 80 procent av miljöbelastningen på körningen, 1 procent på sluthanteringen och 19 procent på tillverkningen av bilen. Kvantifierade målsättningar är sålunda inte den enda parametern vid frågan om miljökonsekvenserna, utan en av många. Jag är naturligtvis av den uppfattningen att vi behöver rigorösa mål. Men kvoterna får inte bli ett självändamål, utan vi måste inse att helhetssynen på hur bilen belastar miljön är viktig.
Jag ser mycket hellre att vi kommer bort från en bil som i dag väger 1 400 kilo, som körs i genomsnitt i 200 000 km, till en bil som i framtiden väger endast 1 000 kilo och också körs i 200 000 km. Trots allt skulle det då transporteras 400 kilo gånger 200 000 km mindre. Detta är det sanna miljöpolitiska framsteget, för det leder till en kraftig minskning av koldioxid och detta är, om jag har förstått Kyotoprotokollet rätt, den viktiga beståndsdelen. Därför tror vi att fordon som i framtiden på ett imponerande och påvisbart sätt använder sig av lättviktsmetoder producerar mindre koldioxid och ges speciella preferenser i förbränningskvoten.
Detta skall inte den enskilda medlemsstaten besluta om, utan det är ni, fru kommissionär, som tillsammans med er stab skall besluta om huruvida dessa lättviktsfordon - många talar även om 3-liter-bilar - skall erhålla speciella preferenser. Vi är av den uppfattningen att det är riktigt.
Låt mig säga något om kostnaderna. Vissa säger att tillverkarna borde få bära hela kostnaden - det skulle vara riktigt och mycket konsumentvänligt. Detta kan man ifrågasätta mycket starkt, för tillverkarna kommer att lägga över alla kostnader på konsumenterna och tillägna sig ett återvinningsmonopol som borde vara statligt. Jag kan bara varna er för att rösta för detta. Det finns ändringsförslag som går ut på att kostnaderna skall delas, hälften åt tillverkarna och den andra hälften åt nybilsköparna. Ur en sådan pool, ett sådant system, hur ni nu än föreställer er detta, kan man då från och med 2006 återta alla fordon i bilparken utan kostnad för den sista ägaren. Detta är också min grupps uttryckliga önskan.
Vårt förslag om delning av kostnaderna har en alldeles avgörande fördel, nämligen att vi slipper bli domstolskandidat så snart vi har antagit direktivet. För den återverkan som bilindustrin så listigt betalar tillbaka med är ett allvarligt problem som vi rimligen måste ta hänsyn till. Därför föreslår jag att kostnaderna delas av den första ägaren och tillverkaren.
Förbud mot vissa material - naturligtvis behöver vi förbud mot vissa material. Det finns farliga komponenter i bilen, dessa måste på sikt förbjudas. Till det behöver vi ett instrument för påtryckningar. Kommissionen har lagt fram några förslag som var för stränga, och vi har tagit fram alternativ till dessa.
Det finns en mängd bra ändringsförslag. Parlamentet har fått större befogenheter. Så låt oss utnyttja dessa! Låt oss vara modiga nog att lägga fram och utveckla ett direktiv som pekar in i framtiden. Ett direktiv som utvecklas endast för direktivens egen skull vore inte värdigt kammaren. Jag ber om ert stöd.
Herr talman! Jag får nästan lust att säga "puh!" - äntligen har vi nått fram till andra behandlingen av det här direktivet, som har gett oss så mycket arbete, och givetvis enormt mycket för föredraganden, Florenz.Direktivet är enligt min mening inte alls tillfredsställande, eftersom det inte besvarar den verkliga frågan, nämligen vad man skall göra med redan övergivna fordon som i dag endast kan fraktas bort på samhällets och därmed skattebetalarnas bekostnad. Man tillämpar således inte principen om att den som förorenar skall betala. Redan övergivna fordon lämnas också i sticket av gemenskapens lagstiftning, eftersom de varken beaktas i texterna om avfallshantering eller i denna text om uttjänta fordon.
Direktivets enda förtjänst är att i det blickar man framåt. Trots det har man inte löst problemet med de äldre bilar som används i dag, och som kostar mycket mer att återvinna. Vi kan däremot ha en ganska stor tillförsikt inför framtiden med tanke på vilka insatser biltillverkarna är beredda att göra, å ena sidan för att finna material som är lättare att återvinna och å andra sidan för att få igång återvinningsprocessen.
Jag vill också insistera på det faktum att vi måste behålla en flexibilitet mellan återvinning, återanvändning och förbränning när det gäller de nya särskilt lätta material som kan dämpa bilkonsumtionen, och därmed utsläppen. Detta är ett problem som handlar om förenligheten mellan våra direktiv om uttjänta fordon och de äldre direktiven, bl.a. fordons- och oljeprogrammet, som vi röstade igenom för några år sedan.
Man kan således glädjas åt att utskottet för miljö, folkhälsa och konsumentpolitik har varit förnuftigt och infört ett undantag för de veteranbilar som utgör en del av vårt industri- och kulturarv - så att det inte skall råda något tvivel om den saken.
Sammanfattningsvis är direktivet inte tillräckligt ambitiöst för att problemen med den nuvarande bilparken skall kunna lösas. Det är dessutom ganska så hycklande vad gäller de vrak som fortfarande belamrar våra skogar, sjöar och parker. Återigen, principen att den som förorenar skall betala tillämpas inte, och det är alltid skattebetalarna som får stå för notan.
Herr talman, fru kommissionär, kära kolleger! När man ser de flygblad som har delats ut under de senaste veckorna så tror man att det är en möjlig miljökatastrof eller den europeiska bilindustrins död vi diskuterar här. inte något av detta stämmer. Vi måste se med nyktra ögon på att direktivet som ligger framför oss på bordet är ett bra direktiv. Det innebär miljömässiga framsteg för Europa, och vi kan vara stolta om vi kan få till stånd och förankra direktivet i lag.
Förvisso, det finns en punkt som vi är oense om. Med tanke på direktivets dimensioner är det måhända en liten punkt, men det är detta oenigheterna handlar om. Det gäller frågan om kostnaderna för återvinningen. Här skiljer vi oss i väsentliga delar från diskussionen i rådet förra året. Där drogs nämligen kostnadsbefrielsen för sista ägaren och frågan om finansieringen över en kam, och kostnadsbefrielsen för sista ägaren ifrågasattes. Vi här i kammaren fattade entydigt beslut i februari förra året - och detta stöder vi, just vi socialdemokrater - kostnadsbefrielsen för sista ägaren är för oss odiskutabel!
Men vem betalar för de fordon som skall skrotas och tas om hand? För oss är det självklart att tillverkaren skall göra detta vad gäller nya bilar, därför att detta också är ett incitament för tillverkaren att ta fram och tillverka återvinningsvänliga bilar. Men vad händer med fordonen som rullar på gatorna? Ett exempel: Firman Rover i Storbritannien skulle, om man blev ansvarig för alla uttjänta fordon, bli ansvarig för 5,8 miljoner bilar i Europeiska unionen och omgående tvingas öronmärka 250 miljoner euro för att spara ihop till återvinningskostnaderna, medan en tillverkare av liknande bilar från Korea behöver lägga undan ett peanuts-belopp - som en företrädare för Deutsche Bank en gång uttryckte det. Här finns en snedvridning av konkurrensen som inte har med miljöskyddet att göra utan enbart inverkar på investeringsförmågan, och på arbeten för de människor som bygger bilar här i Europa. I så måtto föreslår jag att en fond för de gamla fordonen bildas, ur vilken återvinningskostnaderna för de uttjänta fordonen sedan betalas så att principen om kostnadsbefrielse säkras.
Jag kan förstå att kolleger från länder utan biltillverkning säger ja, tillverkarna skall betala alltihop, och problemet med snedvridningen av konkurrensen genom öronmärkta reserver intresserar oss inte! Men jag ber dessa kolleger visa solidaritet med de drygt två miljoner människor som tillverkar bilar i Europa, som på så sätt finansierar sina liv, så att dessa arbetsplatser kan garanteras även i framtiden. Jag är för stränga miljökrav, det vet ni från Auto/Oil-programmet och diskussionen om gränsvärdena för avgaser. Men jag anser att kraven måste vara lika för alla!
Herr talman, herr kommissionär, kolleger! Jag tror att vi behöver detta direktiv. För det första eftersom det innehåller en tydlig beskrivning av miljömålsättningarna. För det andra eftersom detta direktiv kan stimulera återanvändning, och det är viktigt. För det tredje finns det ett tydligt tillvägagångssätt för att motverka föroreningen från tunga metaller. Det är också en viktig punkt. Direktivet ger en europeisk ram, bland annat också för medlemsstater som redan har ett system och som vill fortsätta att arbeta med det systemet.
Vi måste således i första hand bibehålla procentandelarna i fråga om återvinning, för därigenom uppmuntrar man naturligtvis teknisk förnyelse och olika sätt att hitta en lösning för material som vi ännu inte riktigt vet vad vi skall göra med.
För det andra måste vi låta de omständigheter som står i den gemensamma ståndpunkten vara oförändrade. Så från och med år 2006 gäller kostnadsfri inlämning för alla bilar, kostnadsfri för den sista ägaren. Det är naturligtvis helt klart en mycket viktig punkt. Den får vi inte tumma på.
Är detta en för stor börda? Det finns dock en sak som vi inte får glömma bort. Direktivet handlar om fullständiga bilar, alltså bilar där inga viktiga delar saknas. Enligt experterna är det inte många av dessa fullständiga bilar som är värdelösa. För återvinning, återanvändning av delar, det är en sektor som inte nödvändigtvis är förlustbringande. Tvärtom, det finns för närvarande ett stort antal företag som lever av detta och som därigenom utan problem kan förtjäna sitt levebröd. Detta direktiv stimulerar hela denna sektor. Det handlar om en sektor som utgörs av små och medelstora företag. Eftersom transportkostnaderna i detta fall ligger på en hög nivå måste det också bli fråga om ett starkt decentraliserat system, för att flytta ett vrak mer än 100 kilometer är inte någon lönsam verksamhet.
Jag förklarar Europaparlamentets session återupptagen efter avbrottet torsdagen den 3 februari 2000.
Protokollet från sammanträdet torsdagen den 3 februari har delats ut.
Jag förstår av er reaktion att många av parlamentsledamöterna inte fått protokollet, och det är självklart att ni inte kan justera ett protokoll som ni inte har fått. Jag föreslår därför att vi justerar det i morgon förmiddag, eftersom ni uppenbarligen inte fått det och det ber jag om ursäkt för.
Fru talman! Rörande en ordningsfråga. I förmiddags rapporterade BBC att en brittisk ledamot av Europaparlamentet, som innehar en hög position inom sin delegation, fortsätter att erbjuda strategisk rådgivning till privata klienter, men inte meddelar i intresseregistret vilka dessa klienter är. Europas medborgare har rätt att förvänta sig att deras företrädare håller isär sitt privata vinstintresse från det allmännas bästa, men de kan bara vara säkra på att detta görs i varje enskilt fall om informationen både är tillgänglig för allmänheten och lätt åtkomlig.
Fru talman! Eftersom dessa frågor för närvarande diskuteras i kvestorskollegiet, får jag be er att använda ert inflytande både för att se till att intresseregistret uppdateras och ändras för att omfatta fall av denna typ och, framför allt, för att se till att registret inte bara är tillgängligt för inspektion av denna kammare, utan att det också offentliggörs på Internet?
Tack, herr Davies. Jag skall titta på frågan med kvestorerna.
Fru talman! Rörande en ordningsfråga. Eftersom detta är årtusendets första Alla hjärtans dag, hoppas jag att ni kan hålla med mig om att det skulle vara lämpligt om denna kammare markerade denna dag genom att på ett bestämt sätt åta sig att komma till rätta med hjärtsjukdomarna, vilka orsakar de flesta dödsfallen i Europeiska unionen. Jag vill uppmana ledamöterna att underteckna det åtagande som gjordes i dag vid the Winning Hearts Conference, att alla barn som föds under det nya årtusendet skall ha rätt att leva i åtminstone 65 år utan att behöva lida av kardiovaskulära sjukdomar som är möjliga att undvika. Jag önskar er en trevlig Alla hjärtans dag!
Fru talman! Jag uttalar mig enligt artikel 9 i denna kammares arbetsordning och åsyftar samma fråga som togs upp av Davies om de mycket allvarliga anklagelserna som uttalades på BBC i förmiddags. Jag skulle välkomna en försäkran från er att ni kommer att beställa en undersökning för att se till att de två ledamöter som nämndes i denna specifika BBC-intervju inte driver sina företag från detta parlament eller från parlamentets lokaler, eftersom detta i sanning skulle vara mycket allvarligt. Under årens lopp har de brittiska konservativas dubbelmoral gjort att det brittiska underhuset fått ett dåligt rykte, och det finns en verklig fara att ett sådant uppförande skulle få liknande effekter för detta parlament.
Tack, herr Murphy. Som jag sade till Davies skall jag redan i kväll titta på frågan tillsammans med kvestorerna.
Fru talman! Rörande en ordningsfråga. Jag har redan skrivit till er vid ett flertal tillfällen om hur ordningsfrågor tas upp i kammaren. Jag undrar vilken ordningsfråga Davies tog upp. Varför nämnde han inte att en av hans egna liberala kolleger också bedriver rådgivningsverksamhet som håller på att undersökas av BBC? Skall denna kammare låta sin föredragningslista bestämmas av plumpa rapporter om ett program som grundar sina nyhetsinslag på lögner, eller skall den utföra ett seriöst arbete och ta itu med de utmaningar som Europa står inför?
Kära kolleger! Det är självklart att kvestorerna som skall granska frågan inte enbart kommer att förlita sig på information som hörts i radion. De kommer att gå igenom detta mycket noggrant.
Fru talman! Jag tror att jag gör mig till tolk för ett stort antal kolleger i de flesta politiska grupperna när jag säger att det budskap som kommissionens ordförande framförde för en vecka sedan till den nya österrikiska förbundskanslern skapade obehag. Var det verkligen nödvändigt att säga, jag citerar: "mina varmaste lyckönskningar följer er", eller "jag betvivlar inte att ni kommer att fortsätta era föregångares engagemang när det gäller frihet och demokrati samt respekt för de mänskliga rättigheterna och grundläggande friheterna", eller "jag ser fram emot ett fruktbart och konstruktivt samarbete"? Fru talman! Jag skulle vilja att Prodi i morgon berättar för oss vad han ville eller inte ville ge för betydelse åt sitt uttalande så att ingen, absolut ingen, kan utnyttja detta minst sagt bisarra och olyckliga budskap, även mot Prodis vilja, för att bidra till att banalisera den farliga politiska process som äger rum i Österrike.
Tack, herr Wurtz. Kära kolleger! Jag ber er att inte inleda någon debatt, det handlade om ett förslag som rör förfaranden. Jag vill erinra er om, herr Wurtz, att vi i morgon träffar Prodi som kommer att uttala sig om kommissionens program. Ni har naturligtvis full frihet att i era inlägg efter uttalandet fråga ut honom, på samma sätt som Prodi har fullständig frihet att svara er. Jag föreslår att vi definitivt klargör denna fråga då, om ni och Prodi vill det.
Fru talman! Jag är mycket ledsen över att jag återigen måste besvära er med en punkt som jag redan tagit upp här två gånger tidigare. Jag har redan talat om för er ett antal gånger att vi för de nederländska kollegernas räkning gärna skulle vilja ha en nederländsk TV-kanal. Det finns nu 28 kanaler här i parlamentet, därav två grekiska, en portugisisk, en finsk och en belgisk, men fortfarande ingen nederländsk, däremot sju engelska, sex tyska och sex franska. Redan i september fick jag löfte om att det skulle finnas en nederländsk kanal i januari. Det är nu februari, och det finns fortfarande ingen. Jag skulle därför återigen vilja be er att vidta åtgärder för detta. Jag undrar vilken medeltida byråkrati det är som förhindrar att en nederländsk kanal överförs via satellit.
Protokollen från sammanträdena torsdagen den 3 februari och måndagen den 14 februari har delats ut. Protokollet från den 3 februari delades i själva verket ut redan i Bryssel. Det är kanske därför som en del kolleger inte hade fått det.
Fru talman! Jag brukar alltid vara här när sammanträdet inleds på måndagarna klockan 17.00. I går var det dock omöjligt för mig och för många andra europeiska ledamöter att närvara, eftersom Air France-flyget som brukar ta oss hit, 14.15-flyget, ställdes in utan några förklaringar från flygbolagets sida, och därför var klockan mycket när vi kom fram. Om Air France fortsätter att bojkotta Europaparlamentet, bör åtgärder vidtas för att förhindra en upprepning av detta.
Tack, herr Medina Ortega. Jag delar fullt ut det beklagande som ni uttrycker. Skulle ni vänligen vilja skriva till mig så att jag med stöd av bevis kan anmäla detta till de behöriga ansvariga såväl hos Air France som den franska regeringen? Jag tror verkligen att det inte längre är möjligt och att vi absolut måste protestera med full energi.
Fru talman! Igår upplevde jag och Medina Ortega samma sak.
Jag tycker att de franska myndigheterna - som har äran att hysa Europaparlamentets säte i Strasbourg - bör vara medvetna om sitt ansvar för att garantera fungerande kommunikationer med alla unionens huvudstäder.
Fru talman! Det handlar här inte om försenade plan: jag skulle vilja be om ursäkt för min kollega i Gruppen De gröna, Caroline Lucas, som är brittisk ledamot. Hon kunde inte närvara eftersom hon hade arresterats vid en demonstration mot kärnkraft i Glasgow i går morse. Hennes identitet noterades: det framkom mycket tydligt att hon är ledamot av Europaparlamentet, ändå kvarhölls hon i arrest hela dagen. Jag anser att det är absolut oacceptabelt och jag ber er - jag har för övrigt skrivit till er tillsammans med min kollega Hautala i det avseendet - intervenera hos de brittiska myndigheterna för att sådana händelser inte skall upprepas och att man ber Lucas om ursäkt.
Tack, herr Lannoye. Jag har fått er skrivelse och har redan vänt mig till den brittiska delegationen.
Fru talman! Med tanke på omröstningen i dag vill jag be om något som jag berörde redan i går vid debatten om Equal-betänkandet. Jag ber om att man uppskjuter omröstningen i dag om gemenskapsinitiativet Equal, eftersom vi helt enkelt behöver litet mer tid för att komma överens om en viktig punkt. Jag är optimistisk och ser verkligen med lugn och tillförsikt fram emot omröstningen; vi kommer att få ett synnerligen brett godkännande av detta yttrande om Equal. Vi behöver bara litet mer tid för att utarbeta detaljerna i samband med asylfrågan, och jag ber därför om att omröstningen genomförs i morgon i stället för i dag.
Fru talman! För att fortsätta från den punkt som Lannoye tog upp: Lucas arresterades precis utanför Glasgow för att hon protesterade mot Tridentbasen i Faslane. Jag sympatiserar mycket med den protesten. Jag har dock ingen sympati för Lucas som försöker gömma sig bakom sin parlamentariska immunitet.
Jag har också varit arresterad för att ha protesterat i Faslane. Jag gömde mig inte bakom någon immunitet. Jag tog det straff som jag fick. Lucas borde göra detsamma.
Fru talman! Jag skulle vilja kommentera Stenzels yrkande om att skjuta upp omröstningen om gemenskapsinitiativet Equal till i morgon.
Detta initiativ har faktiskt diskuterats mycket livligt i utskottet, och eftersom det är ett viktigt förslag från kommissionen, som gäller de överenskommelser vi träffade förra året, tycker jag att det kan antas.
Vi är överens med Stenzel om att yrkandet om uppskjutande kan bifallas för att finna största möjliga samförstånd mellan grupperna, så att parlamentet med bredast möjliga majoritet uttrycker sin ståndpunkt om detta initiativ.
Finns det några kolleger som vill yttra sig mot Stenzels begäran, som Ghilardotti just stödde?
Eftersom det inte är så, tar vi upp den till omröstning.
Herr talman! Jag ser i protokollen att två ledamöter i går talade om försenade flyg till Strasbourg i måndags. Jag skulle vilja tillägga att flyget från Amsterdams Schipol-flygplats också var försenat och senare blev inställt. Vi omdirigerades till Basel-Mulhouse-flygplatsen. Man talade om för oss att en buss skulle möte oss där när vi kom fram. I själva verket dröjde det 45 minuter efter vår ankomst innan en buss anlände till flygplatsen. Till slut kom vi hit, i måndags klockan 20.30, efter att några av oss hade varit på resande fot i mer än tolv timmar.
Denna slags service och svårigheter för att komma till Strasbourg på en måndag är någonting ganska hopplöst. Om den franska regeringen insisterar på att vi skall fortsätta att sammanträda i Strasbourg, kan den åtminstone se till att det när flyg omdirigeras till Basel finns bussar som kommer i tid för att möta de omdirigerade passagerarna, annars är det ganska meningslöst för oss att försöka komma hit på måndagar för att delta i arbete av något slag. Jag undrar om detta kan föras till protokollet?
Herr talman! Jag var bokad på samma flygplan, och skäms över att behöva säga att det i detta fall handlade om KLM, vårt nationella flygbolag, och jag hoppas att det kan bli bättre nästa gång, även i fråga om samarbetet med ett annat flygbolag.
Herr talman! Jag vill bara påpeka något som rör dagens föredragningslista. I måndags beslutade vi att rådets förklaring med anledning av Genèvekonventionens 50-årsjubiléum skall skjutas upp. Jag vill bara klargöra att det i dag endast handlar om övriga punkter på föredragningslistan, inte om Genèvekonventionens 50-årsjubileum. Den punkten har skjutits upp till nästa sammanträde i mars. Av misstag är punkten fortfarande upptagen på dagens föredragningslista.
Ledamot Swoboda, jag kan bekräfta det ni just sagt. Det rör sig om ett tryckfel. Den text som delats ut är felaktig, för det har beslutats att diskussionen skall senareläggas.
Herr talman! Jag vill bara säga att jag när jag kom hit i morse noterade att två personer rökte utanför salen. Lukten är fruktansvärt motbjudande! Kan ni vara vänlig att göra någonting åt det?
Personligen tror jag inte att jag kan göra det, men ni har rätt: vi måste försöka hitta ett snabbt sätt att lära upp dem som inte respekterar de förbud som vi själva har beslutat om.
När det gäller de försenade flygplanen och de problem som detta har ställt till, så skulle man kunna bilda en liten förening - jag vet inte riktigt hur liten - för dem som har haft svårt att komma till Strasbourg i tid för denna sammanträdesperiod, med uppgift att analysera hur många och vilka problem som faktiskt uppkommit.
Nästa punkt på föredragningslistan är uttalanden av rådet och kommissionen - Samstämmigheten mellan unionens olika politikområden och utvecklingspolitiken.
Herr talman! Det är en stor glädje för mig att i dag kunna vända mig till er här i kammaren i egenskap av rådets ordförande. Jag vet att Europaparlamentets roll den närmaste tiden när det gäller behovet av att förstärka utvecklingspolitiken på unionsnivå är av stor vikt. Mitt uttalande i dag har att göra med utvecklingspolitikens samstämmighet inom Europeiska unionen.
Jag kommer givetvis att låta kommissionen komplettera en del av mina kommentarer. Jag vill börja med att betona det behov som vi alla inom Europeiska unionen har när det gäller att förena den extraordinära utveckling och de framsteg vi fått erfara i våra livsvillkor, främst tack vare den under de senaste årtiondena allt starkare teknologiska impuls som gynnat stora delar av världens befolkning vad gäller välstånd och förbättrade livsvillkor, med det faktum att vi samtidigt kan se att skillnaderna mellan en del regioner och geopolitiska områden i världen har ökat, vilket sätter det internationella stabilitetssystemet på spel och hotar freden. Detta gör att vi alla måste följa vårt samvete och på bästa möjliga sätt försöka anpassa vår politik till målet om ökad stabilitet och större jämvikt mellan olika områden på vår planet.
Detta innebär att vi måste omvärdera utvecklingspolitiken som svar på globaliseringen av de ekonomiska och finansiella marknaderna. Man har kunnat konstatera stora skillnader i marknadernas funktionssätt, vilket givetvis innebär att viktiga ändringar behöver göras, något som i sin tur ger utvecklingspolitiken nya möjligheter. Vi står därför på tröskeln till ett nytt paradigm vad gäller utvecklingspolitik som, vilket jag gärna betonar, kräver att våra åtgärder koncentreras på fyra grundläggande aspekter:
För det första, ett mera samstämmigt agerande mellan alla internationella aktörer på givarnivå, vi måste verka för större samordning, samstämmighet och samband mellan det humanitära biståndet och utvecklingspolitiken, vi måste få ett starkare multilateralt system, och vi måste uppmärksamma skuld- och finansieringsproblematiken. Det kommer emellertid också att ställas nya krav på de länder som i dag tar emot stöd. De måste bekämpa korruptionen, de måste styras av en demokratiskt vald regering, det vill säga grundläggande principer för en utveckling av landets politiska system, samtidigt måste de uppmärksamma sin egen politik och bekämpa fattigdomen.
En annan aspekt av utvecklingspolitikens nya paradigm har sin upprinnelse i behovet av att ha en mera integrerad syn på utvecklingen, den skall inte bara betraktas som ett stöd för tillväxten, då bör man hellre värdesätta andra typer av politik inom områdena för ekonomi, handel och investering, givetvis, men den har också sin upprinnelse i behovet av en mera integrerad syn på utvecklingen vare sig det gäller den globala politiken eller politiken i de olika givarländerna.
En tredje aspekt som jag skulle vilja betona när det gäller det nya paradigmet baseras på en målinriktad politik. Sedan 1995, efter att de främsta givarländerna på internationell nivå försökt komma överens om några viktiga uttalanden som gjordes i OECD:s kommitté för utvecklingsstöd, har man kunnat fastställa några viktiga mål för att leda och verkställa utvecklingspolitiken, må vara på nationell eller på internationell nivå. Med dessa mål inriktar man sig på att halvera fattigdomen fram till år 2015, må vara, som alla vet, genom att höja den obligatoriska skolgången eller kraftig sänka barndödligheten eller ingripa i den sociala välfärden så att man effektivt kan nå målet. Detta skulle innebära att man tog bort den extrema fattigdomen för mer än en tredjedel av världsbefolkningen, vilket måste betraktas som något alldeles extraordinärt, men skall målet nås krävs säkerligen ett stort deltagande och ett kraftigt ingripande av hela det internationella samfundet
Det här var den fjärde aspekten på den nya utvecklingsparadigm jag ville belysa: dagens utvecklingspolitik, särskilt de senaste årens utvecklingspolitik, styrs alltmer av globala frågor men det saknas ett starkt internationellt ledarskap. De åtgärder som vidtagits av Förenta nationernas institutioner har starkt bidragit till detta, men så har även "Bretton Woods"systemet. Det är värt att notera de mycket betydelsefulla impulser som Världsbanken har gett genom sitt dokument Comprehensive Framework och genom Internationella valutafonden. Det är första gången en institution av det här slaget tar upp problemet om hur fattigdom skall avhjälpas som en central politisk fråga och öppnar en förbindelse, som fram till dess var otänkbar för en sådan institution, mellan skuldkvittning och fattigdom.
Det portugisiska ordförandeskapet har betonat att Europeiska unionen har ett stort behov av att förena sin mycket viktiga roll som huvudgivare på det internationella planet med en ledande och mera aktiv roll för att förnya utvecklingspolitiken på internationell nivå och åstadkomma bättre samordning mellan Förenta nationernas system och "Bretton Woods"systemet.
Herr talman! Jag vill framföra en synpunkt angående ett sammanträde som ägde rum i går kväll, där parlamentsledamöter från olika grupper närvarade. Vid mötet deltog olika vice talmän och kvestorer, tillsammans med de arkitekter som har ritat denna byggnad, för att utröna hur vårt arbete ständigt kan förbättras.
Vi upptäckte då att den vackra vita skärmen bakom er, herr talman, faktiskt döljer ett stort fönster. Det verkar som om vi skulle få en vacker utsikt mot floden om man drog undan skärmen, men man förklarade att skärmen fanns där för att undvika att ni hamnade i motljus och för att vi skall få ett bättre ljus under debatterna. Men innan debatterna inleds eller när ni avbryter sammanträdet, vad hindrar oss då från att dra undan skärmen så att vi - gratis - kan få njuta litet av utsikten bakom er, som tycks vara magnifik?
Det passar mig utmärkt att vår församling upplyses av våra rika debatter, men om den riktiga solen då och då kunde få lysa upp vår demokratiska bubbla kan det bara bli bättre. Det vore bra om ni kunde höra med vaktmästarna om hur man kan dra undan skärmen då och då.
Tack så mycket, herr kollega. Jag är tacksam för alla tips som gör vårt sammanträdesrum mera mänskligt. Jag vill föreslå följande: Vi fortsätter tills vidare med sammanträdet i rummet som det är. Under tiden ser jag till att man granskar om det kan göras på något tekniskt enkelt sätt. I så fall prövar vi under en halv timme hur det ser ut om talmannen sitter i motljus.
Nästa punkt på föredragningslistan är betänkande (A5-0025/2000) av Olle Schmidt för utskottet för ekonomi och valutafrågor om:
I. förslaget till Europaparlamentets och rådets direktiv om ändring av direktiv 85/611/EEG om samordning av lagar och ändra författningar som avser företag för kollektiva investeringar i överlåtbara värdepapper
II. förslaget till Europaparlamentets och rådets direktiv om ändring av direktiv 85/611/EEG om samordning av lagar och ändra författningar om avser företag för kollektiva investeringar i överlåtbara värdepapper(fondföretag) i syfte att införa regler för förvaltningsbolag och förenklade prospekt (KOM(1988) 451 C4-0465/1998 -1998/0242(COD))
. Herr talman, herr kommissionär, kolleger! Det är min förhoppning att parlamentet i dag är berett att fatta beslut om att utöka och förstärka den finansiella marknaden i Europa. Som ny ledamot i Europaparlamentet har det varit mycket intressant och lärorikt att få ansvaret för detta viktiga ärende. Jag vill särskilt tacka mina kolleger i utskottet för deras vilja att hitta kompromisser, talmannens och presidiets lyhördhet inför frågans komplexitet, de goda kontakterna med kommissionen, inte minst med kommissionären, och rådet samt även tacka för det oegennyttiga arbetet av utskottssekretariatet. Enigheten i utskottet har varit stor, bortsett från en punkt som jag hoppas att också den skall kunna få en lösning.
Frågan om UCITS kan tyckas svår, teknisk och politiskt riskfylld. En del tror jag inte ens vet vad UCITS står för. Låt mig emellertid mycket tydligt slå fast att detta är en fråga som verkligen berör medborgarna i Europa, dvs. hur deras sparande förvaltas, vilka valmöjligheter som finns, hur konkurrensen fungerar länderna mellan vad gäller olika sparformer, spararnas krav på säkerhet samt vilka möjligheter Europas medborgare har att spara klokt inför ålderdomen. Det handlar om att väga krav på liberalisering för en bättre marknad och större avkastning mot skydd och säkerhet för investerarna.
Under 1980-talet upplevde de flesta marknaderna i Europa en dramatisk avreglering. Detta fick till följd att framför allt de nationella penning- och obligationsmarknaderna under några år utvecklades mycket snabbt. Kollektiva investeringsfonder blev ett alternativ till att spara sina pengar på banken. I mitt eget hemland sparar över 60 procent av svenskarna i olika fonder. Fondsparande ger trygghet som skapas genom bredden i fondernas placering. Kapital- och värdepappersmarknaden har fortsatt att utvecklas. Det gällande UCITS-direktivet har blivit föråldrat och omodernt. Nya typer av fonder har introducerats i de olika medlemsländerna, som inte får bjuda ut sina andelar i andra medlemsstater. Detta hämmar naturligtvis konkurrens och innovation, samtidigt som allmänheten begränsas i sitt val av alternativa sparmöjligheter.
Kommissionens förslag som vi i dag behandlar är i två delar. Den första behandlar produkten, dvs. fonderna. Den andra delen rör fondföretagen. Det första förslaget syftar i huvudsak till att utvidga placeringsmöjligheterna för fondbolagen genom att tillåta investeringar i andelar i andra fondföretag, exempelvis fond i fonder, standardiserade finansiella termins- och optionskontrakt, insättningar i kreditinstitut och vissa typer av penningmarknadsinstrument. Speciella riskspridningsregler föreslås för dessa investeringar med såväl kvantitativa som kvalitativa kriterier. Dessutom införs särskilda riskspridningsregler för företag som har till syfte att efterbilda ett aktieindex, en så kallad indexfond. Utskottet skärper kraven i förhållande till kommissionens förslag.
För att garantera öppenhet och sundhet bör investeringar i icke-harmoniserade fonder endast tillåtas under förutsättning att kvalitativa kriterier, t.ex. krav på öppenhet och investerarskydd, införs. Dessutom bör också kvantitativa kriterier, riskexponering, införas.
Herr talman, så till den punkt där oenighet råder, eller som jag hoppas rådde, nämligen OTC-derivaten. Kommissionen gör i sitt förslag en distinktion mellan derivat som omsätts på reglerade marknader och derivatinstrument som inte omsätts på reglerade marknader, så kallade OTC-derivat. Kommissionens förslag går ut på att OTC-derivaten inte ingår i de allmänna investeringsslag som kommer i fråga för fondföretagen, utan de skall endast få användas i syfte att åstadkomma en effektiv portföljförvaltning samt för att hedga valutarisker. Derivatmarknaden har under de senaste åren uppvisat en mycket snabb tillväxt i stort sett i alla medlemsländer. Det är därför angeläget att derivatregleringen är flexibel så att marknaden inte blir låst för framtiden. Definitionerna "standardiserade terminskontrakt" och "standardiserade optioner" bör därför sammanföras till en ny definition, "finansiella derivatinstrument" som också omfattar OTC-derivat. Investeringar i OTC-derivat bör dock endast tillåtas under förutsättning att såväl kvantitativa som kvalitativa kriterier införs. De är mycket viktiga i detta fall. De måste införas för att tillgodose investerarnas skydd.
Kommissionens andra förslag är inriktat på dem som förvaltar fondföretagen, dvs. förvaltningsbolagen. Reglerna för förvaltningsbolagen, bl.a. vad gäller förutsättningar för att få starta och bedriva verksamhet, anpassas till det befintliga regelverket. En central punkt är att regler om så kallade förenklade prospekt införs. Relevant information skall erbjudas den som avser att förvärva andelar i en fond på ett språk som är lätt att förstå för investerarna i värdlandet. Också här vill utskottet gå längre än kommissionen.
En fråga som också diskuterats i utskottet är vilka krav på kapitaltillskott som skall ställas på förvaltningsbolagen. Om detta råder det olika uppfattningar. För mig är det bland annat viktigt att de gemensamma reglerna inte slår ut de mindre företagen.
Under de månader som jag har hållit på med detta betänkande har ett mycket tydligt krav framkommit, såväl från industrin som från dem som företräder konsumenterna. Dagens situation är inte bra. Spararna och industrin behöver moderniserade regler för hela Europa. Jag tycker att dagens förslag väl balanserar kraven på en liberalisering av marknaden mot önskemålen på ett effektivt skydd för investerarna.
Jag vill bara avsluta med att säga att en del av kollegerna tycker att detta förslag går för långt, medan andra tycker att jag inte är tillräckligt liberal. Till dem vill jag bara säga: You can' t have it all.
Herr talman! Jag vill börja med att till protokollet föra mitt varma tack för det oerhörda jobb som Schmidt, vår föredragande, har gjort. Jag var faktiskt surrogatfader för dessa betänkanden i det förra parlamentet. De senaste sex åren har vi inte lyckats komma fram till någon kompromiss eller överenskommelse i den här frågan. På mycket kort tid har Schmidt lyckats föra fram den till den här slutfasen i parlamentet. Det tackar jag honom för.
Herr talman! I gårdagens protokoll togs, av naturliga skäl med de inlägg som tog upp den så kallade "Strasbourgförklaringen" vilken försöker dra in Europaparlamentet i några åsikter som bokstavligt talat leder till slutsatsen att denna ledamot vore nazist. Förklaringen - som, jag upprepar det, drar in Europeiska folkpartiets grupp (kristdemokrater) och Europademokrater, även om det inte har skett något uttalande inför Europaparlamentet - är en fullkomligt oacceptabel manipulation. Jag är tacksam över att talmannen Fontaine i går uttalade sin inställning, och dementerade denna kammares inblandning. Förutom att man i denna förklaring, herr talman, misskrediterar PNV, Eusko Alkartasuna och Baskiens demokratiska regering, som har den inställning som i ett annat fall, Irland, till och med gav ett Nobelpris, så förolämpas också de europeiska medborgarnas företrädare - vilket gäller mitt fall: jag företräder en del av det galiciska samhället -, och när man påstår att vi är farligare än nazismen och man förolämpar uppenbart demokratiska bildningar, med flera decenniers historia, är det ett oacceptabelt vansinne som jag i detta ögonblicket tar mig friheten att fördöma. Jag kräver hur som helst att man lyssnar på oss, för man kan inte på det här sättet dra in Europaparlamentet i ett vansinne som jag helt enkelt betecknar som absolut oacceptabelt.
Tack, herr Nogueira, för ert klargörande. Jag vill påminna om att frågorna om protokollet bör handla om protokollet. Hur som helst, för de kolleger som inte känner till ordförandens inställning läser jag upp hennes officiella uttalande och således kommer det med i dagens protokoll:
"Den 17 februari tog Europaparlamentets talman Nicole Fontaine emot företrädarna för forumet i Ermua på deras begäran. Europaparlamentets spanska vice talmän var representerade. Efter detta samtal överlämnade företrädarna för forumet en text med titeln "Strasbourgförklaringen" till Fontaine. Hon påpekar att hon inte på något sätt kan stödja textens lydelse.
Herr talman! I protokollet önskar jag en rättelse om omröstningen av ändringsförslag 5 till Swobodas betänkande. Jag ber er notera att Michel Raymond, Jean Saint-Josse och jag själv röstade emot detta ändringsförslag.
Herr talman! Inte direkt angående protokollet utan rörande ett meddelande som ligger på vårt bord i dag, nämligen att talmanskonferensen, som är öppen för ledamöterna, och som var planerad till den 23 februari nu har blivit inställd: Vi borde tänka efter ordentligt om det här mötet över huvud taget är meningsfullt i den form det har. Jag har en känsla av att det inte är något annat än ytterligare ett obligatorium som måste fullgöras. Det som vi får veta där kan vi också få reda på i tidningen efteråt. Där kommer det fram mer, och jag tycker inte om att föredragningslistorna, som i de olika utskotten ändå redan är fulltecknade, ständigt kortas ned på grund av våra shownummer där. Låt oss därför överväga om vi inte helt och hållet borde avskaffa detta, och det slutgiltigt.
Herr Bösch! Jag noterar er anmärkning men det är så att denna typ av talmanskonferenser som är öppna för alla ledamöter har sitt ursprung i ett krav från ledamöterna, för att ni skall kunna delta i vissa av dem. Vi borde säkert vara mer selektiva. I vilket fall som helst kommer presidiet att beakta ert förslag.
Fava (PSE). (IT) Herr talman! Vi vill att den sista meningen i ändringsförslag 2 som lyder: "uppmanar för övrigt medlemsstaterna att främja turismen bland de äldre" skall flyttas fram och ingå i artikel 25, som speciellt avser turism med sociala syften, efter meningen "organiserade turistresor med sociala grupper". Detta verkar vara den mest logiska, mest praktiska placeringen.
(Mer än 12 ledamöter motsätter sig en behandling av det muntliga ändringsförslaget.) Det muntliga ändringsförslaget kommer inte att behandlas.
Herr talman, jag lade ner min röst med avseende på vår kollega Vicecontes utmärkta betänkande, trots att betänkandet innehåller utomordentliga idéer och att Bayern, som jag företräder här, är ett av de mest attraktiva turistländerna i Europeiska unionen. Jag vill å det varmaste bjuda in er att så ofta som möjligt komma till Bayern och grannlandet Österrike på semester.
Jag förklarar Europaparlamentets session återupptagen efter avbrottet fredagen den 18 februari 2000.
Kära kolleger! Som ni vet slog ETA på nytt brutalt till den 22 februari i Spanien, med mordet på Fernando Buesa Blanco, generalsekreterare i socialistpartiet i Biscaya och talesman för det socialistiska partiet i det baskiska parlamentet, och Jorge Díez Elorza, hans livvakt. Samma dag uttryckte jag personligen och för Europaparlamentets räkning vår djupa sympati och vårt uppriktiga beklagande till offrens familjer.
Dessa män betalade sin trofasthet mot demokratin med sina liv. Jag ville mycket bestämt fördöma denna barbariska handling som är ovärdig varje civiliserat samhälle. Rättsstaten och respekten för de grundläggande fri- och rättigheterna är de principer som Europeiska unionen bygger på. Terrorism är oacceptabelt, oavsett form. Jag hoppas att dessa män är ETA:s sista offer och jag uppmanar denna organisation att definitivt sätta stopp för våldet och utnyttja de demokratiska möjligheter som finns i Spanien.
Kära kolleger! Jag ber er hålla en tyst minut till minne av Fernando Buesa Blanco och Jorge Díez Elorza.
Fru ordförande! Jag vill som företrädare för Europeiska socialdemokratiska partiets grupp börja med att tacka för ert uttalande förra tisdagen och det ni just har sagt till minne av Fernando Buesa Blanco, ledamot i en självstyrande region och den socialistiska gruppens talesman i det baskiska parlamentet. Han var vicelehendakari, vice regionalpresident i den baskiska regeringen.
Låt mig få säga, fru talman, att det bästa sätt vår grupp och vi som parlament kan hylla Fernando Buesa är att ta till oss det han, som europé, sade om sin vision för Baskien, för Spanien och för Europa. Han sade följande i sin självbiografi: "Vi lever i Europa. Alla som är lika gamla som jag -54 år- kan tänka tillbaka på en tid som våra farföräldrar fick uppleva, våra föräldrars tid och på vår tid och kan även förutspå den tid våra barn kommer att få uppleva. På mina farföräldrars tid tog det flera dagar att ta sig från Vitoria till Sevilla. I dag tar det 2 eller 3 timmar att ta sig från Vitoria till Köpenhamn med flyg. I dag, i slutet av 1900-talet, finns det en gemensam marknad i Europa, snart även med en enda valuta. Och det är betydligt enklare för oss än det var för våra farföräldrar att ta oss fram inom Spanien och även inom Baskien.
Vi skall bilda ett stort europeiskt område, som först skall utformas på det ekonomiska planet och sedan måste utformas på det politiska planet. Den processen kommer att ta kortare eller längre tid, men den är unik och dessutom önskvärd. Den uppfattas fortfarande av våra medborgare som avlägsen, men den är högst verklig och bör få oss att ifrågasätta vissa saker i vår egen verklighet.
I en debatt inom socialistpartiet om den irländska processen, var det någon som sade följande: 'Den slutliga lösningen på Irland blev att samtliga parter ställde sig följande fråga: Har det egentligen någon betydelse om man är irländsk eller engelsk? Var och en får vara vad den vill, för om både Irland och England är med i Europeiska unionen så är det ingen idé att döda varandra för att man är irländsk eller engelsk. Vad spelar det för roll när de nationella planerna inte längre håller!'
Här skulle vi kunna ställa samma fråga: Spelar det egentligen någon roll om man är bask, spanjor eller europé? Vi talar mycket om vad det innebär att vara bask, men dagens bask är klädd som en dansk och läser det samma som en engelsman. Om vi skall leva i ett mycket mer globalt område - som redan håller på att växa fram - och våra barn kommer att leva i detta Europa, varför skulle vi då döda för en sådan sak?"
Och han sade - förmodligen har alla på Irland anammat den tanken: "Vi dödar varandra utan orsak - och där dödade de varandra för att alla parter hade paramilitära grupper -, även i Baskien borde vi ställa den frågan högt: vad spelar det för roll om man är bask, om det ändå gör det samma? Ni får vara vad ni vill. Om vi inom en snar framtid skall fungera i ett europeiskt område på ekonomisk och politisk nivå, och om de beslut som är viktiga för varje land skall fungera, är det inte värt att döda för en sådan sak. Varken att döda eller att dö för en sådan sak."
Fru ordförande! Jag vill som företrädare för Europeiska folkpartiets grupp (kristdemokrater) och Europademokrater framföra vårt djupa deltagande till de anhöriga till Fernando Buesa, företrädare för det baskiska folket, och Jorge Díez, medlem av den baskiska poliskåren, ett deltagande som vi givetvis även riktar till Baskiens socialistparti.
Fru talman, tyvärr har vi på senare tid här i parlamentet fått tala om extremistiska rörelser i Europa. Oavsett förtecken är de alla i slutänden olika uttryck för samma sak. Med tanke på alla dessa kan vi demokrater inte resignera inför det faktum att de döda vilar i frid; tvärtom bör vi stärkas av vetskapen att den enda klyfta som finns i samhället är den avgrund som skiljer de som dödar, de som stöder dessa personer, de som visar förståelse för dem, från den överväldigande majoriteten av det baskiska folket som endast eftersträvar ett liv i fred och i frihet.
Fru talman, mina damer och herrar! Som företrädare för Europeiska liberala, demokratiska och reformistiska partiets grupp vill jag uttala ett tydligt och kraftfullt fördömande av terroristattentatet den 22 februari i Vitoria som dödade Fernando Buesa, socialistisk parlamentsledamot och talesman i det baskiska parlamentet, liksom hans livvakt Jorge Díez.
Vi upprepar att det i en rättsstat, som är medlem i Europeiska unionen, är möjligt att försvara alla idéer och alla alternativ, så länge de kommer till uttryck under demokratiska former och värnar om respekten för den enskildes rättigheter och de principer och värderingar om rättvisa, frihet och social och ekonomisk framgång som unionen grundar sig på, där det saknas utrymme för överträdelser av dessa principer så som tydligt framgår av fördragen.
Det finns inget i vårt samhälle som rättfärdigar terroristaktioner som den som har berövat den socialistiske talesmannen i det baskiska parlamentet livet och även hans livvakt. Det handlar till råga på allt om en person som valts av folket i det baskiska samhället.
Låt oss hoppas att dessa offer blir de sista i en process - präglad av grymhet som ni har sagt - och att man finner ett sätt att garantera det baskiska folkets fredliga samlevnad.
Fru talman! Jag vill som företrädare för Gruppen Europeiska enade vänstern/Nordisk grön vänster ansluta mig till kollegernas uttalande av sorgen över det så ondskefulla och grymma attentat som har ägt rum i Baskien och det beklagande som framförs till de anhöriga samt det tydliga fördömandet av sådana ageranden som har en lång historia och som det måste bli ett slut på.
En dag dödade terroristorganisationen ETA några poliser; sedan dödade de några militärer; därefter placerade de en bomb i en livsmedelsaffär som tog livet av män, kvinnor och barn; en dag dödade de på en gata i Madrid överbefälhavare Quintana Lacaci som hade försvarat demokratin den 23 februari; en annan dag mördade de Gregorio Ordóñez, folkpartiets talesman i kommunfullmäktige i San Sebastián; vid ett annat tillfälle sökte man upp Francisco Tomás y Valiente, universitetslektor i statsrätt och mördade honom kallsinnigt och för bara några dagar sedan, efter mordet på överstelöjtnant Blanco, dödade man den socialistiske ledamoten Fernando Buesa som var partiets talesman i parlamentet i Vitoria och hans livvakt Jorge Díez, från den baskiska regionalpolisen.
Nästa punkt på föredragningslistan är debatt om den muntliga frågan till kommissionen (B5-0011/2000) från Varela Suanzes-Carpegna för fiskeriutskottet om fartyget Erikas förlisning.
Herr talman, herr kommissionär, damer och herrar ledamöter! Jag vill för det första tacka herr Fischler för att han är med oss här i dag. I går talade vår talman om att han inte skulle vara här på grund av problem med dagordningen. Jag tror att han har tänkt efter och gjort som han brukar göra: dvs. ta hänsyn till och respektera detta parlament. Det har han alltid gjort och det är jag tacksam för.
I dag tar jag till orda här i denna kammare för Europaparlamentets fiskeriutskott för att på nytt fokusera på vår oro över förlisningen av oljetankern Erika. En dubbel politisk oro får vårt utskott - och mig som dess ordförande - att på nytt höja rösten i detta ärende. För det första för att visa kommissionen, rådet och medlemsstaterna att detta parlament varken kan eller vill glömma denna allvarliga olycka. För det andra för att i dag fokusera på en konkret aspekt av den allvarliga miljökatastrof som uppkommit: dess påverkan på fiskerisektorn och vattenbruket i de berörda regionerna.
Slutsatsen av allt detta måste utan tvekan vara att det brådskar med att vidta åtgärder för att minska skadorna och undvika att dessa skall fortsätta att uppkomma i framtiden. Det räcker med beklaganden och reflektioner nu. Vi måste ta tjuren vid hornen och vidta åtgärder. För det första har vi säkerheten vid sjötransporter där det behövs effektiva kontroller i gemenskapsvattnen och i dess hamnar, särskilt när det gäller bränsletransporter och farligt gods.
Dessa fartygs konstruktion, det dubbla skrovet, dess ålder, kontroll av klassificeringsbolagen, försäkringar, skapandet av databaser med all nödvändig information, samarbete och samordning i gemenskapen, stärkandet av inspektörernas kontroll, transportörernas och lasternas ägares ansvar är frågor som man måste diskutera och vem kan bättre än kommissionen lansera seriösa försök till europeisk harmonisering i dessa frågor.
Bekvämlighetsflaggen, som också gör så mycken skada för det fiske vi kallar "ansvarsfullt fiske", måste också vara särskilt övervakade och reglerade vid transporter. Vi måste kontrollera dessa bekvämlighetsflaggade fartygs inträde, som inte uppfyller gemenskapens säkerhetsnormer, på gemenskapsvatten.
Vi förväntar oss konkret handling från kommissionen. När det gäller fiskerisektorn och vattenbruket, som är särskilt betydande, utvecklade och framstående i de berörda områdena i Bretagne och La Vendée, är det nödvändigt att kommissionen talar om vilka skador som orsakats, den bedömning den gör av dessa skador och de specifika åtgärder av alla slag som kommissionen tänker vidta - politiska, ekonomiska, sociala, finansiella, osv. för att mildra skadorna och kompensera fiskarna och de industrier som så dramatiskt drabbats från den enda dagen till den andra.
Hur skall man kunna återupprätta konsumenternas förtroende för varor som kommer från detta område? Hur skall man kompensera de drabbade? Vi står inför ett allvarligt problem som den Europeiska unionen, som är en maktfaktor när det gäller ekonomi, handel, industri och fiske, inte kan tillåta sig.
Herr kommissionär! Det är dags att sätta igång. Vi måste vara pionjärer och framåt i dessa frågor som förstör vår miljö och förstör industrier och yrkesverksamheter. Vi måste förebygga, vidta förebyggande åtgärder som hindrar att katastrofer som denna kan återupprepas. Det är det vår muntliga fråga handlar om, på alla kollegernas i fiskeriutskottet vägnar. Vi hoppas att få höra konkreta förslag från kommissionen: insatser och inte beklaganden. I dag kommer parlamentet att anta ett förslag till gemensam resolution från flera grupper i parlamentet, som enligt min bedömning, herr talman och ledamöter, är mycket viktig och kommer lägligt.
Herr talman, mina ärade damer och herrar ledamöter, mina damer och herrar! Ledamot Varela Suanzes-Carpegna, jag vill börja med ett klargörande: att jag självklart alltid står till förfogande när parlamentet ropar på mig; det har jag nog också bevisat tillräckligt tidigare. Vad gäller nedsmutsningen av den franska västkusten till följd av Erikas förlisning är vi medvetna om vilka massiva och omfattande skador som orsakats av denna katastrof och som förstärktes ytterligare av den hårda storm som låg över den franska västkusten vid denna tidpunkt. Oljeutsläppen har tillsammans med stormen framför allt lett till en stark förgiftning av ostronbankarna och musselodlingen, och i vissa fall har dessa rentav blivit fullständigt ödelagda.
Förutom detta är det så att en del skador uppstått i fiskerisektorn, särskilt i samband med fångstnäten. Man har därför varit tvungen att inställa fiskeverksamheten i vissa områden, och även på grund av oljeföroreningarna. Här arbetar vi mycket intensivt tillsammans med de franska myndigheterna, och ansvarig kommissionär är just sysselsatt med att pröva vilka åtgärder som kan vidtas för att förbättra säkerheten till sjöss i stort; hon skall också vid behov lägga fram motsvarande förslag för kommissionen så att liknande händelser inte kan inträffa i framtiden. Gemenskapen bör visa sin solidaritet med den drabbade befolkningen - och i samband med det bör vi verkligen utnyttja alla möjligheter vi har för att hjälpa till - gällande detta är jag fullständigt överens med ledamoten Varela Suanzes-Carpegna.
I fiskerisektorn och i vattenbrukssektorn - jag kan endast tala om dessa sektorer här - är det i första rummet de finansiella instrumenten som kan användas för att styra fiskeverksamheten. Dessa finansiella medel kan sättas in inom ramen för det franska strukturprogrammet för fisket för åren 2000 till 2006, och de franska regeringen har meddelat oss att den avser att i nästa vecka överlämna sitt program till Bryssel. Fram till år 2006 står 225 miljoner euro till Frankrikes förfogande för strukturåtgärder.
Hur kan dels fiskarna och dels mussel- och ostronodlarna inom ramen för dessa möjligheter få hjälp? Vad fiskarna angår så finns här möjligheten att ge fiskarna och fartygsägarna kompensation; det skulle vara en kompensation med upp till 50 procents statligt stöd för de skador som dessa åsamkats till följd av det temporära inställandet av deras arbete. Gemenskapen är beredd att bidra med en delfinansiering på 50 procent. Frankrike kan självt fastställa vilken nivå kompensationen skall ligga på, det är deras rättighet, och de har nio miljoner euro till sitt förfogande.
Och hur hjälper man ostron- och musselodlarna? De tillgängliga resurserna kan användas för en rening av ostronbankarna. Man kan anskaffa ny utrustning för ostronbankarna och förstörda anläggningar för vattenbruk kan återställas till fungerande skick. Avloppsvatten från anläggningarna för vattenbruk kan renas; dessutom kan finansiering ges till en reglering av förbättring och kontroll av kvaliteten på uppföljningsarbetet och även hygienen. Likaså skulle man bland annat kunna tänka sig en generell försäljningskampanj.
Om vi redan denna månad får ansökningarna från fransk sida blir det också möjligt att bevilja en retroaktiv ersättning, till den 1 januari 2000. Vi i kommissionen är i vart fall beredda på att så snart vi mottagit ansökan granska den och snabbt bevilja den, så att hjälparbetet för de drabbade omedelbart kan påbörjas.
Herr talman! Herr Fischler, er redogörelse nyss får mig att bli optimistisk. Omfattningen av katastrofen utanför Bretagnes kust är verkligen väldig. De ekonomiska och ekologiska effekterna till följd av oljetankern Erikas haveri är så stora att vi för andra gången på några få veckor måste ta oss an denna fråga, och det med rätta. En hel näringsgren - fisket, vattenbruket och de därmed sammanhängande arbetstillfällena - är hotad. Här kan och får vi inte stå handlingsförlamade och titta på. Vackra ord och tårar hjälper inte det minsta. Om vi står här och talar i två, åtta eller sexton timmar, så får inte en endaste fisk livet tillbaka och ingen bretonsk fiskare blir mätt. Solidaritet yttrar sig ej blott i ord. Av den anledningen kan vårt resolutionsförslag bara vara ett första steg, som måste följas av handling, dvs. åtgärder vilka till sist kan leda till att liknande katastrofer inte inträffar igen, och framför allt aldrig mer precis utanför Europas kuster.
I föreliggande gruppöverskridande resolution kräver vi att man erkänner principen om att förorenaren skall betala. Vidare kräver vi en hjälp utan onödigt byråkratiskt krångel till de fiskare och vattenbruksidkare vars försörjning är hotad. Detta får emellertid ej leda till ett permanent bidrag som snedvrider konkurrensen. Vi kräver också att sjötrafiken ges en säkrare utformning och vi vill på det hela taget ha en bättre övervakning.
Kommissionen driver som vi hört på i denna fråga. Ett möte med företrädare för industrin är utsatt under vilket kommissionens förslag skall offentliggöras. Man kommer då att ta upp ej endast nödvändigheten av strängare kontroller av hamnstaterna utan även användningen av tankers med dubbla väggar, som i framtiden kommer att bli obligatorisk. Det välkomnar jag starkt. Dock mina fordringar går utöver detta. Erika-katastrofen har fått bägaren att rinna över. Om vi skall kunna säkra och ha ett förebyggande skydd av de europeiska kusterna samt om fisket också framdeles skall vara en ekonomisk faktor av erkänd betydelse behöver vi en europeisk miljökustbevakning liksom ett datanät för det marina området; detta krävs, såsom vi efterlyste i går, om medlemsstaterna skall kunna samarbeta med varandra på ett effektivt sätt. Här är hela Europa ställt inför en utmaning. Europas trovärdighet står på spel. Vi har inte råd med ytterligare en katastrof, som vi sedan ursäktar med litet vackra tal!
Herr talman! Förlisningen av oljetankern Erika den 12 december förra året vid Bretagnes kust orsakade ett svart tidvatten. Konsekvenserna för miljön kommer vi att lida av under åratal. Till ödeläggelsen av naturresurser borde vi summera den allvarliga påverkan den haft på vissa ekonomiska sektorer, i synnerhet de som är beroende av fisket. Och med 20 000 ton råolja kvar i den sjunkna oljetankerns tankar kan allt bli värre.
För sektorerna med vattenbruk och ostronodling, som är försvarslösa mot den förorening som oundvikligen nått kusterna har resultaten varit mycket allvarliga. Inte bara på grund av den omedelbara föroreningen de första dagarna utan dessutom på grund av den senare förlusten av marknadsandelar och konsumenternas avståndstagande från en produkt med alla garantier men som påverkats av föroreningen i sig.
Ledamöter, det handlar om perifera regioner med en instabil ekonomisk balans som allvarligt drabbats av detta svarta tidvatten som tyvärr inte är ett enstaka utsläpp. Dessa regioners huvudsakliga tillgångar - precis som grannregionernas - är dem som naturen ger dem. En natur som alltför ofta straffats av mänsklig aktivitet, som skulle kunnat undvikas med större omsorg och kontroll av de offentliga myndigheterna.
"Det är bättre att förekomma än att förekommas" säger ordspråket, och detsamma sägs i budgeten. Ledamöter, förebyggande är mycket billigt i förhållande till kostnaden för katastrofer som dessa.
Herr Fischler säger att alltid när parlamentet kallar honom så kommer han. Men när det gällde Erika har det tyckts som - kanske inte för oss men däremot för invånarna i Bretagne och La Vendée - att han som kommissionär ansvarig för fiske inte varit närvarande eller bara varit det på deltid.
Som detta parlament redan uttalade i sin första resolution den 20 januari i år bör fiskeindustrins, ostronodlingarnas och besöksnäringens, som är de mest drabbade, behov beaktas. Därför bad vi kommissionen redan då att snarast vidta åtgärder för fiskerisektorn genom att använda specifika fonder.
Galicien och Bretagne, de två europeiska "Finisterre" (Världens ände) har också förenats av dessa svarta tidvatten. Vi kan inte heller förstå att erfarenheter som Urquiola eller Amoco-Cádiz inte har tjänat till att stärka lagstiftningen inom sjötransportsektorn såväl när det gäller säkerhetskontrollerna vid transport av farligt gods som när det gäller bekvämlighetsflaggen.
Jag förklarar Europaparlamentets session återupptagen efter avbrottet den 2 mars.
Fru talman! Egentligen handlar detta om en händelse som inträffat efter det senaste sammanträdet, under en utfrågning i utskottet för kvinnors rättigheter och jämställdhetsfrågor. Risken för att denna höga församlings anseende skulle ta skada var stor. Vad som hände var att det blev känt att prostitutionen i Strasbourg tilltar starkt just under plenarsammanträdena här i regionen. Jag ber er innerligt att kontrollera med myndigheterna i Strasbourg om det är fråga om kriminella handlingar, och även om det i samband därmed förekommer handel med kvinnor och påtvingad prostitution.
Det är absolut nödvändigt att vi ger allmänheten en tydlig signal om att vi bryr oss om detta och om att offentlighetens bild om vad som pågår här i samband med våra plenarsammanträden måste vara en fråga som intresserar Europaparlamentet.
Tack, fru Gröner. Jag vill säga att jag precis som ni blev chockerad då jag fick veta detta, och jag redan har skrivit till Strasbourgs borgmästare, så att vi kan bringa klarhet i den här frågan. Jag delar era synpunkter helt och hållet och har till och med föregripit er önskan. Självklart kommer jag att informera er om vilket svar jag får från Ries.
Vi får ofta dåliga nyheter i ordningsfrågorna, men jag har nu väldigt goda nyheter för våra nederländska kolleger. De har nu två TV-kanaler.
(Applåder och skratt) Kvestorerna jobbar hårt för deras skull och vi väntar nu på den finska TV-kanalen. Vi har två tyska kanaler också, så mycket tittarnöje allihop. Jag hoppas att ni uppskattar det.
Det gläder mig oändligt, fru Banotti, jag tror att de berörda kollegerna mycket varmt kan tacka våra kvestorer.
Fru talman! Jag skulle bara vilja tillägga något till det som Gröner sade. Vi har faktiskt fått veta att det under sammanträdesperioderna i Bryssel och Strasbourg - för detta gäller inte endast Strasbourg - har anlänt enormt många prostituerade, framför allt flickor från öst. Ni känner till att dessa flickor får utstå vedervärdiga saker, att de torteras och att deras familjer hotas. Detta gäller inte specifikt Strasbourg. Jag tror att vi alla måste reflektera över detta, att parlamentet påtalar den här situationen, och att det framför allt intar sin plats för att bekämpa vår tids slaveri.
Tack, fru Roure, för dessa kompletterande upplysningar. Vi kommer således att undersöka saken också i Bryssel, och sedan se vad som är lämpligt att göra.
Fru talman! För alla nederländska kollegers räkning vill jag tacka fru Banotti så mycket för hennes insatser så att vi nu har två nederländska TV-kanaler.
Fru talman! Jag skulle vilja ta upp ett helt annat ämne, som rör Iran. Samtal har ägt rum mellan de olika politiska grupperna, också vid talmanskonferensen, och jag skulle här under plenarsammanträdet vilja uppmuntra er till att sända en skrivelse till Republiken Irans president, Khatami, med anledning av det öde som drabbat de fem studenter som arresterades i juli 1999, vilka fortfarande sitter i fängelse och varav en har dömts till döden.
Om ni i egenskap av parlamentets talman gör en sådan gest, tror jag att det är en vädjan till president Khatami om att åtminstone skjuta upp dödsdomen mot denne iranske student.
Jag tackar er, herr Jonckheer. Jag gör mycket gärna den gest ni önskar se.
Fru talman! Jag tycker inte att Banotti skall jubla i dag, därför att hon har skaffat två nederländska kanaler. Det vore bättre, om hon hade skaffat kanaler till alla språk. Jag hoppas att vi får en dansk TV-kanal nästa gång.
Tack, herr Blak. Ni ser, fru Banotti, ni har fortfarande mycket att göra.
Fru talman! Jag har lärt mig ett nytt beteendemönster här i Europaparlamentet, här måste man alltid tacka. Även jag skulle vilja tacka för att man här kan se en finsk TV-kanal. Jag tackar för att det redan förra gången fanns ljud på den, och jag tackar för att man även i dag kan höra ljud på den, men hemma hos oss ser man dock också en bild på en TV-kanal. Jag önskar att man här också skulle se en bild på den finska TV-kanalen och inte bara hörde ljudet. Sedan vill jag också tacka för att det kommer kallt vatten från kranarna. Hemma hos oss kommer det dock även varmt vatten, men det är bra att det åtminstone kommer något slags vatten.
Herr talman! Den andra punkten på förmiddagens föredragningslista är andrabehandlingsrekommendation om kakao- och chokladvaror, där jag är föredragande. Jag fick av en ren händelse i går kl. 20.30 veta att omröstningen skulle äga rum i dag kl. 12.00. Jag tror att den ursprungligen var planerad till i morgon kl. 12.00. Jag blev därför fullständigt överrumplad, eftersom jag inte ens fått möjlighet att förbereda omröstningslistan och se om det förekom omröstning med namnupprop eller ej.
Ni vet precis som jag att frågan är relativt kontroversiell och spridd i media. Jag har suttit i parlamentet i tio år och jag har alltid som föredragande fått besked om ändringar i föredragningslistan. Jag skulle vilja att omröstningen äger rum i morgon. Det skulle passa mig personligen och knappast missgynna någon tror jag, eftersom det är en ganska kort omröstning.
Herr talman! Vi har ingenting emot att skjuta upp denna omröstning. Jag vill bara insistera på att de andra omröstningarna som skall hållas, i synnerhet beträffande toppmötet i Lissabon, också skall äga rum i morgon. I så fall har vi ingenting emot att omröstningen skjuts upp.
Jag har fått information om att listan över ärenden som skall avgöras genom omröstning under morgondagen är ganska lång.
Herr talman! I likhet med Lannoye konfronterades jag sent i går kväll med det faktum att omröstningen om mitt betänkande i andra behandlingen också är uppsatt till kl. 12.00. Grupperna har med eftertryck bett mig om att hos er yrka på att omröstningen inte skall äga rum kl. 12.00 utan i morgon, eftersom grupperna inte har haft möjlighet att begära delad omröstning och omröstning med namnupprop. Det var en stor överraskning att omröstningen var planerad till kl. 12.00. Jag vill även från min sida och som talesman för flera andra yrka på att ni låter omröstningen äga rum i morgon.
Ledamot Blokland, de berörda tjänstemännen säger att ert betänkande automatiskt blir föremål för omröstning i morgon. Jag vill därför fråga kammaren om den går med på att uppskjuta omröstningen om Lannoyes betänkande till i morgon. Om vi är överens, anser jag härmed att det är bestämt.
Nästa punkt på föredragningslistan är fortsättning på debatten om det årliga lagstiftningsprogrammet från Europeiska kommissionen för år 2000.
. (IT) Herr talman, ärade parlamentsledamöter! År 2000 torde innebära en vändpunkt och det kommer att bli en vändpunkt för Europa. Vi förklarade redan under debatten om femårsplanen att år 2000 kommer att bli inledningen på "Europas decennium" och det blir med andra ord en vändpunkt för kommissionen. Beskrivningen av femårsplanen har gett oss en allmän referensram och vi har redan presenterat kommissionens program för femårsperioden. Bara en månad efter den debatten, har vi faktiskt redan börjat arbeta konkret och vi har inlett den långa utvidgningsprocessen för de nya länder som har anmält att de vill bli medlemmar. Detta är ett omfattande arbete, ett betydelsefullt arbete, ett arbete som kommer att få stora återverkningar, och jag vill gärna inför denna församling understryka att kommissionen kommer att engagera sig särskilt starkt i det här arbetet. Olika parter har också kunnat konstatera att jag har uttalat ett mycket starkt engagemang för utvidgningen, men även ett seriöst löfte som kommissionen tänker uppfylla för att lugna den allmänna opinionen i samband med detta projekt. Jag vill gärna upprepa inför er alla att detta är ett seriöst och högtidligt åtagande som vi inte har gjort för att skjuta upp utvidgningen utan för att utvidgningen skall kunna genomföras realistiskt, seriöst och i sin helhet. Om vi inte gör detta kommer vi snart att komma till den punkt där själva utvidgningen blir omöjlig att genomföra. Men i stället är det detta som är det grundläggande löftet inför den nuvarande kommissionens femåriga mandatperiod.
Vi har också börjat arbeta med femårsplanen när det gäller de övriga två punkter som vi lovat att genomföra: moderniseringen av kommissionen och förberedelserna inför regeringskonferensen. I dag för vi resonemangen på ett annat sätt och mer analytiskt och den kritik som riktades mot mig under den förra debatten, som enbart var en allmän debatt, var berättigad, för sådan var femårsplanen. I dag har ni framför er ett analytiskt och mycket detaljerat dokument, för sådan skall ettårsplanen vara. Det rör sig om en noggrann handlingsplan, ett detaljerat dokument. För vart och ett av kommissionens initiativ anges det behöriga kontoret, rutiner, datum, arbetsverktyg, vilken typ av dokument som förväntas, den rättsliga grund som föreslås. Alla de steg som krävs för att besluten skall bli konkret verklighet anges. Naturligtvis har vi framför allt pekat på - och detta säger jag inte bara för att vi står här, inför parlamentet, utan därför att det är särskilt betydelsefullt - de områden som kräver medbeslutande från parlamentets sida. Vi har offentliggjort hela programmet på Internet, inte för att tillfredsställa en modenyck - som i realiteten inte är någon modenyck, utan en kulturell omvandling - utan för att på det viset kan samtliga medborgare få det i sin hand och ta ställning till det. Nu finns det inte längre någon dold plan eller någon privat plan. Detta är en plan man öppet kan ta ställning till.
Låt oss se på huvudlinjerna i denna plan. Det finns en grundstämning, en ledande tanke i själva planen: att föreslå lösningar på medborgarnas konkreta problem. Detta är en ettårsplan och därför måste vi vara detaljerade. Vi har berört samtliga de grundläggande frågorna, och vissa av dem vill jag gärna ange i denna redovisning: miljö, hälsa, energi, transporter, konsumentskydd, förutom det stora problemet med rättsskipningen.
Låt mig börja med en liten reflexion i anslutning till den sistnämnda punkten. De europeiska medborgarna kräver, på ett konkret sätt, rättvisa för att kunna känna sig trygga i sin dagliga tillvaro. När jag talade om utvidgningen så tog jag även med detta i beräkningen, för det är mycket viktigt att se hela bilden. Kommissionen kommer att lägga fram konkreta förslag rörande säkerheten, för ett närmare samarbete mellan ordningsmakterna i hela Europa, för gemensamma åtgärder i kampen mot brottsligheten och för att vi måste lösa stora problem, och bland dem också ett antal helt nya problem. Vi ser nya rasistiska spänningar, vi ser minoritetsproblem, vi ser grundläggande problem när det gäller samexistens. I år kommer vi därför att försöka vidta effektiva åtgärder när det gäller invandring och asylrätt. På dessa områden kommer vi under år 2000 att lägga fram konkreta förslag. Vår linje är mycket tydlig. Vi måste förena öppenhet, tolerans och gästfrihet med säkerhet. Därför kommer vi också att föreslå åtgärder för att förbättra det ömsesidiga erkännandet av domar i civilmål och när det gäller handelsrätt.
Området för rättvisa är nödvändigt om den inre marknaden skall fungera. Om vi inte har ett område för rättvisa, så blir den inre marknaden bara ett teoretiskt påfund i stället för ett operativt instrument i vardagen. För att mäta framstegen inom detta område, liksom på andra områden, kommer vi att presentera ett scoreboard, dvs. en veritabel tabell över de problem vi har att lösa, men som samtidigt visar de resultat vi uppnått. Detta begärde man av oss i Tammerfors. Detta lovade vi att göra och det inre området för rättvisa är därmed ett av våra viktigaste mål
När det gäller miljön, så är det ett av de viktigaste problemen som vi står inför. För varje år ser vi att nya problem nästan överskuggar de resultat vi uppnått. Detta är ett slags Sisyfosarbete. Vi måste göra mycket kraftiga ansträngningar, för om vi inte nu kan skapa en kraftfull miljöpolitik, så kommer det senare att bli närmast omöjligt att åter ta sig uppför branten. Vi har antagit en vitbok om miljöansvaret och strategierna för att uppnå målen som angavs i Kyoto om minskning av utsläppen. Nu måste vi arbeta med hela den allmänna rättsliga ramen för miljöarbetet och den rättsliga ram som gäller genetiskt modifierade organismer. Vi kan dessutom inte låta bli att presentera en allmän ram och en strategi för den europeiska kemiska industrin, för annars blir våra mödor verkligen till ett Sisyfosarbete.
Ett annat område som jag vill nämna som ett exempel på vår konkreta plan är det problem som också är mycket nära knutet till miljön: frågan om fisket och utnyttjandet av naturresurserna. Vi måste inleda ett program för att minska antalet fiskefartyg, eftersom det inte längre råder balans mellan fångsterna och den naturliga reproduktionen. Vi måste återställa den balansen och skydda miljön. Samtidigt har vi stora skyldigheter gentemot dem som lever på fisket och som är koncentrerade till ett antal områden som sannerligen inte hör till de mest lyckligt lottade inom den europeiska ekonomin. Vi kommer också att anstränga oss för att få till stånd ett avtal med Marocko och vi måste förenkla den europeiska lagstiftningen på fiskeriområdet, för förekomsten av över tjugo förordningar gör det inte möjligt att skapa ordning och det garanterar inte att den balans som jag nämnde tidigare kan upprätthållas i alla avseenden. När det gäller miljön är vår utgångspunkt konferensen år 2002, den konferens som kommer tio år efter konferensen i Rio. Vid konferensen år 2002 måste vi kunna peka på konkreta resultat.
När det gäller energin så är det ett fråga som är särskilt viktig i dessa dagar, för jag anser att Europa i allt högre grad borde göra sin röst hörd när det gäller energifrågorna. När utvidgningen har genomförts kommer vi att vara de största energikonsumenterna i världen. Vi kommer därför att lägga fram ett dokument om olika energikällor som har till syfte att säkra tillgången på energi.
När det gäller transporterna kommer vi att arbeta för att skapa ett gemensamt europeiskt område för flygtransporter. Detta är ett område som vice ordföranden Loyola de Palacio redan har börjat konkret arbeta med och om ett par månader kommer vi att få den fullständiga bilden. Till detta måste vi också lägga säkerhetsproblemen i samband med sjötransporter och inte bara säkerheten i samband med flygtransporter. Detta är ett problem som hänger samman med miljöfrågorna och som är av avgörande betydelse.
Slutligen frågan om konsumenternas rättigheter och hälsoproblemen. När det gäller konsumenträtten prioriteras säkerheten för produkter och tjänster. Vi behöver en lagstiftning som är tydligare för medborgarna, så att de skyddas från farorna med till exempel falsk reklam. Inom detta område har medborgarna i själva verket en absolut rätt att få fullständig information om det de köper. När det gäller hälsofrågorna har vi förberett en strategi för sjukvården, och inom detta område kommer vi att anta ett åtgärdsprogram som naturligtvis kommer att knytas till programmet för livsmedelssäkerhet som vi nyss nämnde. År 2000 är året när förslaget om en europeisk myndighet inom livsmedelssektorn kommer att få konkret form. Vi har redan lagt fram en vitbok och under hösten kommer lagtexten som innebär att detta initiativ tar ytterligare ett steg framåt. Till detta skall knytas andra förslag som för närvarande befinner sig på utvecklingsstadiet och som avser skyddet av djurens rättigheter, något som har debatterats intensivt de senaste månaderna.
Detta är riktlinjerna för arbetet med det ettåriga programmet. De skiljer sig från diskussionen kring femårsprogrammet i så måtto att de är mycket detaljerade och mycket konkreta. Till de exempel jag har nämnt i dag kan naturligtvis läggas andra inom andra områden, men principen är att ge en preciserad lista, tidsplaner och förslag på seriösa åtgärder. Detta är, så att säga, vår dagsproduktion, vårt sätt att leverera de produkter vi har lovat de europeiska medborgarna att leverera. Allt detta angår oss alla i vårt dagliga liv, och det är därför som parlamentet spelar en avgörande roll. Ni spelar rollen av företrädare för de europeiska medborgarna, och vi måste arbeta gemensamt så att det svar vi ger medborgarna blir tydligt, konkret och snabbt. Häromdagen avslutade vi debatten med att konstatera att måttet på vår framgång blir i vilken mån medborgarna deltar i nästa europeiska val. Jag tror att vi skapar förtroende och kontakt med medborgarna med de konkreta åtgärder som jag har nämnt i dag.
Jag vill tacka för det goda samarbetet hittills och jag uppmanar er att ytterligare förstärka det, så att vi kan ge de konkreta svar som alla förväntar sig av oss.
Maes (Verts/ALE). (NL) Herr talman! Parlamentet har tagit del av en brevväxling. Prodi skickade en skrivelse till Fontaine i hennes funktion som parlamentets talman och i den kritiserar han kraftigt det sätt på vilket vårt budgetkontrollutskott sköter sitt jobb. Vi känner för ögonblicket inte till något svar från Fontaine men ni förstår - och ert ordförandeskap känner antagligen på samma sätt - att vi förundrat oss väldigt mycket över den här skrivelsen, för att uttrycka det eufemistiskt.
Prodi skickade också en skrivelse till Söderman, i vilken han kritiserade det sätt som Söderman anser att han skall utöva sitt ämbete på. Söderman svarade på detta. Det brevet har vi tagit del av. Vi skulle alltså gärna vilja veta vad ordförandeskapet gjort med denna brevväxling.
Fru Maes, den fråga ni har tagit upp kommer omedelbart att undersökas av ordförandeskapet och talmanskonferensen.
Nästa punkt på föredragningslistan är uttalandet av rådet om Genèvekonventionen 50-årsjubileum - Mänskliga rättigheter
Herr talman, mina damer och herrar! För några månader sedan firade vi 50-årsdagen av Genèvekonventionen om skydd för människor i situationer av väpnade konflikter. För 50 år sedan skrev 63 länder under de fyra konventioner och två protokoll som ännu i dag utgör grunden för de internationella mänskliga rättigheterna. Det är värt att påminna om att dessa rättsliga internationella instrument fastställdes vid en tidpunkt strax efter andra världskriget och gav uttryck för det internationella samvetets stora oro som ännu inte hade hämtat sig från konfliktens ödeläggande effekter. Det som har hänt därefter har gett alla dem rätt som ansåg att det var viktigt att stärka rättigheterna för dem som befinner sig i krigszoner, både civila och militärer som inte är direkt berörda av konflikten.
En ny uppförandeetik kom således att krävas av de krigförande parterna för att stärka livets värde, vilket successivt befästes i det internationella regelverket på flera andra områden.
Tyvärr har verkligheten visat att konventionernas bindande karaktär och dess metoder att genomföra dem långt ifrån motsvarar de krav som ställs för de situationer som de avsåg att beskydda. Vi fortsätter i dag att åse krigssituationer som präglas av barbari, av ett totalt förnekande av rättigheterna för de civila eller militära medborgarna som inte är indragna i striden, och många länder eller krigsstyrkor har uppvisat ett beteende som inte följer några principer utan bara präglas av sina mål. Inte sällan ser man att civilbefolkningen är specialmål för militära operationer, antingen som terrorism eller som ett sätt att utöva politiska påtryckningar.
Å andra sidan tycks den återkommande utbrotten av vissa konflikter, främst de som gestaltar sig som inbördeskrig, tjäna som ursäkt för de allvarligaste brotten, vilka oftast skett i skydd av en bristande information utåt och ett slags brända jordens taktik genom vilken man försöker erövra segrar till vilket pris som helst, även genom folkmord. I detta fall är det särskilt allvarligt och ännu mer chockerande med alla händelser som riktas mot de svagare sociala grupperna, vilkas försvarslöshet avslöjar den omänskliga behandling som barn och gamla får utstå, vilka i dag förekommer som främsta offer i vissa typer av konflikter, och som ibland tycks väljas som exempel.
Här kommer också frågan upp om de humanitära organisationerna, vars arbete ofta påverkas på ett oacceptabelt sätt genom krigsparternas agerande, vilka cyniskt försöker vinna tid för att ta hem sina segrar eller sätta i gång repressaliehandlingar mot de hotade befolkningarna. Det är viktigt att fortsätta stärka dessa organisationers möjlighet att arbeta fritt, och att försvara biståndsarbetarna. Jag skulle särskilt vilja uppmärksamma fallet med Röda korsets internationella kommitté, som för övrigt redan har tagit upp en specifik åtgärd i sina rapporter vad gäller behovet av att förbättra tillämpningsramen för Genèvekonventionen. Och vore det inte för massmedia och den nya roll som massmedia spelar i dag i spridningen av information om konflikterna - och den chockerande natur i vissa av dem som får en mobiliserande effekt på det internationella samfundet - skulle den situation vi har i dag i vissa krigsområden vara ännu värre och strafflösheten skulle vara ännu större.
Herr talman! Europeiska unionen som förespråkar och praktiserar en värdeordning och stolt går i spetsen i det internationella samfundet, har understrukit den stora betydelse som övervakningen av Genèvekonventionen har. Unionen främjar, i de externa förbindelserna, dessa värden och ger ständigt uttryck för dem i sitt politiska agerande. Vi är därför uppmärksamma på allt som bryter mot de principer som förenar oss på detta område, och vi har inte underlåtit att inom ramen för den gemensamma utrikes- och säkerhetspolitiken kritisera alla kränkningar som har skett. Vi försöker i dessa fall använda oss av de instrument vi har för att utöva sådana påtryckningar som kan vara effektiva i tid och i resultat. Ofta har vi inte nått ända fram - och vi är medvetna om detta -, men det är vår fasta avsikt att fortsätta även i framtiden med samma beslutsamhet.
Herr talman! Trots de allvarliga och vanliga kränkningarna av de mänskliga rättigheterna som Genèvekonventionen och dess protokoll är till för att skydda mot, anser jag ändå att det nya årtusendet innehåller vissa hoppingivande tecken. Denna hoppfullhet ligger främst i den successiva stabiliseringen av en internationell värdeordning som redan börjar få svårt att undkomma bakom föråldrade kriterier, såsom kulturella skillnader och nationella särdrag. Även om det går långsamt är vi i dag, utan några tvivel, på väg mot den nya internationella värdeordning som globaliseringen av informationen främjar och hjälper till att så ett kollektivt medvetande i alla våra samhällen. Det är nödvändigt att detta arbete förankras hos våra medborgare, så att det skapar en automatisk reaktion inför handlingar som innebär förakt för de grundläggande principer som i dag måste betraktas som gemensamma.
När vi skapar internationella domstolar, som de som i dag används i fråga om före detta Jugoslavien eller Rwanda, måste vi ta ett steg framåt för att göra livet svårare för dem som stöder handlingar som kränker värdena i Genèvekonventionen. Det är nödvändigt att dessa figurer börjar inse att världen har blivit en plats där strafflösheten inte längre råder. Om detta budskap går fram, kommer vi säkerligen att bidra till att stärka de mänskliga rättigheterna och den nödvändiga trovärdigheten för och genomförandet av de principer Genèvekonventionen och dess protokoll avser att beskydda.
Jag vill som företrädare för Europeiska socialdemokratiska partiets grupp av nationella skäl gratulera talmannen och göra ett inlägg i debatten till följd av det - i vårt tycke - tillfredsställande uttalandet av rådet angående Genèvekonventionen. Till att börja med vill jag motivera varför min grupp lade fram ett resolutionsförslag i samma fråga på parlamentets sista sammanträde 1999, ett förslag som inte kom att diskuteras av skäl som inte hör hit.
Vi anser att vi i Europaparlamentet bör uttala oss om bestämmelser som har berikat mänsklighetens juridiska arv, och att man bör nyttja varje tillfälle att påminna om och stärka dessa instruments giltighet med tanke på det skydd de ger och de rättigheter de garanterar.
Ett annat argument för att anta en resolution som den vi föreslog grundar sig på att mycket av det de europeiska institutionerna uträttar sker i en strävan mot jämvikt och rättvisa, och dessa koncept är litet eller överhuvudtaget inte förenliga med situationer där en väpnad konflikt råder. De som i huvudsak blir offer för konflikterna - barn, kvinnor, civilbefolkningen i största allmänhet - är den första grupp som utsätts för hot och drabbas av lidande, och vi måste därför inbegripa skyddet av denna grupp i de främsta målen för vår aktion.
Ju starkare vi agerar mot kränkningarna av den internationella humanitära rätten, ju mer vi genom att utnyttja alla våra utrikesförbindelser påminner staterna om nödvändigheten att ratificera och respektera Genèvekonventionen, desto mer gör vi för denna utsatta grupp. Och ju mer lidande vi kan undvika, desto mindre omfattande blir de åtgärder som måste vidtas för att täcka de stora defekter som kriget ger upphov till.
Vad mer kan göras för att öka den internationella humanitära rättens efterlevnad och på det viset begränsa de drabbades lidande? Till exempel genom att sprida kunskapen om denna, framför allt i samhället, till ungdomar, till folkorganisationer och även till de väpnade styrkorna och säkerhetsstyrkorna. Dessutom är det nödvändigt att med hjälp av utbildning väcka ett brinnande intresse för fred hos våra medborgare. Europeiska unionen bör i det avseendet vara ett fredsombud av första rang, men även en viktig gynnare av de insatser som görs av de organisationer som det internationella samfundet har ålagt ansvaret att skydda konfliktens offer och att försvara deras rättigheter. Bland dessa organisationer bör Internationella rödakorskommittén (IRKK) lyftas fram. Europeiska unionens samtliga institutioner bör ge ett starkt stöd till IRKK:s arbete, för dess funktion är minst sagt oumbärlig.
Slutligen finner jag det oacceptabelt att som kommissionen i sitt svar till mig för ett par månader sedan säga att man saknar befogenheter och resurser till åtgärder i syfte att främja den internationella humanitära rätten, som innebär en i grunden byråkratisk framställning som visar en brist på inlevelse som skiljer sig avsevärt från den inlevelse rådet visade i sitt svar på en annan fråga där jag tog upp ett liknande problem, och den skiljer sig även från den inlevelse rådet visar i sitt anförande i dag.
I den här frågan har Europeiska unionens institutioner - givetvis även kommissionen - generellt ett ansvar, för det gäller att sprida och stödja grundläggande värden som dessutom är desamma som de värden som gett inspiration till vårt europeiska projekt.
Därför, herr talman, kära kolleger, ber jag er stödja den framlagda resolutionen där det viktigaste sammanfattas i det förslag som vi i Europeiska socialdemokratiska partiets grupp lade fram i slutet av förra året.
Herr talman! Den 12 augusti 1949 är en dag som de gamla romarna skulle ha sagt bör markeras med en röd sten. Dagen innebar ett stort steg framåt för mänskligheten, men ändå har under dessa femtio år, även om vår egen halvkontinent har levt i fred, fler människor dött i väpnade konflikter än vad som dog under hela andra världskriget.
Vi har misslyckats med att sprida de läxor och värderingar som vi lärde från den konflikten. Allt för ofta har våra egna medlemsstater varit parter i konflikter, antingen genom produktion och försäljning av vapen, genom produktion och spridning av landminor eller genom frestelsen - för att använda orden av en stor viktoriansk statsman i mitt land - att föredra att deras krig utkämpas på distans, och när så är möjligt i Guds namn. Vi har misslyckats med att utbilda mot glorifieringen av krig i våra egna samhällen. Vi har misslyckats med att utbilda mot problemen och gisslet med rasism och främlingsfientlighet.
Evans, Robert (PSE). (EN) Herr talman! Min ordningsfråga gäller artiklarna 148 och 135 i arbetsordningen gällande utdelningen av protokollet och särskilt omröstningarna med namnupprop.
Alla ledamöter har i dag fått ett häfte på 113 sidor med resultat från omröstningarna med namnupprop . Jag är säker på att det är av intresse för ett antal ledamöter och några kommer också att titta på dem. För miljöns och ekonomins skull skulle jag dock vilja föreslå att parlamentet ser över, eller ber parlamentets presidium att återigen undersöka tolkningen av begreppet "delas ut".
Kanske borde resultaten av omröstningarna med namnupprop delas ut via intranätet eller finnas tillgängliga för de ledamöter som behöver dem så att vi blir av med det onödiga avfallet från var och en som får det 113-sidiga häftet med resultaten av omröstningarna med namnupprop. Jag undrar om ni kunde be presidiet undersöka det igen, herr talman.
Tack så mycket, herr Evans, för ert påpekande. Detta kommer att vidarebefordras, inte till sessionstjänsten, utan givetvis till presidiet. För om ni dessutom lägger kostnaderna för dessa olika omröstningar på parlamentets budget är det en anledning till ytterligare bekymmer.
Nästa punkt på föredragningslistan är debatten om betänkande (A5-0066/2000) av Ferrer för utskottet för industrifrågor, utrikeshandel, forskning och energi om förslag till rådets beslut om gemensam ståndpunkt inom det gemensamma rådet EG-Mexiko rörande genomförandet av artiklarna 3, 4, 5, 6 och 12 i interimsavtalet om handel och handelsrelaterade frågor (5965/1/2000 - C5-0076/2000 - 2000/0024(CNS)).
. (ES) Herr talman, ärade ledamöter, herr kommissionär! Denna debatt som jag nu inleder om betänkandet med den långa titel som ni just läste upp, utgör sista ledet i det verk som parlamentet har slutfört, i ett vidsträckt samarbete med kommissionen, för att stärka förbindelserna med Mexiko utifrån de principer och värderingar som utgör grunden för ett demokratiskt system.
Faktum är att parlamentet i maj 1999 godkände det avtal om ekonomiskt partnerskap, politisk samordning och samarbete som ingicks år 1997 mellan Europeiska gemenskapen och dess medlemsstater å ena sidan och Mexiko å andra, och som när det har ratificerats av samtliga medlemsstater skall ersätta det samarbetsavtal som gemenskapen och Mexiko ingick år 1991.
I anslutning till 1997 års avtal ingicks ett interimsavtal om handel och handelsrelaterade frågor av provisorisk karaktär som parlamentet godkände i maj 1998 och vars syfte var att snarast kunna inleda förhandlingarna om en avreglering av handeln inom gemenskapens behörighet som ingår i det globala avtalet, utan att behöva vänta på att alla femton medlemsstater avslutat ratificeringsförfarandet.
Nu när förhandlingarna är avslutade och rådet har uttalat sig om innehållet i dessa, är det parlamentets tur att som svar på den formella rådfrågningen från rådet lämna sitt yttrande om resultatet av nämnda förhandlingar. Av den anledningen vill jag tacka kommissionen som har möjliggjort denna rådfrågning från rådet i ett samarbete med parlamentet - som jag gratulerar mig själv till och hoppas att ni har noterat - även om jag är tvungen att beklaga att ni inte har tagit fasta på den tidigare kommissionens löfte att hålla oss informerade under förhandlingarnas gång, med tanke på hur viktiga de frågor är som har behandlats.
Vad själva innehållet i mitt betänkande beträffar, vill jag börja med att poängtera att vi står inför ett avtal med tillämpning av ren handelskaraktär, men med en politisk dimension som vi också bör beakta när vi avger vårt yttrande. Det beror på att avtalet om ekonomiskt partnerskap, politisk samordning och samarbete, inom ramen för vilket vi bör placera den text som är föremål för mitt betänkande, är resultatet av en önskan att främja ett politiskt system som är alltigenom demokratiskt och att värna om respekten för de mänskliga och sociala rättigheterna och rättigheterna i fråga om miljön samt ett mera jämlikt och rättvist samhälle, tack vare en bättre ekonomisk utveckling som kommer att leda till en avreglering av handeln.
Enligt artikel 1 i avtalet utgör respekten för mänskliga rättigheter och demokratiska principer , i dess vidaste bemärkelse, en viktig faktor och det är den grund som avtalet vilar på.
Samtidigt garanterar klausulen om uppfyllandet av åtaganden, enligt vilken avtalet kan suspenderas om det som fastställs i artikel 1 inte uppfylls, parternas löften om demokrati och respekt för de grundläggande rättigheterna.
Genom att institutionalisera samarbetet mellan Europeiska unionen och Mexiko, i synnerhet på området mänskliga rättigheter, sociala frågor och fattigdomsbekämpning, skapar man å andra sidan ett instrument som kan vara mycket användbart för att minska de sociala orättvisor som råder i Mexiko och förbättra livsvillkoren för de mest utsatta grupperna i befolkningen.
För det andra bör det, angående innehållet i förhandlingarna om tillämpningen av artiklarna 3, 4, 5, 6 och 12 i interimsavtalet om varuhandel, offentlig upphandling, behörighet, rådfrågningsmekanism avseende immateriell rättigheter och tvistlösning, poängteras att det åtgärdspaket man enats om utgör ett bra avtal, även om det är negativt för vissa sektorer - jag tänker då särskilt på textilindustrin, och oroar mig i synnerhet för ursprungsbestämmelserna; effekterna av avtalet kommer dock att vara fördelaktiga både för Europeiska unionen och för Mexiko. För Europeiska unionen, eftersom inrättandet av en frihandelszon innebär att medlemsstaterna kan återta den ställning de hade på den mexikanska marknaden innan Nafta-avtalet trädde i kraft, något som innebär nya expansionsmöjligheter för de europeiska företagen; för Mexiko eftersom det ger landet möjlighet att diversifiera sina kontakter och skapa balans i sina handelsförbindelser med omvärlden, som i dag är beroende av sina Nafta-partner till 80 procent, samtidigt som man kan öka sin export till Europeiska unionen, med de positiva effekter som en sådan ökning kommer att få för den mexikanska ekonomin.
Visserligen kommer det avtal som ingåtts under en övergångsperiod, så länge det inte sker en total avreglering av alla produkter, att vara mer gynnsamt för Mexiko än för Europeiska unionen, men denna asymmetri råder även vad beträffar nivån på utveckling och konkurrenskraft i den europeiska ekonomin jämfört med den mexikanska.
Sammanfattningsvis får man lov att säga att gemenskapens producenter, trots denna asymmetri, kommer att befinna sig i ett mycket bättre läge än hittills för att konkurrera med den mexikanska marknaden.
Därför ärade ledamöter, rekommenderar den övervägande majoriteten i utskottet för industrifrågor, utrikeshandel, forskning och energi att vi röstar för rådets beslut om resultatet av de förhandlingar, vars positiva effekter vi har ansvar för att bevaka, så att de kan bidra till att främja ett politiskt system som är mer demokratiskt och i större utsträckning värnar om de mänskliga rättigheterna och den sociala rättvisan.
Herr talman! Jag skall ta upp en konkret fråga för att visa risken för att den blir ett mycket allvarligt problem för den europeiska ekonomin och för samhället.
Jag talar om de europeiska ursprungsreglerna när det gäller skor, som tagits in i avtalet mellan Mexiko och Europeiska unionen. Det finns ett avtal mellan kommissionen och skoindustrin att man skall följa den europeiska ursprungsregeln för att förbättra denna industris internationella konkurrenskraft.
I avtalet med Mexiko har man tyvärr gjort tvärtom. Man följer en annan ursprungsregel: Mexikos regel. Detta missgynnar självfallet den europeiska skoindustrin, som på detta sätt drabbas av förluster när det gäller exporten till Mexiko.
Därför finns det en exportkvot på 865 000 par skor från Europeiska unionen till Mexiko. Till en befolkning, som består av 90 miljoner mexikaner, har vi alltså lyckats exportera ett par europeiska skor per 100 invånare i Mexiko. Detta är verkligen ingen stor framgång. Det är precis tvärtom.
Jag skulle vilja uttrycka min medkänsla med de små och medelstora skoföretagen i Europeiska unionen och säga att problemet inte går att lösa bara genom att vi hävdar att avtalet innehåller ett undantag. Det aktuella undantaget från ursprungsregeln gäller nämligen 15 000 små och medelstora företag i Europa och 650 000 arbetstagare. Jag hoppas att vi inte får många sådana undantag, för de problem vi redan har kommer att bli mycket större.
Jag skulle vilja ha garantier från kommissionen om att detta undantag i avtalet med Mexiko inte kommer att upprepas, men också att det inte skall anses prejudicerande för andra undantag i andra avtal.
Herr talman! Vi fick i går på nyheterna på tyska kanal 1 veta att åklagarmyndigheten återigen har inlett en förundersökning mot EU:s ombud på Balkan, herr Hombach. Eftersom det redan har förekommit betydande problem av den här typen och med hänvisning till den förra kommissionens problem, är det nu fråga om beskyllningen att 300 000 tyska mark enligt uppgift har betalats ut till en byrå utan motprestation. Jag ber er att informera rådet om detta och att uppmana det att befria Hombach från alla sina plikter tills den här förundersökningshistorien slutligt och har avgjorts rättsligt. Vi har inte råd med att det återigen skapas ett negativt intryck av Europeiska unionen.
Efter omröstningen i kammaren i går kväll gjordes ett påpekande som jag vill ta avstånd från och inte anslutas till. Det fanns inget misstag vad gäller tolkningen och ledamöterna hänvisade till den tekniska gruppen såsom den tekniska rasistgruppen. Det var ett orättvist påstående. Ingen skulle i sin vildaste fantasi kunna ta någon som Emma Bonino för rasist.
Vissa personer måste vara försiktiga med hur de behandlar andra människor i kammaren. En del tycker kanske inte om att den tekniska gruppen för oberoende ledamöter bildades, men det gjordes. Dessa ledamöter valdes på samma sätt som jag och alla andra ledamöter av Europaparlamentet och vi måste acceptera detta faktum. Alla har rättigheter och jag tycker inte att påståendet i går var acceptabelt.
Herr talman! När jag vid sammanträdet i måndags tackade den franska staten, Strasbourgs stad och Europaparlamentet för att det kommer ljud på den finska tv-kanalen trots att det inte syns någon bild, och för att det från kranarna kommer kallt, men inte varmt vatten, menade jag inte att det är som det skall, utan jag menade att dessa saker borde rättas till. Jag skulle önska att den franska staten, Strasbourgs stad och Europaparlamentet skulle vidta åtgärder för att reparera så här små saker i en så här dyr byggnad.
Herr talman! När jag läste igenom protokollet, upptäckte jag med fasa att jag än en gång hade glömt att skriva på närvarolistan, trots att jag deltog i åtskilliga omröstningar med namnupprop. Jag skulle vilja att min närvaro anges i gårdagens protokoll.
Herr talman! Jag har ingen anmärkning till protokollet, dock till Europaparlamentets informationstjänst. Jag vet inte om det här är rätt tillfälle att säga detta. Det avser inte protokollet, utan är en annan anmärkning. Får jag göra det nu? Jo: jag fick precis av en kollega session news från gårdagens debatt om Ludfordbetänkandet och kan tyvärr konstatera att den kommentar som jag gjorde för vår grupp inte finns noterad där. Jag ber parlamentstjänsten att kontrollera varför den inte nämndes.
Behöriga tjänsteenheter kommer att utreda detta, herr Poettering, det går jag i god för.
Herr talman! Med anledning av protokollet för i går skulle jag gärna vilja påpeka att det gör mig ytterst besviken att konstatera att det inte ens var 200 ledamöter närvarande vid omröstningarna i går. Den slutsatsen drar jag av protokollet.
Jag förklarar Europaparlamentets session återupptagen efter avbrottet den 17 mars 2000.
Kära kolleger! I tisdags ägde som ni vet en fruktansvärd katastrof rum i Kitzsteinhorn, nära Salzburg. Elva personer dödades i en lavin. Man vet ännu inte definitivt hur många som dödats och antalet offer kan komma att stiga under de närmaste timmarna. Jag skulle bara vilja säga att mina och våra tankar nu går till offren för katastrofen och vi tänker mycket på deras familjer.
Fru talman! I det fullständiga förhandlingsreferatet av den 16 mars återgavs ett uttalande av mig inte fullständigt. Jag skulle vilja rätta det, eftersom innehållet förvrängts. Det står där: " Därför kan jag meddela att såväl Felix Habsburg-Lothringen som Karl Ludwig Habsburg-Lothringen äger giltigt pass utan några som helst inskränkningar." Nu kommer felet: "Ingen av dem undertecknade den förklaring om avsägelse som österrikiska författningstjänsten kräver i och med att de ' distanserar sig' från furstehuset Habsburg," står det i protokollet. Det skall stå: "aldrig kommer att distansera sig".
Fru talman! Jag vill be er, som är vår talman, men även rådet och kommissionen, att kontakta de turkiska myndigheterna och det turkiska parlamentet med anledning av ett par problem som uppkommit under de senaste dagarna: för det första gäller det listan över parlamentsledamöter och personer som företräder olika frivilligorganisationer och som anses som icke önskvärda av den turkiska regeringen; för det andra gäller det arresteringen som för övrigt inträffade när en delegation från Europaparlamentet befann sig i Turkiet av Akin Birdal, försvarare av mänskliga rättigheter, arresterad på nytt, för övrigt vid en tidpunkt när han är vid dålig hälsa. Dessutom förekommer det en märkbar eskalering av repressionen mot journalister, något som även har noterats från annat håll.
Vi anser att det är synnerligen allvarligt att Turkiet har genomfört dessa åtgärder, som även riktas mot parlamentsledamöter. Jag skulle gärna vilja veta om det även finns listor som avser andra europeiska länder än Italien.
Tack fru Morgantini. Vi skall naturligtvis titta mycket noga på detta.
Fru talman! Jag vill inleda mitt anförande med något som har att göra med det som ledamot Morgantini just sade.
Jag ledde den socialistiska delegationen som besökte Turkiet där vi i måndags kväll, efter att ha talat med premiärminister Ecevit och påmint om situationen för Birdal och Zana och framfört våra synpunkter - och jag vill poängtera att vi fick ta del av den första rapport som den turkiska regeringen har diskuterat om anpassningen av den turkiska författningen och lagstiftningen till Köpenhamnskriterierna - hade ett möte i kommissionens säte i Ankara med företrädare för de icke-statliga organisationerna, och även med Birdal som deltog mycket aktivt i mötet.
På tisdagen, det vill säga i går morse, sattes Birdal i fängelse för att avtjäna det straff som den turkiska domstolen har dömt honom till. Vi uttalade i Turkiet vårt kraftfulla fördömande av det faktum att en person som Birdal, som i många år har kämpat för mänskliga rättigheter - och som dessutom har fått betala den kampen, lyckligtvis inte med sitt liv, men däremot med sin hälsa - fängslas och vi gav även uttryck för vår uppfattning - som jag utgår från inte bara är den socialistiska gruppens utan hela denna församlings uppfattning - att om Turkiet skall kunna slå in på en väg som för till goda förbindelser och ett fullvärdigt medlemskap är det givetvis nödvändigt - precis som den turkiska regeringen nu säger - att man ändrar författningen och lagstiftningen och även tillämpar en amnestilag så att personer som Zana, som sitter i fängelse och Birdal som just har placerats där, inte skall avtjäna straff för åsiktsbrott, något som lyckligtvis inte förekommer i några av våra länder.
Fru talman! Ni minns säkert tydligt att alla politiska grupper utan undantag på vårt senaste sammanträde här i Bryssel fördömde ETA:s mord på Fernando Buesa, socialistisk ledamot i det baskiska regionalparlamentet. Sedan dess, fru talman, har dussintals baskiska och spanska medborgare blivit utsatta för attentat, utpressning och hot under rent fascistiska former. Sanningen är den att vi nästan dagligen blir vittne till händelser som för oss tillbaka till de mörkaste minnena i Europas historia.
Jag vill, fru talman, låta dessa offer symboliseras av en spansk journalist, Carlos Herrera, och jag ber att vi som Europaparlament ger uttryck för vår solidaritet med honom, vad gäller det icke förhandlingsbara försvar vi demokrater måste göra av yttrandefriheten.
Tack herr Galeote Quecedo. Var och en av oss minns naturligtvis den mycket rörande debatt som vi hade här i kammaren om detta ämne. Vi kan försäkra journalisten om att vår institution är fullständigt solidarisk inför en sådan totalt ovärdig handling.
Fru talman! Jag skulle vilja delge kammaren en händelse som inträffade vid ett gemensamt sammanträde i Europaparlamentets delegation för förbindelserna med Kanada och dess kanadensiska motsvarighet, som besökte oss förra veckan. Vår delegations ordförande Sturdy kunde inte vara där just då, fru talman, men han skrev till er i förmiddags för att bekräfta det jag nu skall säga.
Det hände något som var ganska förvånande för detta slags sammanträde. Trots att det absolut inte fanns någon anledning kastade sig Den kanadensiska delegationens ordförande plötsligt in i ganska motbjudande personliga attacker mot mig, till den grad att medlemmarna i hans delegation tog ordet för att säga att de inte instämde med honom. Alla blev verkligen förvånade över denna attityd.
Den är mycket beklaglig eftersom besöket var utmärkt och vi vill behålla våra goda relationer med Kanada, efter år som, bl.a. på grund av fiskerikonflikter, varit svåra. Vi måste återupprätta dessa goda relationer och därför beklagar vi djupt denna händelse. Fru talman! Jag skulle vilja be er att kräva en förklaring till dessa uttalanden från den kanadensiska regeringen.
Jag förstår, herr Berthu. Det handlar faktiskt om en mycket beklaglig händelse. Jag tror mig ha förstått, precis som ni nyss sade, att medlemmarna i den kanadensiska delegationen bad om ursäkt och beklagade incidenten.
Fru talman! I Iran inleds den 13 april en rättegång mot tretton iranska judar. Med tanke på att de anklagas för att spionera för USA och Israel som emellertid har förnekat all kännedom om de aktuella personerna kan man starkt misstänka att de tretton personerna kan komma att dömas till döden. Jag vet att ni, fru talman, på uppmaning av ett antal parlamentsledamöter, redan har ingripit genom att kräva att en delegation från Europaparlamentet skall få närvara vid rättegången. Så vitt jag vet har Irans regering ännu inte svarat, vare sig positivt eller negativt. Jag måste därför begära att ni ingriper ännu en gång, och att även kommissionen ingriper, så att den aktuella processen kan genomföras med all respekt för de mänskliga rättigheterna, och så att man inte dömer tretton människor till döden, människor som varken förstår varför eller hur; framför allt med tanke på att detta parlament flera gånger har uttalat sig mot dödsstraffet.
Fru talman! Jag tror att den som läser sidan 6 i protokollet kan få ett felaktigt intryck eftersom mitt och Vander Taelens inlägg placerats sida vid sida.
Jag skulle vilja betona två punkter. För det första: mina ståndpunkter om Europeiska unionen, vilka Vander Taelen ogillar, berättigar inte på något sätt de personliga och fullständigt ogrundade påhopp som jag utsattes för från den kanadensiska delegationens ordförandes sida. Dessutom har Vander Taelen själv sagt att han inte var närvarande när det hände.
För det andra förstår jag verkligen inte hur Vander Taelen har kunnat få intrycket att jag är motståndare till utvidgningen. Det har jag aldrig sagt. Tvärtom, jag har i denna församling tusen gånger sagt att utvidgningen är en historisk nödvändighet. Jag har endast påpekat att den nuvarande utformningen av institutionerna utan tvekan utgör ett hinder mot utvidgningen. Men det är en helt annan fråga. Jag är självklart positiv till Europeiska unionens utvidgning österut.
Tack, herr Berthu. Vi skall mycket noggrant undersöka om det finns anledning att ändra protokollet, så att saker och ting är som de skall vara.
Fru talman! Trots att det inte var jag som var talare, utan Katiforis, vill jag tala om att det i protokollet står att han sade att de turkiska myndigheterna även har sammanställt en förteckning över grekiska medborgare som bor i Turkiet. Det var inte vad han sade. Han sade bara "grekiska medborgare", det vill säga invånare i Grekland. Jag säger detta för att Katiforis inte är närvarande och för att protokollen skall rättas till.
Absolut. Jag har också ett minne av det. Vi kommer alltså att rätta till detta.
Fru talman! Det handlar inte om protokollet utan om en ordningsfråga. I går och i dag har jag blivit kontaktad ett antal gånger av pressen som har fått kännedom om att revisionsrätten i går tillställt er en rapport om hur det förhåller sig med de politiska grupperna och deras finansiering. Jag förstår att detta är ett mycket invecklat ämne och att vi måste förhindra att pressen gör en höna av en fjäder. Den fråga som ganska många ställer sig är: vad kommer att hända med denna rapport? Kommer den att offentliggöras? Jag har förstått att gruppordförandena har kunnat ta del av rapporten. Jag skulle vilja fråga vad ni tänker göra med denna rapport? Kommer ni på ett eller annat sätt att överlämna den till pressen eller till de personer som vill ha den, med någon kommentar, ja eller nej? Jag tror att vi här måste följa en öppen, tydlig strategi på ett sådant sätt att vi fullt öppet kan säga hur vi tidigare hanterade de resurser som grupperna har till sitt förfogande.
Herr Staes! Detta är ett mycket klassiskt förfarande. Revisionsrätten har faktiskt överlämnat denna preliminära rapport till mig, vilken nu kommer att bli föremål för vad man kallar ett motstridande förfarande. Jag har överlämnat rapporten till ordförandena i de politiska grupperna och bett dem att komma med synpunkter, så att vi kan meddela dem till revisionsrätten. Detta förfarande kommer att ligga till grund för revisionsrättens slutliga rapport.
Min bedömning är att det inte åligger Europaparlamentets talman att överlämna denna rapport till pressen. Det är inte fråga om en brist på öppenhet. Det är inte min sak att göra detta. Jag har gjort vad jag skulle göra, dvs. överlämna dokumentet till ordförandena i varje berörd politisk grupp.
Fru talman! Jag fick i går kväll veta att Akim Birdal, tidigare ordförande i kommittén för mänskliga rättigheter i Turkiet, har fängslats på nytt. Birdal hade begärt frigivning av hälsoskäl, efter det att han utsatts för ett attentat. Denna begäran avslogs. Skälet till att han sitter i fängelse är att han för en tid sedan vågade föreslå att man skall söka en politisk lösning på den kurdiska frågan.
Jag anser att det vore mycket välkommet om ni i egenskap av Europaparlamentets talman vänder er till de turkiska myndigheterna, under former som ni anser vara lämpliga, och begär att denne hedersman friges.
Absolut, herr Wurtz. Vi tog upp den här frågan i går, och jag är helt och hållet med på att uppvakta de turkiska myndigheterna.
Nästa punkt på föredragningslistan är rådets och kommissionens uttalanden om förekomsten av ett system med konstgjord intelligens som ger Förenta staterna möjlighet att avlyssna all telefon- och elektronisk kommunikation inom Europeiska unionen (Echelon).
- (PT )Fru talman, ärade ledamöter! Efter den skrivelse som Europaparlamentet översände till rådet och efter den utfrågning som genomfördes av utskottet för medborgerliga fri- och rättigheter samt rättsliga och inrikes frågor angående uppgiftsskydd i Europeiska unionen, ville Europaparlamentet höra rådet och kommissionen om den eventuella förekomsten av ett Echelon-system som skulle utnyttjas för avlyssning av kommunikationer, utanför alla rättsliga ramar på det rättsliga och inrikes området. Jag vill tacka er för att ni har inbjudit rådet att komma in på denna punkt, eftersom vi då får tillfälle att förklara vår ståndpunkt och även informera parlamentet om alla de åtgärder, eller det åtgärdspaket, som rådet har antagit när det gäller laglig telefonavlyssning.
Jag förklarar Europaparlamentets session återupptagen efter avbrottet den 30 mars 2000.
Fru talman! Under de senaste sex till tolv månaderna har utskottet för utveckling och samarbete uppmanat kommissionen att göra någonting i fråga om torkan i Etiopien. Ingenting har gjorts trots att kommissionen omedelbart reagerade när det faktum att tolv miljoner människor befinner sig under svälthot i Etiopien kom till allmänhetens kännedom. Jag föreslår att kommissionär Nielson denna vecka, som ett brådskande ärende, kallas hit till kammaren för att förklara Europeiska unionens dröjsmål i fråga om att reagera på en torka som har pågått under de tre senaste åren.
Det verkar som om vi kan få dit vapen, så att eritreaner och etiopier kan fortsätta anfallskriget mot varandra om meningslösa frågor, och samtidigt fortsätter svälten och miljoner och åter miljoner människors liv hotas, medan Europeiska unionen och västvärlden exporterar vapen till Etiopien och Eritrea,.
Jag har varit i denna kammare sedan 1984, och sällan har jag sett en sådan försummelse - en sådan medveten försummelse - från Europeiska unionens sida när det gäller att angripa en svält av detta slag, som vi visste fanns på vår tröskel. Det är en stor skam att varje gång som en fråga som denna tas upp med kommissionär Nielson, eller med kommissionen, avfärdar han den som om den inte var viktig - som om han inte trodde att det ägde rum. Kommissionär Nielson måste komma hit till kammaren och förklara sin användning av PR-män och "nyhetsfrisörer" i denna vanhedrande uppvisning av försummelse. Trots uttalanden om motsatsen, kan de sannerligen sända vapen till ett värde av två miljarder dollar till konflikten i Etiopien och Eritrea. Hela frågan är en återspegling av denna kammares oförmåga att agera.
Herr Andrews! Det finns naturligtvis ingen anledning att inleda en debatt om frågan. Jag skulle bara vilja påpeka att om en liten stund kommer kammaren att rösta om huruvida vi skall lägga till ytterligare en fråga under punkten "Mänskliga rättigheter" och ett av förslagen från de två grupperna gäller just hungersnöden i Etiopien.
Fru talman! Som många ledamöter vet invigdes Centrum för övervakning av rasism, främlingsfientlighet och antisemitism i Wien i fredags. Jag skulle vilja tacka er för ert kraftfulla inlägg. Vid detta så viktiga tillfälle sade ni att det absolut inte får förekomma några kontaktytor mellan försvaret av de mänskliga rättigheterna och individens värdighet å ena sidan och rasism, främlingsfientlighet och antisemitism å den andra. Ni sade detta mycket tydligt och kraftfullt och skickade på så sätt ett budskap om förtroende till det österrikiska folket och alla Europas folk. Många ledamöter av Europaparlamentet fanns på plats, från nästan alla politiska grupper och från många länder, självfallet också många österrikiska kolleger och ordföranden i utskottet för utrikesfrågor, mänskliga rättigheter, gemensam säkerhet och försvarspolitik, Watson. Alla dessa bad mig - och jag går dem hemskt gärna till mötes - att tacka er för ert tal som gjorde oss stolta över att tillhöra denna församling.
Tack, herr Imbeni, för detta mycket vänliga uttalande. Jag skulle vilja säga till alla kolleger som var närvarande vid denna mycket rörande och mycket viktiga ceremoni att jag tycker att vi verkligen alla tillsammans företrädde Europaparlamentet på ett utmärkt sätt, och jag vet att alla deltagare tyckte det var mycket betydelsefullt att så många var närvarande. Jag tror att det var mycket viktigt för kammaren. Tack, herr Imbeni, för det ni sade.
Fru talman! Om jag är rätt informerad, har rådet lämnat återbud angående sin förklaring om Irak. Den kommer alltså inte att äga rum denna vecka. Skulle ni ha möjlighet att be rådet lämna en förklaring om Etiopien i stället för den om Irak? Därmed skulle vi ha fyllt ut ärendepunkten, men detta förutsätter givetvis att rådet också är i stånd att göra så.
Herr Hänsch! Vi skall titta på denna punkt när vi granskar förslaget till föredragningslista om en liten stund, och vi skall då bestämma hur vi skall hantera situationen.
Fru talman! Jag skulle vilja fästa er uppmärksamhet på en intern fråga. När personer i Europaparlamentets personal, både här och i Bryssel, försöker se till att Europaparlamentets regler efterlevs - med andra ord, ingen rökning på rökfria platser, eller några andra av Europaparlamentets regler - svär och uppträder vissa av parlamentsledamöterna ovettigt mot dem. I andra parlament behandlas vaktmästare med den respekt som de förtjänar. Jag skulle vilja se samma sak i Europaparlamentet. Om situationen inte förbättras, vet ni om det i så fall finns några disciplinära åtgärder som vi skulle kunna vidta mot de ledamöter som behandlar personalen på ett så respektlöst sätt?
Disciplinära åtgärder, det tror jag inte, men jag lovar er att i högsta grad beakta era två kommentarer både när det gäller rökfria zoner och attityden gentemot vaktmästarna.
Fru talman, ärade kolleger! Att läsa den internationella pressen är en intressant aktivitet när man vill veta vad vissa kolleger här ägnar sig åt. För det mesta läser man med ett visst intresse, med fascination eller förvåning, men man tänker också på att Europaparlamentet är ett hus med många rum. Man tänker en del för sig själv och håller sedan tyst.
Förra veckan inträffade dock en incident som vi inte längre kan hålla tyst om. En framstående ledamot av denna församling, Berlusconi, ansåg det vara nödvändigt att under en nöjesresa som hörde ihop med sin valkampanj komma med ytterst sårande, jag vill knappast kalla det kommentarer, utan skämt om människor som är döende i den fruktansvärda sjukdomen aids. Ni får ursäkta mig när jag berättar vad Berlusconi sade, men jag tror att det är svårt för er att bedöma om ni inte vet vad han sade. Berlusconi skämtade nämligen på följande sätt: vet ni varför ett aidsoffer måste ta ett sandbad? Svaret är att han på det sättet vänjer sig vid att ligga i jorden. Dessa ord uttalades av en ledamot av denna församling. Jag tror inte att någon här skulle hålla sig lugn om det skulle handla om judar eller svarta. Jag anser att en reaktion från er, fru talman, verkligen är på sin plats. Samtidigt skulle jag också vilja fråga ordföranden för PPE-DE och gruppledaren för denna politiska rörelse vad han anser om sådana kommentarer. Jag kan inte säga annat än att jag har blivit utomordentligt chockad av dem. I solidaritet med alla människor, och det är miljontals, som lider av denna fruktansvärda sjukdom kan jag inte säga annat än att jag skäms å den ädle ledamotens, Silvio Berlusconis, vägnar.
Tack. Den kollega ni citerade är inte här och kan därför inte svara eller försvara sig...
Herr talman! Punkt 6 i protokollet, där vi ändrar arbetsplanen för veckan, är riktig, men nämner inte, vilket antagligen är i sin ordning, att omröstningarna på torsdag har tidigarelagts till kl.11.30 på grund av det stora antal ändringsförslag som lagts fram till vissa betänkanden. Jag vill därför ifrågasätta huruvida artikel 139.1 i arbetsordningen har tillämpats på ett riktigt sätt.
Som ni vet, ägnar vi ofantligt mycket tid åt omröstningarna vid lunchtid på tisdagar, onsdagar och torsdagar. Vi antog en rad ändringar till arbetsordningen förra året för att försöka rationalisera vårt arbete. I dessa ändringar gav vi varje parlamentsledamot rätt att lägga fram ändringsförslag som enskild ledamot på utskottsstadiet, men vi begränsade rätten att lägga fram ändringsförslag i plenum till 32 ledamöter eller en politisk grupp.
Men om man tittar på de ändringsförslag som lades fram på torsdagen, Dimitrakopoulos-Leinen-betänkandet till exempel, så finner man att över 100 ändringsförslag uppenbarligen har lagts fram av enskilda ledamöter å sin grupps vägnar, men detta behöver inte alls vara fallet.
Jag noterar, till exempel, att PPE-DE-gruppen har över 100 ändringsförslag å sina vägnar, men dessa är undertecknade av 18 olika ledamöter, av vilka ingen är samordnare eller ledare för gruppen. Över 20 av dessa ändringsförslag är motstridiga, så de kan inte möjligen utgöra PPE-DE-gruppens ståndpunkt. En del är identiska, men har framlagts av olika ledamöter; och det finns till och med ett fall där två identiska ändringsförslag har lagts fram av samma ledamot. Skulle PPE-DE-gruppen vänligen kunna rycka upp sig?
Vi ägnar och slösar så mycket tid på omröstningarna redan nu och detta är ett sätt att kringgå rationaliseringen av den arbetsordning vi antog som parlament förra året. Ändringsförslag skall antingen framläggas å 32 ledamöters vägnar eller å en politisk grupps vägnar och faktiskt företräda denna grupps politiska ståndpunkt, inte ståndpunkten för den individ som råkar lägga fram det å sin grupps vägnar för att kringgå begränsningarna för framläggandet av ändringsförslag i plenum.
Jag skulle vilja be sessionstjänsten att man i framtiden kontrollerar att sådana ändringsförslag verkligen lagts fram å en grupps vägnar.
Herr talman! Jag skulle bara vilja berätta för Corbett att inom PPE-DE-gruppen kan inte ett ändringsförslag läggas fram för kammaren om det inte har antagits av gruppen och har gruppens stöd. Han borde känna till detta förfarande inom vår grupp.
För det andra så pågår det som han vet för närvarande en process för att reformera parlamentet. Om han har några förslag om omröstningsförfarandet som han vill lägga fram för presidiet, så borde detta vara det rätta sättet att gå till väga.
Jag kommer att vidarebefordra era synpunkter till talmannen och presidiet kommer att granska det som gäller vårt arbete som helhet under maj månad.
Herr talman! Jag var närvarande i går och jag skrev in mig, men mitt namn förekommer inte i protokollet. Jag skulle vilja att detta rättades till.
Herr talman! Som föredragande för utskottet för utveckling och samarbete om ansvarsfriheten för år 1998 skulle jag vilja meddela att det i går hölls ett delvis gemensamt utskottssammanträde angående Rühlebetänkandet mellan budgetkontrollutskottet och utskottet för utveckling och samarbete, vid vilket det i princip avtalades om ett kompromissförfarande som sedan också utarbetades. I praktiken innebär det att vi byter ut den nuvarande texten mot ett nytt gemensamt förslag som leder till ett uppskjutande och en ny behandling i juni. Den texten lämnas utan tvivel in av de gemensamma partigrupperna under förmiddagen och debatten kan äga rum som planerat, men det är bra om ledamöterna vet att det sammanträdet ägde rum i går kväll och att det egentligen uppstått en ny politisk situation, i vilken ledamöterna i budgetkontrollutskottet och utskottet för utveckling och samarbete har kommit överens om något som vi ser som en positiv hållning.
Herr talman! Jag vill bara säga beträffande van den Bergs yttrande att betänkandet om att skjuta upp ansvarsfriheten för utvecklingsfonden har lagts fram och även blir föremål för omröstning, på de premisserna att det bara handlar om att skjuta upp den och inte om att avvisa eller godkänna den, och att allt som vi i går tillsammans utarbetade sedan kommer med i den slutliga versionen, dvs. att vi trots detta diskuterar och röstar om Rühles betänkande.
Herr talman! Jag har en bön till er. Varje ledamot har en mycket exakt tidsplanering. I medborgarnas intresse slår vi ju fast väldigt många tidpunkter. I dag har vi återigen ett tidigarelagt sammanträde, första gången kl. 8.30. Jag tror att det vore betydligt effektivare för vårt arbetssätt, om vi här i kammaren håller fast vid ett ramprogram och inte alltid ändrar tidpunkter med kort varsel. Tack för er förståelse.
Tänk på att detta var ett speciellt beslut, som fattades mot bakgrund av vissa krav från det portugisiska ordförandeskapet.
Herr talman! Beträffande en ordningsfråga. Det gäller de förändringar i arbetsplanen denna vecka som talmannen nämnde i går. Jag är verkligen mycket oroad över det talmannen sade beträffande vilka som skall närvara från rådet när Österrikes president besöker parlamentet i morgon. Det fanns, och finns fortfarande, en oro bland många människor att förändringarna innebär att rådet kommer att vara frånvarande vid denna viktiga händelse. Jag skulle vilja få några garantier att rådet kommer att vara företrätt på en tillräckligt hög nivå för att visa den respekt som denna kammare traditionellt visar när detta slags gäster förekommer.
Fru talman! Jag signalerade att jag ville ta upp en ordningsfråga, även om det egentligen inte handlar om protokollet. Jag vill inte i onödan försena kammaren, men jag tycker att när vi nu förbereder oss för att diskutera byggandet av Europa, är det viktigt att notera ett mycket tongivande domstolsbeslut i Förenade kungariket.
Den s.k. historikern David Irving har förlorat sitt förtalsmål mot den amerikanska akademikern Deborah Lipstadt, som anklagat honom för att ha manipulerat bevis i syfte att förneka det judiska folkmordet som skedde i Nazityskland. Domaren kom i ett förödande domslut fram till att han var "en aktiv förnekare av förintelsen, antisemit och rasist, och att han har samröre med högerextremister som stöder nynazism".
Detta domslut är viktigt, inte bara för det historiska Europa, utan också det nutida. I och med ökningen av rasism och antisemitism och valframgångarna för extrempartier, innebär detta beslut en upptrappning av kampen för att göra det europeiska samhället fritt från rasism och öppet för mångfald.
Tack, fru Ludford. Jag noterar mycket gärna ert förslag som rör ordningsfrågor. Men jag skulle önska att inläggen just nu gällde protokollet, så att vi kan justera det. Sedan kan alla som har förslag som ordningsfrågor uttrycka sig fullständigt fritt.
Fru talman! I punkt 2 i protokollet på sidan 5, vilken faktiskt är den första sidan med någon form av viktigt innehåll, hänvisas till de frågor jag tog upp om att vissa politiska grupper uppenbarligen inte respekterar arbetsordningen, genom att de verkar tillåta att enskilda gruppledamöter lägger fram ändringsförslag i plenum, så att det ser ut som det sker på gruppens vägnar, trots att detta omöjligen kan vara fallet, eftersom motstridiga ändringsförslag lagts fram på samma grupps vägnar.
Jag vill betona att även om PPE-gruppen särskilt nämndes i protokollet, är detta faktiskt inte den enda grupp som uppfört sig på detta sätt. T.ex. Tekniska gruppen för oberoende ledamöter, TDI-gruppen, som över huvud taget inte lade fram några ändringsförslag på utskottsnivå, har nu i plenum lagt fram mellan 20 och 30 ändringsförslag, av vilka många är motstridiga. De har lagts fram av olika ledamöter inom gruppen, vilka formulerar olika ståndpunkter och kan därför omöjligen utgöra en gruppståndpunkt. Detta visar ingen respekt för vår arbetsordning, som tillåter att endast 32 ledamöter eller en grupp lägger fram ändringsförslag i plenum.
Fru talman! Min fråga rör avsnittet i protokollet om frågestunden i går kväll, när jag tog upp en ordningsfråga. Först flyttades frågestunden till kl. 18.30, sedan meddelades på skärmen att den skulle börja kl. 18.50. Till sist var klockan över 19.00 när frågestunden började. Den första delen skulle hålla på i 30 minuter, enligt föredragningslistan, men den höll på mycket längre
Mitt problem handlar främst om att jag skrivit ned frågor - i likhet med vissa andra - som jag tänkt ställa till kommissionsledamot Byrne. Vid just detta tillfälle sammanträdde vår grupp och vi såg "fråga nr 41" på skärmen. När jag kom till kammaren hade ni automatiskt inom några minuter gått vidare till fråga nr 49. Fem eller sex personer hade alltså tänkt ställa frågor till kommissionär Byrne, men ingen av oss var närvarande för att ställa dem.
Det verkar som om kommissionär Byrne hade blivit irriterad p.g.a. detta och sett det som en slags avsnoppning. Men det är mycket svårt för ledamöterna att vara närvarande vid varje enskild fråga under frågestunden, om vi skulle hoppa från nummer 1 till nummer 99 på bara några sekunder. Skulle vi alltså kunna hålla oss till föredragningslistan: 30 minuter för första delen av frågestunden, tjugo minuter för andra delen, osv. Vi bör inte göra ändringar i föredragningslistan, eftersom det då blir oerhört svårt för oss att sköta vår verksamhet.
Tack, fru McKenna. Jag noterar er kommentar så att detta inte skall hända igen.
Fru talman! Under de senaste dagarna har oerhörda naturkatastrofer återigen skett vid floden Tisza, varvid flera människor har omkommit. Jag ber därför att talmannen skall sända kondoleanser både till det rumänska och det ungerska parlamentet. Samtidigt måste vi vara uppmärksamma på vilka miljörisker detta kan medföra för vår gemensamma europeiska miljö. Tisza mynnar ut i Donaudeltat, som är ett av världen mest betydande skyddsområden för miljön.
Fru talman! En litet lättsinnigare fråga. I går kväll när förfriskningarna delades ut i budgetutskottet, påpekade Colom att de små mjölkpaketen var märkta med texten "endast för utdelning i skolor". Hade det stått "endast för skolelever" hade man kunnat förstå varför den delades ut i Europaparlamentet, men det stod "endast för skolor". Går det att ta reda på varför detta hände? Det är så pinsamt. Jag vet att vi förespråkat mer mjölk i skolorna, men för den sakens skull vill vi inte ha den här.
Tack, herr Wynn. Jag kan inte svara er genast, men jag skall kontrollera det.
Fru talman! Jag vill informera er, liksom de parlamentsledamöter som dagligen, ibland utan att se det, träffar parlamentets personal, som ser till att hela detta hus fungerar, att en kategori av denna personal - väktare, värdinnor, brandmän - strejkade i går eftermiddag. De protesterade mot att man låter dem jobba 12 timmar i sträck, dag som natt, för en nettomedellön på 6 000 francs, utan att ens få högre betalt för natt- eller helgarbete. Jag vill uttrycka min solidaritet med dem och från LO:s/LCR:s ledamöter har vi dessutom lämnat ett brev till er om detta, fru talman, som vi hoppas att ni kommer att ge ett positivt svar på.
Knörr Borràs för utskottet för ekonomi och valutafrågor om förslaget till Europaparlamentets och rådets förordning om klarläggande av rådets förordning (EG) nr 2223/96 i fråga om principerna för registrering av skatter och sociala avgifter (KOM(1999) 488 - C5-0220/1999 - 1999/0200(COD)).
. (ES) Herr talman, ledamöter! I dag talar vi om en fråga av mycket teknisk karaktär, som vid första anblicken, utan närmare övervägande, verkar handla om frågor om antagande eller överföring av förfaranden eller terminologi i Europeiska unionen, som är den politiska ram till vilken de försöker anpassa sig. Så är exempelvis fallet med vissa statistiska instrument.
Vi är alla medvetna om, eller det tror jag åtminstone, att det är viktigt att de statistiska uppgifterna inte bara skall vara trovärdiga, dvs. att de erhållits på ett vetenskapligt och noggrant sätt utan också, och framför allt, att de skall vara jämförbara. Detta påstående är som allra mest giltigt när vi försöker forma den inre marknaden, ett sammanhang i vilket en jämförbar och homolog statistik mellan de olika medlemsstaterna är nödvändig. Och jag skulle våga säga att detta påstående är ännu mer giltigt, om så är möjligt, när vi tänker på unionens utvidgning. I den processen måste tillgänglighet och likhet i informationen vara en extra viktig fråga, särskilt när det gäller statistik och ekonomi.
Jag tänker inte stå här och orda för mycket om ENS 95:s fördelar - det europeiska national- och regionalräkenskapssystemet - eller om de framsteg som detta har inneburit i förhållande till det tidigare systemet 1979. Den frågan har jag redan haft ett inlägg om i denna kammare med anledning av mitt betänkande om förslaget till rådets förordning om ändring av förordningen om tillämpningen av protokollet om förfarandet vid alltför stora underskott. Det som verkligen behöver understrykas är, enligt mitt sätt att se det, att man bör ge ett starkt stöd till ett förslag från kommissionen, som framför allt och när det gäller en så allvarlig fråga som medlemsstaternas budgetar, vill prioritera inkomster som verkligen inkasserats framför de avgifter som aviseras i form av skatter och sociala avgifter. Det kan inte undgå någon person, eller bör inte undgå någon, att det finns situationer då förvaltningen registrerar en avgift som den aldrig kommer att uppbära, oberoende av vad inkasseringsanalyserna visar. På så sätt lämnas en indirekt väg att förfalska detta underskott mer eller mindre öppen.
Detta är en allvarlig fråga som har varit föremål för diskussion. Vi bör påminna oss om att det även i ett av unionens medlemsstaters parlament hölls en stor diskussion mellan en av ordförandekandidaterna och dennes motståndare och nuvarande ordförande, där kandidaten, Borrell, tog upp den praxis som generaliserats vid användningen av principen om inkomsters och kostnaders uppkomst som, då dessa inte korrigerats på rätt sätt, faktiskt ledde till att underskottet i de offentliga räkenskaperna doldes.
Att få ett slut på denna praxis kräver tydliga kriterier, som de som kommissionen föreslår oss, som dessutom gör det möjligt, vilket jag tycker är mycket bra, att beräkna intäkterna med en valmöjlighet att använda inbetalningar eller uppkomna inkomster i ett skatte- eller uppbördsdokument.
Detta förfarande från kommissionens sida, som vissa angriper för att när allt kommer omkring motsätta sig att man en gång för alla slutar med denna praxis att dölja underskotten, har inte på något sätt för avsikt att förvränga beloppens värden i de nationella räkenskaperna utan snarare det motsatta, dvs. att uppnå samma siffra på två olika sätt. Det ena sättet, och enligt min åsikt det mest korrekta eller åtminstone det mest vetenskapliga, är det där hänsyn tas till principen om inkomsters och kostnaders uppkomst, tillsammans med en motsvarande inbetalningstäckning, presenterad i artikel 3a) i kommissionens förlag. Det andra sättet, som omnämns i artikel 3b), är principen om inkassering korrigerad genom införande, som justering, av det ännu ej inbetalade reella beloppet i slutet av budgetåret. Båda beräkningssätten kommer med nödvändighet att leda oss till samma siffra, som kommer att vara resultatet av denna skatt under budgetåret. Jag skulle dessutom vilja lägga till att det inte finns något annat sätt att på ett korrekt sätt genomföra bokföringen av intäkterna i en budget. Det är å andra sidan tydligt att möjligheten att kunna hålla sig till något av dessa kriterier ger fördelen med en snabbare anpassning för dem som använder det ena eller det andra systemet.
Därför anser jag att förslaget från kommissionen om bokföring av skatter och sociala avgifter inte enbart är det rätta utan att det dessutom ur alla synpunkter är effektivt när det gäller möjligheten att tillämpa det omedelbart. Vidare anser vi att man bör främja att medlemsstaterna får tillgång till statistiska uppgifter, åtminstone sammanslagna statistiska uppgifter, för skatt på varor, och att man därför i artikel 3 i kommissionens förslag borde överväga om man skall upprätta en liknande mekanism för registrering och justering av skatt på varor.
Därför anser jag att förslaget är positivt och jag gratulerar kommissionen till det. Jag upprepar att förslaget med fog understryker att man bör ge företräde åt de inkomster som verkligen inkasserats i förhållande till de som aviserats när det gäller skatter och sociala avgifter i medlemsstaterna. Förslaget tillåter också dessa två bokföringssätt, som gör det möjligt att anpassa de system som används i medlemsstaterna.
Då kommissionens förslag väl gåtts igenom förstår man att bokföring av skatter och sociala avgifter som inte håller sig till de två föreslagna sätten inte kommer att räknas som bokföring.
Slutligen skulle jag också vilja understryka att i överensstämmelse med vår åsikt är kommissionens förslag mer en ändring än ett klargörande och att det dessutom berör grundläggande begrepp. I stället för att använda sig av artikel 2.2 i rådets förordning 2236/96 av den 25 juni 1996 som skall tillämpas vid beslut om förändringar i metoderna avsedda att klargöra och förbättra innehållet i ENS 95 bör man fortsätta förfarandet för att få bilaga A införd i nämnda förordning.
Kära kolleger! Jag skulle vilja be er och även kommissionen att hjälpa talmannen. Vi har mycket ont om tid, så var vänliga och håll er strikt till talartiderna. Även om kommissionen naturligtvis får tala så länge den vill, ber jag även den att hjälpa talmannen, så att vi blir klara i tid.
Herr talman! Ett välfungerande Europa behöver tydliga och jämförbara statistiska uppgifter om sina medlemsstater, inte minst vad gäller registreringen av skatter och sociala avgifter. Vi har också med rätta slutit avtal om detta inom det europeiska national- och regionalräkenskapssystemet, ENS 95. Vid närmare granskning har det nu visat sig att de registrerade uppgifterna om skatterna och de sociala avgifterna ändå inte är så exakta som vore önskvärt, eftersom de inte alltid knyter an till de effektivt inkasserade eller effektivt indrivbara beloppen för ett visst taxeringsår.
Målet med det förslag som vi nu diskuterar är en förbättring av registreringen genom att använda en korrigeringsfaktor för såväl inbetalningarna som för uppgifter baserade på skatter och skattelängder.
PPE/DE-gruppen instämmer med kommissionens förslag i den bemärkelsen. Två frågor återstår emellertid. Med tanke på att förslaget effektivt innehåller en ändring av förordningen om ENS 95, vilket uttryckligen erkänns genom det faktum att vi tillämpar medbeslutandeförfarandet, verkar det inte ologiskt att bevilja medlemsstaterna en övergångsperiod. Medlemsstaterna behöver också tid för att anpassa sig till ny lagstiftning. Vi har å PPE/DE-gruppens vägnar lagt fram ett ändringsförslag i detta syfte, och ber kollegerna i parlamentet, men även kommissionen, att stödja detta ändringsförslag.
En andra fråga till kommissionen gäller ändringsförslagen från utskottet för ekonomi angående mervärdesskatten som grund för beräkningen av momsbaserade egna medel. Jag skulle gärna vilja få bekräftat av kommissionären om kommissionen verkligen förbereder ett förslag om att ändra artikel 8 i förordningen om ENS 95 på så sätt att alla medlemsstater i framtiden kommer att förfoga över en tillräcklig rättslig grund för att använda ENS 95 vid beräkningen av momsbaserade egna medel, mervärdesskatten. Gärna ett svar på detta från kommissionären och naturligtvis också en reaktion från kommissionären på vårt ändringsförslag.
Herr talman, ledamöter! Kommissionens initiativ att lägga fram denna förordning, i vilken man eftersträvar att göra principerna för registrering av skatter och sociala avgifter enhetliga, bör betecknas som mycket lyckat. För att bokföringen i de olika medlemsstaterna skall vara homogena, som föredraganden själv sagt, måste de uppfylla samma kriterier. Det är sant att i bokföringsmässiga termer kan de godkännas dels genom principen om inkassering som principen om inkomsters och kostnaders uppkomst, men det är inte mindre sant att den första av dessa två tillåter färre jonglörkonster med siffrorna för att förvränga den verkliga situationen för räkenskaperna i ett land.
Med inkasseringsprincipen blir det svårare att göra de påhittade räkenskaper som då det begav sig på ett förskönande vis kallades "kreativ bokföring". Det är sant att användningen av dessa system t.ex. har gjort det möjligt för vissa länder att uppfylla Maastrichtkriterierna men det är också lika sant att missbruk kan förvränga ett lands verkliga bokföring. Och som ledamöterna vet kan en bokföring som inte ger en sann bild kallas för allt annat än bokföring.
Principen om inkomsters och kostnaders uppkomst är, om korrigering inte sker, t.ex. genom krav på periodiseringar för interimsfordringar, ett olämpligt kriterium. Föredraganden har nämnt en debatt som utspelade sig i Spanien och som berodde på att regeringen 1997 som intäkter i det sociala försäkringssystemet räknade 750 000 miljoner pesetas som var föremål för indrivning och som alla visste att de inte skulle kunna drivas in. Tack vare dessa bokföringskonster, denna "kreativa bokföring", uppfylldes budgetunderskottskriteriet för tillträde till den ekonomiska och monetära unionens första etapp. Naturligtvis kan dessa bokföringskonster inte godkännas enligt kommissionens förslag. Det är kanske därför som de spanska ledamöterna i PPE-gruppen lagt fram vissa ändringsförslag och försökt fördröja antagandet av detta betänkande.
Nu handlar det inte om att granska vad som gjordes förr. Ledamöter! Det som är gjort är gjort. Det handlar om att från och med nu kräva större strikthet, det handlar om att kräva att bokföringen återspeglar det verkliga läget i ett lands räkenskaper.
Därför godkänner vi kommissionens förslag och vi godkänner varken förslaget från PPE, som syftar till att fördröja ikraftträdandet av denna förordning eller de ändringsförslag från utskottet för ekonomiska frågor som, på grund av att det anser att förordningen innehåller en ändring, och inte ett enkelt förtydligande, i realiteten fördröjer dess ikraftträdande.
Ledamöter! Om det är möjligt att kräva en strikt bokföring så är det så från första stund.
Herr talman! Jag vill till att börja med tacka Thyssen för hennes gest och för hennes försvar av det ändringsförslag som vi lagt. Jag vill också tacka och understryka Berenguers och Knörrs patriotism. En mycket förnuftig patriotism eftersom ENS 95 antogs av en socialdemokratisk regering i vars parti den förste av dem är medlem.
Herr talman! Jag skulle vilja säga att jag avgav en röst av misstag i går eftermiddags i frågan om att återförvisa bananärendet tillbaka till utskottet. Vi här i parlamentet riskerar ta en kurs som kommer att misslyckas med att hjälpa bananodlarna och samtidigt fortsätta att tillfoga små företag som tillverkar till exempel badprodukter stor orättvisa och...
...jag önskar därför att jag hade röstat annorlunda. Jag vill att detta skall fogas till protokollet.
Herr talman! Jag skulle bara vilja meddela min närvaro för protokollet. Jag kommer nämligen inte att skriva på närvarolistan eftersom jag kommer att gå om en timme, men jag vill att man skall veta att jag är närvarande.
Vi kan allesammans se, fru Van der Laan, att ni är här.
Herr talman! I går blev vi något överraskade av en aktion från våra kolleger i GUE, men jag tror att jag nu kommer att tillkännage något som egentligen inte kan vara någon verklig överraskning för alla här, med tanke på att jag redan i måndags utförligt motiverade det som jag nu kommer att begära. Ni har också fått ett flertal e-brev om detta, och jag har också skrivit ett brev till talmanskonferensen. Det handlar om att kolleger från olika grupper anser att föredragningslistan på fredagarna är för tunn, och att många ledamöter därigenom uppriktigt menar att det är bättre om de tillbringar sin tid någon annanstans. Konsekvensen av detta är att vi har få ledamöter här, vilket också innebär att en avspegling av vår väljarkår inte kan garanteras här. Vi anser därför också att man måste göra ett val: antingen en utökning av fredagarnas föredragningslista eller så avskaffar vi den dagen. För att stimulera till att vi gör detta val skulle jag därför nu vilja begära fastställande av beslutförhet.
Jag tror att vi nu sakta men säkert har lärt oss reglerna allesammans. Fru Buitenweg, ni kan inte begära detta ensam. En sådan begäran måste göras av minst 32 ledamöter. Jag skall se efter om det finns ett tillräckligt antal ledamöter som önskar begära fastställande av beslutförhet.
Jag ser att fler än 32 ledamöter har begärt detta. Det innebär att vi måste fastställa om beslutförhet föreligger. Beslutförhet, vilket ni förmodligen känner till, föreligger när minst en tredjedel av parlamentets ledamöter är närvarande i kammaren.
Jag konstaterar att beslutförhet inte föreligger och att omröstningen om Pesäläbetänkandet således kommer att äga rum under nästa sammanträdesperiod.
Herr talman! För det första vill jag be er fastställa en exakt siffra samt genomföra en elektronisk kontroll i samband med en omröstning med namnupprop, så att vi får veta vem som är här och vem som inte är det.
För det andra vill jag påpeka att jag stöder de kolleger som begär att fredagen skall ges högre status. Jag är alltid här som medlem av den så kallade "fredagsklubben". Även jag vill uppvärdera fredagen, men jag vill göra det genom arbete och inte genom sabotage.
Herr Posselt! Det finns ett mycket exakt förfarande fastställt i arbetsordningen; det har jag följt till punkt och pricka, vilket innebär att vi inte använder det elektroniska omröstningssystemet. Det står här också att resultatet av omröstningen inte skall tillkännages. Det är talmannens uppgift att fastställa att beslutförhet inte föreligger.
Jag förklarar Europaparlamentets session återupptagen efter avbrottet fredagen den 14 april 2000.
Fru talman! Jag vill med anledning av den internationella dagen för pressfriheten göra ett uttalande om situationen i Tunisien och begära medling. Det får bli när talmannen anser att det är lämpligt.
Fru talman! Det gäller samma fråga. Vi har just fått veta att Taoufik Ben Briks bror dömts till tre månaders fängelse ovillkorligt. Alla här vet att det gör situationen mycket kritisk, eftersom den tunisiske journalisten aviserat att han var beredd att gå i döden om hans bror dömdes.
Jag har just läst det patetiska upprop som Taoufiks yngre bror lämnat till den tunisiske journalisten, för att uppmana honom att åtminstone avbryta sin hungersstrejk. Jag tror därför att den närmaste tiden kan bli avgörande för att erinra de tunisiska ledarna om deras ansvar.
Det är anledningen till att jag, såsom jag angav i mitt brev till er i går, och liksom min vän Enrique Barón Crespo, skulle önska att ni, och nu ännu mer angeläget med tanke på den senaste utvecklingen, utnyttjar ert inflytande och er auktoritet för att erhålla en rättvis och snabb lösning på detta dramatiska fall av brott mot de mänskliga rättigheterna och pressfriheten.
Fru talman! Jag vill ta upp en ordningsfråga i ordets rätta och bokstavliga bemärkelse. Det gäller den oordning som råder beträffande de kalendrar och sammanträdesdagar vi har här i parlamentet, åtminstone de som gäller det här året. Den 19 april fick jag till exempel ett e-postbrev från Richard Balfe, kvestor, där han meddelade att den dagen var en helgdag och att de möten som var planerade den dagen var inställda. Den 13 april hade vi fått ett meddelande från parlamentstjänsten om vilka dagar som är helgdagar och vilka som inte är det.
Jag uppmanar parlamentets behöriga instanser att göra planeringen ett år i förväg, även om något oförutsett alltid kan inträffa som gör att den sedan måste ändras. Men att ändra datum på det här viset som i parlamentstjänstens meddelande och införa helgdagar som inte har förekommit tidigare, är en allvarlig brist i planeringen på en institution med 600 ledamöter och tusentals anställda. Därför efterfrågar jag en viss uppmärksamhet och ordning i samband med den årliga planeringen.
Herr Valdivielso de Cué! Jag lovar er att jag skall titta mycket noggrant på detta, men Banotti vill ha ordet för att svara er i egenskap av kvestor.
Fru talman! Det är många kolleger som velat diskutera missförstånd i samband med inskrivningen i går. Jag vill bara säga att jag har för avsikt att ta upp denna fråga med presidiet i kväll. Det var definitivt ett missförstånd och många kolleger var för att kunna närvara vid dagens sammanträde tvungna att lämna sina hem i går och ådra sig de vanliga kostnaderna. Jag hoppas alltså att vi kan ta upp detta vid presidiets sammanträde senare i dag.
Tack, fru Banotti. Det blir samma sak när det gäller annandag pingst. Vi måste vara mycket uppmärksamma på detta.
Fru talman! Jag skulle vilja ta tillfället i akt att berätta för er och övriga kolleger att Paul van Buitenen, en tjänsteman vid kommissionen som spelade en viktig roll, som ni vet, vid påvisandet av den förra kommissionens misslyckande, fick en kunglig utmärkelse i Nederländerna förra veckan. I Nederländerna, och det säger jag med all blygsamhet, har han åtminstone fått och får han fortfarande stor uppskattning för sitt arbete.
Fru talman! Jag vill nämna offentliggörandet för fjorton dagar sedan av en mycket viktig rapport från Europeiska kommittén för förhindrande av tortyr och omänsklig och kränkande behandling. Rapporten är ställd till den spanska regeringen och överlämnades vi kommitténs besök i Spanien i slutet av 1998.
Rapporten finns tillgänglig på Internet och där finns också den spanska regeringens svar. För en vecka sedan dömde en spansk domstol fem tidigare statliga tjänstemän, inklusive en general, till upp till 71 års fängelse. Dessa domar avslutade den andra s.k. "smutsiga krigsrättegången" och gav tyngd åt påståendena att det fördes ett smutsigt krig, som stöddes av Felipe González, under det tidiga 1980-talet.
Enligt de internationella pressbyråerna Associated Press och Reuters, kördes två ungdomar på 20 och 21 år över gränsen till spanska Baskien, där de torterades under flera dagar. Båda dödades med ett pistolskott i huvudet. Samtliga sju åtalade friades från anklagelserna om tortyr och att de tillhörde en väpnad grupp. Systern till ett av offren sade till journalisterna att det var skamligt att de inte dömdes för tortyr. Det är viktigt att känna till denna fråga.
Fru talman! Låt mig ta upp en punkt som nämndes tidigare: 9 maj är, som ni känner till, Europadagen och parlamentet kommer att vara stängt. Utskottet för rättsliga frågor och den inre marknaden kommer emellertid att hålla ett sammanträde denna dag. Kommer allmänheten att få tillträde till detta sammanträde eller kommer man inte att få tillträde till parlamentet?
Herr talman! Jag vill komma med ett tillrättaläggande i mitt uttalande angående avtalet mellan EG och Schweiz, nämligen att Jörg Haider sedan den 1 maj innevarande år inte är vare sig regeringsmedlem eller partiordförande för Österrikes Frihetsparti. Därmed skall även underlaget för sanktionerna från de 14+1 mot en medlemsstat upphävas omedelbart!
Herr talman! I fråga om protokollet vill jag påpeka att det i Maatbetänkandet om skolmjölk i går formulerades att 75 procent av målpriset skulle övertas. I den tyska versionen står det enligt protokollet 65 procent. Jag ber er vänligen ännu en gång kontrollera huruvida alla språkversioner är som det skall.
Herr Goepel, sessionstjänsten har redan meddelat mig denna felaktighet, och det kommer att rättas till i alla versionerna.
Nästa punkt på föredragningslistan är betänkande (A5-0096/2000) av Fourtou för utskottet för rättsliga frågor och den inre marknaden om kommissionens grönbok - Att bekämpa varumärkesförfalskning och pirattillverkning på den inre marknaden.
- (FR) Herr talman! Jag vill först av allt tacka kommissionen för att den har kunnat bedöma faran med varumärkesförfalskning och pirattillverkning. Initiativet till en grönbok visar på ett bra sätt dess vilja att angripa problemet, och jag vill också tacka mina kolleger i utskottet för rättsliga frågor och den inre marknaden samt de utskott som har ombetts avge ett yttrande. De har i hög grad berikat mitt arbete.
Pirattillverkning och varumärkesförfalskning innebär en fara för konsumenternas hälsa och säkerhet. På marknaden för förfalskade varumärken finns piratkopior av reservdelar till bilar och flygplan samt leksaker och läkemedel som kan vara livsfarliga för konsumenten.
Pirattillverkningen innebär även risker för nyskapandet och själva framtiden för somliga företag. Som ett exempel kan jag nämna de ca 100 000 arbetstillfällen som varje år går förlorade i Europeiska unionen på grund av detta faktum. Varumärkesförfalskarna drar nytta av lagliga företags investeringar i forskning om och utveckling av nya produkter samt reklam. Dessutom minskar det statsmakternas skatteintäkter.
Det har slutligen slagits fast att detta fenomen ofta är nära förbundet med den organiserade brottsligheten. För att bekämpa pirattillverkning och varumärkesförfalskning förordas i mitt betänkande ett övergripande och samordnat angreppssätt, och detta angreppssätt har två huvudinriktningar: förebyggande verksamhet och brottsbekämpning.
För att förebygga detta gissel måste man vara medveten om det. Därför föreslår vi en omfattande informationskampanj riktad till allmänheten, utifrån program på förslag från kommissionen, samt information riktad till polis-, rätts- och tullmyndigheterna. När det gäller dessa myndigheter föreslås även en utbildning liksom ett samrådsprogram som bygger på utbyte av kunnande och ett anammande av medlemsstaternas bästa metoder.
En förebyggande verksamhet förutsätter också ett förstärkt samarbete mellan den privata och den offentliga sektorn samt ett rättsligt skydd av tekniska bestämmelser, samtidigt som konsumenternas rättigheter givetvis skall respekteras. Det är för övrigt en av de svåra frågorna i detta betänkande, dvs. att göra en avvägning mellan konsumentens rättigheter och olika branschers legitima krav.
När det gäller brottsbekämpning finns det självfallet regler i varje medlemsstat. För att göra dem effektivare bör man harmonisera den aktuella lagstiftningen och därmed avveckla skillnader mellan olika skyddssystem. Man måste självklart skärpa de straffrättsliga påföljderna samt förenkla civilrättsliga åtgärder och förfaranden. En tillnärmning av nationella straffrättsliga normer på tullområdet är högst önskvärt. Det vore också lämpligt att ägna särskild uppmärksamhet åt frågor om ett internationellt rättsligt samarbete.
För att avsluta denna mycket korta sammanfattning av mitt betänkande, vill jag påpeka att ett effektivt skydd och tillämpning av de immateriella rättigheterna absolut bör utgöra ett prioriterat område i förhandlingarna med kandidatländerna såväl som i alla förbindelser med tredje land.
Jag skall tillägga att det skapades ett samförstånd i utskottet vid omröstningen om detta betänkande, och att det nu handlar om att bevara detta samförstånd i plenarkammaren så att Europaparlamentet skall kunna ge en stark signal om sitt engagemang i bekämpningen av varumärkesförfalskning och pirattillverkning.
Och till sist vädjar jag till kommissionen; min förhoppning är att den inom mycket kort kommer att lägga fram sitt förslag till åtgärdsprogram för att hantera detta akuta fenomen. Det har visat sig att det verkligen är brådskande, särskilt när det gäller pirattillverkningen inom den audiovisuella branschen. Kommissionens gensvar måste vara kraftfullt och komma snabbt.
Herr talman! Jag tror att vi alla är medvetna om att när vi talar om pirattillverkning och varumärkesförfalskning talar vi om ett allvarligt problem. Det kanske inte är nödvändigt att jag insisterar på det. Det är uppenbart att det finns en risk att forskning, innovation, investeringar i reklam, innovation när allt kommer omkring avstannar om man inte på ett lämpligt sätt försvarar rätten till den industriella äganderätten. Det är anledningen till att dessa rättigheter försvaras.
För närvarande har vissa händelser förstärkt problemet, och bland dessa är kanske det viktigaste det som handlar om de uppnådda tekniska framstegen. Dessa gör det möjligt med en snabb reproduktion av datamaterial samt audiovisuellt och fonogrammaterial till en mycket liten kostnad. Uppgifterna om existerande förfalskningar inom dessa områden är skandalösa.
Men, det vi oroar oss för är den inverkan skapandet av den inre marknaden har på problemet. Det är uppenbart att i ett Europa utan gränser, men med skilda lagstiftningar, väljer förfalskarna alltid den lagstiftning som är mest gynnsam för dennes brottsliga syfte. Därför är kommissionen initiativ att framställa en grönbok berömvärt. Grönboken kommer att tjäna till att starta en debatt i vilken alla berörda sektorer kan bidra. Det är nödvändigt att påminna sig att denna debatt fokuserar mer på harmoniseringens innehåll än på själva harmoniseringen, eftersom harmoniseringen är den utgångspunkt som accepteras av alla.
Det kan vara för tidigt för Europaparlamentet att fastställa sin ståndpunkt när det gäller vissa ytterligheter, vars exakta innehåll bör vara resultatet av den debatt som nu startas. Men i vissa fall kan det vara lämpligt att fastställa detta innehåll. Så är t.ex. fallet när det gäller rätten till information. Just därför att vi är medvetna om de svårigheter som införandet av denna åtgärd gav upphov till tidigare i andra regleringar måste vi visa att vi samtycker till att det införs en skyldighet för återförsäljaren av olagliga produkter att identifiera sin leverantör, med hänsyn tagen för lagstiftningen om skydd för uppgifter och den författningsenliga rätten att inte behöva vittna mot sig själv.
Slutligen måste vi uttala oss för vissa tekniska mekanismer som gör det möjligt att identifiera varorna. Men - och därav innehållet i ändringsförslaget från den socialdemokratiska gruppen -, man måste framhäva att denna mekanism varken kan eller bör tjäna till att identifiera distributörerna eftersom man på så sätt kan försvåra parallellimport mellan medlemsstater. Vi har lagt fram ett ändringsförslag just för att undvika att sådana åtgärder används i ett felaktigt syfte.
Jag förklarar Europaparlamentets session återupptagen efter avbrottet torsdagen den 4 maj 2000.
Kära kollegor! Som ni vet har innevånarna i Enschede i Nederländerna utsatts för ett ohyggligt öde. Explosionen i ett lager med fyrverkeripjäser har redan krävt minst sexton dödsoffer och mer än sex hundra skadade, varav sex är i ett kritiskt tillstånd och många personer fortfarande uppförda som saknade. Nära fyra hundra hem är förstörda av explosionen och mer än tusen skadade. Det handlar om en av de värsta katastroferna i Nederländernas historia sedan andra världskriget.
Jag har från mig personligen och på vårt Europaparlaments vägnar framfört vårt djupaste beklagande till de nederländska myndigheterna. I denna stund av sorg går våra tankar helhjärtat till dödsoffren, till deras familjer och likaså till räddningsstyrkan som gör allt vad dom kan. Jag uppmanar er, kära kollegor, att vi håller en tyst minut.
Fru talman! Som talesman för de 31 valda nederländska ledamöterna i denna europeiska folkrepresentation vill jag framföra ett varmt tack till er för de ord som ni just uttalat och för den respekt som detta parlament visat de efterlevande och de som drabbats av den stora katastrofen i Enschede.
Fru talman! Efter de ord ni yttrat har jag egentligen inte så mycket mer att tillägga å de 31 ledamöternas vägnar. Jag vill bara än en gång understryka hur rörda vi är, inte bara av vad ni nyss sade och den tystnad som iakttogs, utan även av den omedelbara hjälp över gränserna som lindrade nöden efter denna katastrof. Genast ryckte tyska kolleger ut för att hjälpa sina nederländska vänner med det ofta farliga arbete som var nödvändigt för att bekämpa katastrofen. Även de tyska sjukhusen är engagerade i vården av de skadade, vilka i många fall fortfarande är kvar på sjukhusen. Jag tycker att det är ett gott exempel på den europeiska solidaritet som vi i detta parlament står för.
Å de 31 ledamöternas vägnar vill jag också tacka kommissionen som genast uttryckte sin medkänsla i ett brev från Prodi till Enschede kommun. Jag skulle vilja be kommissionen att fundera på vilken roll den kan spela för att lindra nöden och för att undvika denna typ av hemska katastrofer där så många medborgare drabbas.
Jag tackar er så mycket å de 31 ledamöternas vägnar för parlamentets medkänsla och ser att den europeiska solidaritet som är så nödvändig för denna världsdel verkligen finns företrädd i vårt parlament.
Den 7 maj i år slog den mest blinda och brutala terrorn på nytt till i Spanien genom mordet på José Luis López de Lacalle, journalist och en av grundarna till Forum Ermua, en fredsrörelse av intellektuella i Baskien. Terroristerna ville skada en av demokratins mest värdefulla principer, yttrandefriheten. Detta forum skapades efter ETA:s mord på Miguel Ángel Blanco Garrido, kommunalråd i Ermua, i juli 1997. Syftet med detta forum är att bekräfta att hot och utpressning inte kan få samveten att tystna.
José Luis López de Lacalle har fört en kamp för att försvara friheten och demokratin under hela sitt liv. Efter att ha tillbringat fem år i Francofängelser föll han för kulorna från en annan diktatur, terrorismen.
Samma dag var jag angelägen att mycket kraftfullt fördöma denna barbariska handling och att från mig personligen och på hela Europaparlamentets vägnar uttrycka vår djupaste sympati och uppriktiga deltagande till hans familj och till den tidning som han arbetade för. Jag har likaså informerat den spanska regeringen om vårt fulla stöd i dess kamp mot terrorismen.
Det slutgiltiga förslaget till föredragningslista som utarbetats av talmanskonferensen vid sammanträdet torsdagen den 11 maj har delats ut.
Under rubriken Mänskliga rättigheter kan vi ha fem punkter. Vi har bara fyra punkter. Vi har således möjlighet att införa en ny punkt och jag har mottagit tre önskemål. Ett från Gruppen Europeiska enade vänstern, De gröna och TDI om tillägg av en ny punkt med titeln "Tunisien", ett från PPE-gruppen om tillägg av punkten "Säkerhet för åskådare och förebyggande åtgärder mot huliganism vid nästa europeiska fotbollsmästerskap" samt ett från Gruppen Unionen för nationernas Europa om tillägg av en ny punkt med titeln "Situationen för flyktingarna från Butan i Nepal".
Jag kommer således att genomföra omröstning om dessa i den ordning som de har ingivits till mig. Först vill dock Cohn-Bendit tala till stöd för förslaget från grupperna GUE, De gröna och TDI.
Fru ordförande, ärade kollegor! Associeringsavtalet mellan Europeiska unionen och Tunisien är i kraft sedan den 1 mars 1998. Efter det datumet har det inte någon gång hållits en stor debatt om Tunisien och inte lagts fram en begäran om brådskande förfarande. Vid varje tillfälle har det funnits en grupp som sagt: "Ja, det är viktigt, men ni vet, herr Ben Ali håller på att ta sats". Vi har alla läst informationen i tidningarna om situationen för mänskliga rättigheter och åsiktsfriheten i Tunisien.
Jag anser det upprörande att varje gång som vi försöker diskutera detta ingriper tunisiska parlamentsledamöter och den tunisiska regeringen.
Jag finner det anstötligt att ett av de två stora partierna ännu en gång försöker skjuta upp debatten och begäran om brådskande förfarande om de grundläggande fri- och rättigheterna i Tunisien. Därför begär vår grupp att alla skall sluta lyssna på de två stora partiernas gruppledare och uppträda självständiga och opåverkbara och besluta att äntligen hålla en debatt om situationen i Tunisien.
Låt det bli ett brådskande förfarande, och vi skall se vilken majoritet det blir för mänskliga rättigheter och vilken majoritet som använder mänskliga rättigheter uteslutande i sitt eget partis intresse och tar till taktik när situationen är svår. Emot taktiken för Tunisien och för en ärlig och öppen debatt ber jag er att rösta för begäran om brådskande förfarande och där ta upp situationen för de mänskliga rättigheter i Tunisien.
Herr talman! Vi i utskottet för industrifrågor, utrikeshandel, forskning och energi anser att detta är en brådskande angelägenhet av stor betydelse.
Vi är alla medvetna om orsakerna till den svåra situation som råder i Montenegro och vi bör av uppenbara skäl inte försena denna fråga ytterligare.
Därför har jag för avsikt att göra ett förenklat betänkande, så att vi kan rösta om ett brådskande förfarande.
Jag överlämnar ordet till Wynn, ordförande för budgetutskottet i egenskap av rådgivande utskott.
Herr talman! Vi befinner oss i en underlig situation eftersom ett beslut fattades i grupperna innan budgetutskottet hade fattat beslut i denna fråga om Montenegro. Jag har inte heller fått någon chans att tala till min gode vän Westendorp. Jag har förstått att ordföranden i utskottet för utrikesfrågor, mänskliga rättigheter, gemensam säkerhet och försvarspolitik är positivt inställd till budgetutskottets ståndpunkt, som jag nu skall redogöra för. Då jag emellertid inte talat till honom direkt, så vill jag ber er att inte åberopa er på detta - det är bara andrahandsinformation.
För det första vill jag klargöra att budgetutskottet stöder allt bistånd till Montenegro. Det har gjort det förut och kommer att fortsätta göra det. I detta läge finns det inget trängande behov av att detta går igenom nu. Medlen kommer inte att finnas tillgängliga förrän i augusti för den första delen och den andra delen kommer att betalas ut vid årets slut.
Vi är av den uppfattningen att de berörda utskotten behöver studera detaljerna i detta förslag. Vilket än det ledande utskottet må vara - utrikesfrågor eller industri - så vill vi bara göra ett uttalande, men dessa utskott och parlamentet behöver utvärdera dessa förslag. Vi får inte tvingas fatta ett beslut bara för att rådet anser det vara nödvändigt.
Vad budgetarna beträffar så är vårt största bekymmer var pengarna skall komma ifrån. Det är bra att lägga fram förslag, men vi tycker inte att vi skall enas om detta brådskande förfarande förrän vi vet var pengarna skall komma ifrån. Vi borde lämna det till nästa månad. Utskotten kan debattera frågan, och vi kan ha en omröstning om det under juni månads sammanträdesperiod.
Jag överlämnar ordet till Newton Dunn, vice ordförande för utskottet för utrikesfrågor, mänskliga rättigheter, gemensam säkerhet och försvarspolitik som skall framföra utskottets åsikt.
Herr talman! Vi har inte diskuterat detta i utskottet för utrikesfrågor, mänskliga rättigheter, gemensam säkerhet och försvarspolitik, men min personliga uppfattning är att vi inte bör godta ett brådskande förfarande nu.
Herr talman! Jag tror att det begåtts procedurfel vid inlämnandet av det här förslaget. I egenskap av talare för PPE-gruppen anser jag emellertid att det brådskande i ärendet är av ett sådant slag att vi måste ta mycket allvarligt på det. Trots felen i förfarandet måste jag dock, för min partigrupps räkning, säga att vi gärna stöder det här förslaget om brådskande förfarande. Jag har också intrycket att andra partigrupper här i kammaren och i utskottet för utrikesfrågor tycker på samma sätt. Det kanske vore bra att ta reda på det.
Herr talman! Jag är för detta, även om jag anser att det inte är så brådskande som rådet säger. Men det vore oanständigt gentemot montenegrinerna om vi i dag avvisar denna brådskande behandling. Montenegro befinner sig i stor fara, som utgår just från Belgrad, och jag tror att vi bör ge denna signal. Men vi bör ändå förvänta oss att kommissionen äntligen skall tala om för oss varifrån den skall ta pengarna. Den kan inte ta dem från Bosnien. Den kan inte ta dem från Kosovo. Kommissionen bör tala om för oss varifrån den skall ta dessa pengar, och om vi i dag beslutar om detta måste vi efter halva tiden göra en utvärdering och säga vad som hänt med pengarna och varifrån den andra delen skall komma.
Herr talman! För det första är jag emot ett brådskande förfarande på grund av de skäl som budgetutskottets ordförande angav. Faktum är att det inte föreligger någon brådska, eftersom medlen kommer att frigöras i augusti.
För det andra kan man vid en närmare granskning se att det på den budgetpost som hittills har tillämpats fortfarande finns 20 miljoner som inte har använts. Därför råder det ingen brist och det föreligger ingen brådska utan vi kan i lugn och ro diskutera denna fråga längre fram.
Enligt föredragningslistan skulle kommissionen nu presentera det preliminära förslaget till allmän budget för år 2001. Kommissionären har tyvärr inte kommit än, men hon är på väg. Därför föreslår jag att vi övergår till nästa punkt på föredragningslistan.
Vi övergår till debatten om betänkande (A5-0121/2000) av Ferber för budgetutskottet om parlamentets beräknade inkomster och utgifter för budgetåret 2001.
Herr talman, kära kolleger! Egentligen skulle jag ha haft den stora äran att tala direkt i anslutning till kommissionärens presentation av kommissionens budget för 2001. Nu har jag äran att först få presentera parlamentets budget innan vi sedan får kommissionärens presentation av den större budgeten.
Herr talman! Jag vill göra ett påpekande angående gårdagens protokoll. Jag finns inte med bland dem som har skrivit på närvarolistan. Jag var närvarande hela dagen i går och under omröstningen som ägde rum vid lunchtid och ändå finns jag inte upptagen i protokollet. Jag skulle uppskatta att det rättades till.
Vi skall kontrollera saken, ledamot Valdivielso, och göra de ändringar som krävs.
Herr ordförande! Jag skulle, på grundval av artikel 111 i arbetsordningen, vilja informera kammaren om att i torsdags genomsöktes Moss Media-koncernens kontor i Moskva, inbegripet television och ett antal tidningar och tidskrifter, av s.k. skattepolis, i uniform och beväpnad. Dokument bortfördes, telefonerna stängdes av och hot om rättsliga åtgärder kvarstår. Herr ordförande, denna fråga är av yttersta vikt. Den omfattar pressfrihet i Ryssland och ytterligare övergrepp väntas inom de närmaste två eller tre dagarna. Robin Cook är i dag i Moskva. Han kommer att diskutera frågan med den ryske utrikesministern, Ivanov, och de femton ministrarna funderar på att vidta en gemensam åtgärd. Men vi som är i Europaparlamentet: vad gör vi? Ingenting. Frågan är alltför brådskande, som ni förstår, för att ta itu med eftersom det hände i torsdags och kan inte läggas fram som en brådskande fråga. Skulle ni kunna hänvisa denna fråga till talmanskonferensen, så att vi kan hitta något system för att reagera på denna typ av brådskande frågor av större vikt.
Vi har noterat ert påpekande och ert förslag, Lord Bethell, och vi kommer att framföra dem till talmanskonferensens ordförande.
Herr talman! Eftersom jag tror att det kan vara intressant för plenumet och dess ordförandeskap vill jag helt kort berätta att den österrikiska regeringens företrädare Schaumayer och den amerikanske vice finansministern Stuart Eizenstat i går lyckades enas om kompensationsutbetalningarna till de tvångsarbetande under nazisterna i Österrike på försoningskonferensen i Wien. I detta sammanhang vill jag också särskilt nämna att advokaterna Michael Hausfeld och Martin Mendelson, som företräder vissa av de östeuropeiska regeringarna, har sagt att Österrike på vissa punkter rentav presterar en förmånligare kompensation än Tyskland, då vi a) också inkluderar lantbrukarna och b) även räknar in kompensation för barn under 12 år samt kvinnor vilka fött sina barn under tvångsarbetstiden. Detta är något som församlingen bör få vetskap om.
Nästa punkt på föredragningslistan är betänkande (A5-0134/2000) av Katiforis för utskottet för ekonomi och valutafrågor om förslaget till kommissionens rekommendation till allmänna riktlinjer för medlemsstaternas och gemenskapens ekonomiska politik - utarbetad i enlighet med artikel 99.2 i Fördraget om upprättande av Europeiska gemenskapen.
Herr talman! Det förslag till resolution som utskottet för ekonomi och valutafrågor presenterar för parlamentet innehåller en, i stort sett, mycket positiv bedömning av kommissionens rekommendation om de allmänna riktlinjerna för den ekonomiska politiken för medlemsstaterna. Kommissionen har som vanligt arbetat effektivt och omsorgsfullt och stöder sina förslag på en imponerande ekonometrisk analys som jag skulle vilja berömma offentligt.
Rekommendationen för år 2000 har formulerats under förhållanden med en gynnsam utveckling och optimistiska framtidsutsikter för den europeiska ekonomins utveckling. Utsikterna för en ökning av bruttonationalinkomsten i Europa med över 3 procent för åren 2000 och 2001 3,4procent enligt de senaste prognoserna för år 2000 ligger betydligt över medeltalen för tillväxt under hela 1990-talet som var verkligt nedslående. Dessa resultat öppnar på så vis möjligheter eftersom de skapar en bas från vilken Europas ekonomi kan skjuta i höjden med en hållbar ökande tillväxt och en ekologiskt hållbar utveckling. Vi behöver knappast betona att en hållbart ökande tillväxt utgör en förutsättning för att öka sysselsättningen och för att stärka Europas konkurrenskraft i den globala ekonomin.
Utskottet för ekonomi anser att den utvecklingstakt som krävs, bäst kommer till stånd med en tillväxt av BNP på minst 3 procent, att den takten inte kan uppnås varaktigt utan en verklig ökning av tillväxten för den potentiella produktionen (potential produkt) inom unionens ekonomi och att en ökning av den potentiella produktionen förutsätter investeringar inom produktionen; kommissionen undviker dock att fastställa andelen av BNP som utgörs av dessa investeringar.
Utskottet för ekonomi antar åsikten att kvantitativa ekonomiska mål kan vara användbara men vidhåller att man genom att ställa upp dessa mål inte får försvaga de mål som har satts upp i stabilitetspakten och som utgör grundläggande riktlinjer för den ekonomiska politiken inom eurozonen. Trots denna generella reservation uttrycks i utskottets betänkande tillfredsställelse över att kommissionens rekommendation upprepar det kvantitativt bestämda mål som fastställdes i ordförandeskapets slutsatser vid Europeiska rådets möte i Lissabon om en ökning av sysselsättningsgraden från 61procent till 70 procent år 2010 och en ökning av antalet kvinnor från 51 procent till mer än 60 procent år 2000. Utskottet för ekonomi förordar att den nödvändiga ekonomiska tillväxten måste stödjas på en ordning med prisstabilitet och budgetdisciplin, rimliga löneökningar fastställda med prisstabiliteten som bedömningsnorm, produktionstillväxt samt minskning av enhetsarbetskostnaden även vid en minskning av arbetstiden. Utskottet tror också på en friare konkurrens, att de nationella konkurrensmyndigheterna bör stärkas och att de små och medelstora företagens sammanslutningar bör stödjas särskilt, att den inre marknaden befästs i synnerhet inom sektorn för de allmännyttiga företagen liksom för finansiella tjänster. Särskilt för de senare, något som det bland oss råder stor enighet om, kommer vi med ett gemensamt ändringsförslag begära att tillämpningen av åtgärdsprogrammet för finansiella tjänster påskyndas till år 2003 i stället för 2005. En majoritet av utskottet anser att om marknaden aktiveras så kommer det att medföra en nödvändig ökning av investeringarna med rena marknadsmässiga medel. Samtidigt är utskottet dock positivt till en omstrukturering av de statliga utgifterna till förmån för investeringar som kan motiveras då de är motiverade utifrån förhållandet kostnad-vinst, men avvisar offentliga investeringar som ett sätt att endast hantera ekonomiska fluktuationer.
På det hela taget ställer sig utskottet positivt till de utmaningar som framhölls vid Europeiska rådets extra möte i Lissabon: full sysselsättning, kunskapsbaserad ekonomi, modernisering av de sociala trygghetssystemen samt problemet med en åldrande befolkning. Utskottet uttrycker dock oro över den klyfta man kan se mellan de stora utmaningarna och de ofta slentrianmässiga rekommendationerna till särskilda åtgärder för olika delfrågor. Därför uppmanas kommissionen och rådet att allvarligt överväga behovet av en omvälvande förnyelse av den intellektuella processen bakom utarbetandet av de allmänna riktlinjerna.
Kommissionen återkommer också enträget till parlamentets gamla begäran om att ingå ett interinstitutionellt avtal mellan rådet, kommissionen och parlamentet när det gäller att anta resolutionen, trots att det portugisiska ordförandeskapet får tack för sitt välvilliga samarbete i denna fråga. Men det är fråga om ett ad hoc-samarbete och inte ett samarbete som är en reflektion av ett interinstitutionellt avtal, och det anser vi vara en svaghet i vårt förfarande.
Mina damer och herrar kolleger! I vårt arbete i utskottet för ekonomi har vi lyckats uppnå ett betydande samförstånd. Jag skulle vilja understryka att det råder en allmänt positiv uppfattning om att målet full sysselsättning under det kommande decenniet är möjligt att uppnå. Naturligtvis finns bland oss vissa olikheter i bedömning beträffande vilken metod som behövs för att nå dessa mål. Vissa av oss anser att det skulle underlätta för Europa att konkretisera ansträngningarna i den riktning som behövs om kvantitativa mål fastställdes, även utan ett åtagandebemyndigande. Det påpekandet gäller särskilt målet om nödvändig investeringsgrad, som behövs för att få den möjliga ekonomiska tillväxten att öka till och ligga kvar på 3 procent. Den graden av tillväxt känner vi igen sedan tidigare. Kommissionen har med sina utredningar fastställt den upprepade gånger och det skulle inte ha skadat om vi hade tagit den till oss. Vi skulle också ha kunnat uttrycka mer tydligt den allmänna, tror jag, känslan av att det krävs en nystart bland de intereuropeiska nätverken och att vi måste ta itu med behovet av nya sätt för finansiering av dessa, samt med frågan om samverkan mellan det privata kapitalet och offentliga investeringar inom den sektorn. Utan att på något vis uppmana till slöseri i offentlig konsumtion skulle vi ha kunnat försöka ge den offentliga ekonomin en mer positiv roll än att bara vara "vakthund" åt prisstabiliteten. Det finns möjligheter för allt detta, särskilt om man använder sig av tillfälligheter som kan öppna sig, ifall den främsta faran för vår ekonomi skulle komma just från en eventuell kris på den amerikanska börsmarknaden som skulle kunna förorsaka förlamning inom det privata investeringssystemet. Tänk er, mina damer och herrar kolleger, om den faran skulle bli verklighet och att vi under tiden skulle ha glömt bort hur offentliga investeringar går till. Det finns enorma utvecklingsmarginaler för den europeiska ekonomin. Det är sant att Europas ekonomi kan bli mer produktiv men det krävs större djärvhet när det gäller sättet vi agerar på.
Herr talman! När vi utarbetade vårt förslag till yttrande, ställt till utskottet för ekonomi och valutafrågor, insåg vi i utskottet för sysselsättning och socialfrågor till fullo betydelsen av denna resolution, den första som parlamentet har utarbetat om riktlinjerna för den ekonomiska politiken sedan toppmötet i Lissabon. Resolutionen lyfte framför allt fram kopplingen mellan dessa båda tidpunkter och hävdade att bästa sättet att utnyttja utformningen av allmänna riktlinjer för den ekonomiska politiken borde vara att samordna de olika processer som rådet under tiden har hunnit besluta om, och med det avser jag processerna i Luxemburg, Cardiff och Köln. Vår övertygelse är att metoden med öppen samordning, som man angav som ett experiment i samband med toppmötet i Lissabon, borde göra det möjligt att utnyttja kopplingen mellan tillväxt och sysselsättning, en koppling som enligt vårt förmenande är ofrånkomlig.
Fru talman! Jag begärde ordet för att uttrycka den djupa otillfredsställelse en grupp italienska ledamöter känner - alla italienska ledamöter, tror jag, men förmodligen också en majoritet eller hela detta parlament - med de uttalanden av president Kuçan som vi hörde i går. Vi instämmer helhjärtat i det fördömande av det nazistiska och fascistiska förtrycket i Slovenien som president Kuçan gjorde i sitt tal inför Europaparlamentet i Strasbourg i går, men vi kan inte acceptera att man inte lika kraftigt fördömer den etniska utrensning av italienare som den kommunistiska regimen genomförde så snart den kom till makten. Särskilt kan vi inte acceptera att massakern på italienare och expropriationen av deras tillgångar betecknas som endast en åtgärd riktad mot nazistiska och fascistiska kollaboratörer i den anda från Potsdam och Jalta som delade Europa och i strid med vilken Europa har återerövrat och håller på att återerövra sin frihet och sin enhet.
Det handlade om en rad brott mot mänskligheten där för första gången den etniska rensning som vi nyligen på ett dramatiskt sätt har tvingats bevittna i andra delar av Balkan finslipades. Italien är det slovenska folkets vän och stöder Sloveniens medlemskap i Nato och Europeiska unionen. Vi ansåg att tvisterna mellan Italien och Slovenien hade fått en balanserad lösning i och med Solana-avtalen 1995. Vi förstår inte varför president Kuçan i dag åter gör utlåtanden om det förflutna som vi absolut inte kan instämma i och uttrycker en fruktan för framtiden som saknar all grund. President Kuçan utfärdade i går en not via den slovenska ambassaden i vilken han säger att det handlade om översättningsfel och att polemiken inte riktar sig mot Italien utan mot Österrike. Nåväl, en handling mot de mänskliga rättigheterna, ett brott, är enligt oss exakt lika fördömligt om det begås mot österrikarna som om det begås mot italienarna.
Fru talman! Jag ber er ta initiativ för att till den slovenska regeringen och president Kuçan framföra den djupa otillfredsställelse detta parlament känner inför oacceptabla uttalanden som verkligen inte skapar rätt klimat för de förhandlingar som vi vill skall leda fram till ett positivt svar på Sloveniens ansökan om medlemskap i Europeiska unionen.
Fru talman! Jag kan inte annat än instämma i vad Buttiglione har sagt och som företrädare för delegationen från Forza Italia inom Europeiska folkpartiet måste jag påminna om vad den italienska befolkningen i det före detta Jugoslavien fick utstå vid slutet av och strax efter andra världskriget. Det var en regelrätt etnisk rensning och det finns fortfarande olösta tvister, det finns italienska medborgare som fortfarande väntar på att deras rättigheter skall respekteras.
Vi har starka vänskapsband med Slovenien, men vi får inte glömma vad som har hänt tidigare, och vi vill inte att det skall glömmas bort. Det Europa som håller på att födas, det hem vi alla håller på att bygga oss tillsammans får inte skapas genom att man glömmer det som varit. Det kan inte skapas om vi inte fördömer de grymheter kommunismen och nazismen har begått. Det är också av detta skäl, fru talman, som jag förutom att be er om ett kraftfullt ingripande mot Sloveniens regering uppmanar alla ledamöter att skriva under uttalandet i vilket krävs att en dag tillägnad Shoah, Förintelsen, proklameras i hela Europeiska unionen.
Fru talman! Vi som känner president Kuçan, vet hur fäst han är vid Europa och vilka goda relationer som har upprättats även med Italien. Vi är inte oroade, men detta måste verkligen klargöras, och jag skulle vilja säga att den spanska kompromiss som Solana står bakom är en grundpelare för oss. Allt detta kan naturligtvis inte ifrågasättas igen och därför tycker även jag att ni kan försöka klargöra detta. Vi litar på er visdom och er roll som ordförande.
Jag skulle vilja föreslå de tre kolleger som uttalat sig för att jag skall skriva till Kuçan för att så respektfullt som möjligt delge honom kollegernas kommentarer och reflexioner, och att jag eventuellt tar kontakt med honom för att ge honom en mycket trogen redogörelse av vad ni sagt.
Jag tror att det som just sagts återspeglar känslan hos en stor del av kammaren, och jag tackar för det förtroende ni visar mig när det gäller att överlämna frågan till honom så troget och tydligt som möjligt.
Jag har två meddelanden till er. Det första, som jag hoppas att ni redan fått via e-post, gäller materiella svårigheter som uppstått i vissa av byggnadens lokaler. Kvestorerna har skyndsamt försökt att på bästa sätt få kontroll över situationen. De har låtit det tyska företaget Dekra genomföra luftanalyser, och de kunde konstatera vissa brister som vi, ännu en gång, åtgärdat så snart det var möjligt.
Jag tackar kvestorerna för deras snabba åtgärd och särskilt kollegiets ordförande Poos. Jag meddelade per brev för egen del omedelbart Strasbourgs myndigheter, samt hälso- och socialmyndigheterna , så att alla berörda myndigheter skulle få information. Ni har alltså detta meddelande i er e-post.
Fru talman! Det är helt oacceptabelt att en byggnad som kostar miljontals pund och som öppnades officiellt för mindre än sex månader sedan har tusentals fel och nu anses utgöra ett eventuellt hot för de människor som arbetar i den. Jag förväntar mig att detta problem kommer att tas upp vid förhandlingarna om det slutgiltiga priset för byggnaden, vilket borde öka parlamentets möjlighet att minska kostnaderna för Europas skattebetalare.
Det andra meddelandet kommer från den franska regeringen och gäller mottagandet av ett dekret om förverkande av mandatet för en av våra kolleger, Le Pen. Ni kommer säkert ihåg att jag tidigare meddelat kammaren att jag bett utskottet för rättsliga frågor och den inre marknaden att, enligt arbetsordningen, lämna ett yttrande i frågan. Detta utskott har vid flera tillfällen granskat frågans samtliga aspekter, särskilt de juridiska. Jag tackar utskottets ordförande Palacio och utskottets ledamöter för deras ansträngningar. Debatten har varit mycket intensiv och det var först i går kväll kl. 20.00 som jag fick ett brev från Palacio som informerade mig om det yttrande som utskottet för rättsliga frågor sänder mig i ärendet. För att det inte skall föreligga något missförstånd, eller några tolkningssvårigheter, tror jag det är bäst att jag läser upp brevet.
"Fru talman! Vid sitt sammanträde den 16 maj 2000 granskade utskottet för rättsliga frågor och den inre marknaden på nytt Jean-Marie Le Pens situation. Utskottet är medvetet om att dekretet från den franska premiärministern, som informerade Le Pen den 5 april 2000 och publicerades i Frankrikes författningssamling den 22 april 2000, vunnit laga kraft. Utskottet konstaterade emellertid att vederbörande, såsom anges i brevet där han informeras om dekretet, har rätt att överklaga till regeringsrätten och begära att dekretet inte ännu vinner laga kraft.
Med tanke på det beslut som fattades kvällen innan, att inte nu rekommendera att parlamentet formellt noterar dekretet om Le Pen, har utskottet granskat vilka åtgärder som kan vidtas. Till stöd för detta beslut har nämnts fallet med Tapie som exempel att följa, vilket får till följd att Europaparlamentet formellt noterar dekretet om förverkande först när tidsfristen för överklagande hos regeringsrätten löpt ut, eller i förekommande fall, efter ett beslut där."
Det var alltså brevet som Palacio sände mig i går kväll, för utskottets för rättsliga frågor räkning. Jag tackar henne ännu en gång. Jag har för avsikt att följa utskottets yttrande.
Fru talman! Jag har begärt ordet för att be parlamentet uttala sig enligt de punkter som omtalas i artikel 7.4 i arbetsordningen. Och om jag får lov motiverar jag mitt förslag.
Fru talman! Ett grovt fel har smugit sig in under punkt 34 i protokollet från gårdagens sammanträde, vad gäller antagandet av resolutionen om Euro 2000. Enligt protokollet antogs resolutionen av parlamentet, trots att det med stor majoritet förkastades av parlamentet, och jag vill tillägga att det förkastade resolutionsförslaget även finns med i avsnittet antagna texter, trots att där borde finnas en uppgift om att resolutionen förkastats.
Fru talman! Rörande ert uttalande i går om luftkonditioneringens tillstånd i byggnaden, så har jag ett visst problem i egenskap av ordförande i delegationen för förbindelserna med Kanada. Jag får besök av en grupp kanadensiska parlamentsledamöter under nästa sammanträdesperiod i Strasbourg. Jag måste fatta beslut på måndag om de skall åka till Strasbourg eller Bryssel. Med den franska ståndpunkten om försiktighetsprincipen i åtanke, går det att fatta beslut tidigare än om fjorton dagar om var vi skall sammanträda nästa månad?
Herr Sturdy! Som ni vet och som kvestorerna skriver i sitt meddelande, som ni har tagit emot, kommer kontroller att genomföras på våra tre arbetsplatser, det vill säga i Strasbourg, Bryssel och Luxemburg. Tyvärr är det så att vi måste vänta för att få resultatet av dessa kontroller.
Jag råder er därför att ta kontakt med Poos, så att han kan hålla er informerad om händelseutvecklingen.
Fru talman! Jag vill ta upp samma ordningsfråga som min kollega, Sturdy. Det är nödvändigt att detta parlament, genom sitt agerande, visar att det följer samma standarder som man ålägger alla andra att följa. Man inför standarder om nötkött i Förenade kungariket och ost i Frankrike och det måste följa samma exempel i förhållande till sitt eget uppförande. Jag är fullständigt beredd, i en extrem situation, att dö för mitt land och min familj. Jag är inte beredd att dö av legionärssjukan bara därför att jag måste sammanträda i Strasbourg i juni. Vi måste därför göra något åt saken nu och inte bara tala om det.
Kära kolleger! Därför vidtar vi alla tänkbara försiktighetsåtgärder på samtliga platser där vi sammanträder.
Fru talman! Som ni förstår kommer vi nu inte att sätta igång en debatt i parlamentet mellan franska och engelska nötköttsproducenter, men jag har två frågor jag vill ställa. För det första: kan samma analyser genomföras i parlamentet i Bryssel? För det andra: kan vi med stöd av försiktighetsprincipen fortsätta att sammanträda i Bryssel, eftersom staden saknar reningsverk?
Herr Daul! Jag har redan besvarat den första frågan, eftersom jag sade att kontroller även kommer att genomföras i Bryssel, och för övrigt också i Luxemburg, där ett stort antal människor arbetar, inte att förglömma. Kontroller kommer alltså att genomföras på alla våra arbetsplatser, men Poos är bättre skickad än jag att besvara era frågor.
Fru talman! Tack för att ni ger mig ordet. Jag vill informera och samtidigt lugna de kolleger som nyss yttrat sig i denna viktiga och allvarliga fråga.
Till dem vill jag säga att kvestorskollegiet har handlat enligt försiktighetsprincipen. Om kvestorskollegiet inte hade begärt en analys av luften i dessa lokaler är det faktiskt så att denna fråga inte ens skulle ha tagits upp under dagens sammanträde. Analysen har alltså genomförts och som ni vet var den negativ på två punkter. Vi vidtog omedelbart nödvändiga åtgärder, vilket innebär att vi stängde de lokaler där bristerna påvisades. Efter att ha gjort en del tekniska justeringar genomförde vi en andra luftanalys, där vi har fått resultaten när det gäller asbest. Det fanns inte längre några spår av asbestfibrer vid den andra analysen, något som kan förklaras med att fibrerna kan ha förts in utifrån. Asbest har inte använts när byggnaden uppfördes. Detta vet vi säkert.
För det andra har en andra analys genomförts när det gäller de romerska pelarna, men vi har ännu inte fått resultatet, av rent tekniska och biologiska skäl. Det tar nämligen ett par veckor för dessa odlingar att mogna biologiskt. Vi kommer i alla händelser att få resultaten av denna andra analys innan nästa sammanträdesperiod inleds i Strasbourg och ni skall veta att om de skulle vara positiva, det vill säga om sjukdomsframkallande faktorer än en gång påvisas, så kommer kvestorskollegiet att rekommendera presidiet och talmanskonferensen att handla därefter.
Det finns därför ingen anledning till oro i nuläget. Vi inväntar resultaten av dessa analyser och kommer att vidta de åtgärder som försiktighetsprincipen kräver.
Fru talman! I gårdagens protokoll, punkt 5, som handlar om Le Pens avskiljande från uppdraget som ledamot, finns det två halva sanningar när det gäller mitt och Palacio Vallelersundis inlägg. Två halva sanningar kan i slutändan bli en lögn.
För det första sägs det att Medina Ortega anser att "det brev som talmannen läst upp inte speglar uppfattningen i nämnda utskott". Det jag sade är att det brev som talmannen läste, och som skickats av Palacio Vallelersundi, inte var utskottets uppfattning. Det hade inte antagits i utskottet och var således inte utskottets uppfattning. Det är inte så att det speglar eller inte speglar något. Att spegla och att vara är inte detsamma.
För det andra sägs det sedan att Palacio Vallelersundi "preciserar att dokumentet i fråga motsvarar uppfattningen i hennes utskott". Nu är inte Palacio Vallelersundi här, men om jag inte missminner mig var det hon sade något i stil med att även om det inte antagits i utskottet så var det den uppfattning hon hade om vad som hade hänt i utskottet. Trots att jag vet att det är preciseringar skulle jag vilja att det står klart att det jag sade är att det inte var utskottets uppfattning, och att Palacio Vallelersundi på något sätt medgav att det var hennes uppfattning om vad som hände i utskottet.
På så sätt kan de två halva sanningarna i stället bli två kompletta sanningar.
Jag förklarar Europaparlamentets session återupptagen efter avbrottet fredagen den 19 maj 2000.
Det var med stor sorg vi tog del av meddelandet om att Adelaide Aglietta avlidit i Rom den 20 maj 2000. Alla minns att Adelaide Aglietta under sin intensiva politiska verksamhet var politisk sekreterare i det italienska radikala partiet. Hon var medordförande i Gruppen de gröna mellan 1990 och 1994. Hon bedrev ett stort antal intensiva kamper, bl.a. till förmån för ett federalt Europa och de mänskliga rättigheterna.
Adelaide Aglietta var en mycket modig kvinna, framför allt i fråga om sina övertygelser, som hon ivrigt försvarade, men alltid med respekt för nästan. Trots den långa sjukdomstiden fortsatte hon sin politiska och parlamentariska verksamhet och arbetade outtröttligt med sitt betänkande om kommittéförfarandet och fortsatte även envist, fram till maj 1999, förhandlingarna med kommissionen och med rådet. Vi kommer att minnas henne som en utmärkt förebild när det gäller mod och parlamentarisk uppoffring och jag ber er att hålla en tyst minut till hennes minne.
Kära kolleger! Sedan vår senaste sammanträdesperiod har en blind och brutal terrorism på nytt drabbat Europeiska unionen. I Grekland genom mordet på brigadgeneralen Stephen Sonders, militärattaché vid den brittiska ambassaden i detta land, som dödades av terroristgruppen 17 november. I Spanien genom mordet på Jesus Maria Pedrosa, ledamot av kommunfullmäktige i Baskien. För tredje gången på några månader har terrorismen på nytt försökt tysta dem i regionen som med demokratiska medel fortsätter att kämpa för att försvara sin yttrandefrihet och verka för rätten att leva där i fred.
Samma dag som dessa attentat ägde rum uttryckte jag personligen och i parlamentets namn vår djupaste sympati och vårt uppriktiga beklagande till offrens familjer. Jag gav också de berörda regeringarna vårt absoluta stöd i den kamp de bedriver mot terrorismen.
Jag skall strax föreslå att vi håller en tyst minut för att hedra dessa två offer. Men för att ytterligare visa på vår solidaritet skulle jag vilja säga att jag, om myndigheterna och mina spanska kolleger anser det användbart och lämpligt, är beredd att resa till Baskien för att framföra budskapet från vårt enhälliga parlament, vårt absoluta fördömande av terrorismen och vår avsky inför dessa fega och barbariska handlingar, och ge vårt stöd till alla dem som, med fara för eget liv, modigt kämpar för att freden och demokratin äntligen skall segra i det spanska Baskien.
Fru talman! Jag tycker att vi skall se det som positivt att en företrädare för Euskal Herritarrok har uttryckt sin sorg över mordet på en aktningsvärd kommunfullmäktigeledamot i Baskien. Det enda som saknas i det här fallet är att han även fördömer detta politiska agerande i form av ett mord med ett skott i nacken, för det spanska Baskien, fru talman, som är den självstyrande region med starkast självstyre i Europeiska unionen är tyvärr den enda plats i Europeiska unionen där detta grymma och förkastliga politiska agerande består.
EN) Fru talman! Rörande en ordningsfråga. På Euskal Herritarroks vägnar vill jag uttrycka min sorg över Jesús María Pedrosas död. Vi vill visa vår solidaritet med den avlidnes familj och vänner. Återigen visar den politiska konfrontationen upp sina mest fruktansvärda sidor. Vi bevittnar en tragisk händelse, i mänskligt och politiskt avseende, som kräver att vi inte använder oss av meningslösa upprepade fördömelser som inte ger någonting när det gäller att hitta en lösning.
Vi bör komma ihåg att Nelson Mandela, Nobelpris- och Sacharovpristagare, satt i fängelse i 27 år därför att han vägrade att fördöma ANC:s våldsamma verksamhet. Sinn Feins ledare har aldrig fördömt IRA:s våld. Denna tydliga inställning har banat väg för ett politiskt genombrott för ett slutligt avgörande i samband med de blodiga konflikterna i Sydafrika och Nordirland.
Vi i Euskal Herritarrok kommer att stå fast vid vårt åtagande att samarbeta med alla som vill nå en demokratisk lösning på den pågående konflikten i Baskien. Kan vi äntligen i detta parlament se fram emot något som kan understödja en politisk dialog i Baskien; något som har likheter med Downing Street-förklaringen?
Fru talman! Jag vill tacka för er politiska vilja och för att ni är beredd att åka till Baskien för att tydligt visa Europaparlamentets antiterroristiska åtagande gentemot den spanska och i synnerhet den baskiska allmänheten.
Å andra sidan anser jag att det som medlemmen av Euskal Herritarrok har sagt är oanständigt.
(Applåder) Medlemmen ifråga har inte rätt att ställa sig på Mandelas sida. Nelson Mandela är värd en annan form av respekt. Vi i Europaparlamentet har fått lyssna till Nelson Mandela som har bekämpat våldet och företrätt folkets legitima intressena. De legitima intressena hos det baskiska folket företräds av demokratiskt valda personer. Jag måste få tala om för alla i parlamentet, precis som Barón Crespo redan har gjort, att det händer att det parti som Gorostiaga tillhör beklagar de dödsfall som terroristerna orsakat, för kanske har de inget val, men fördömer dessa gör de inte. Denna inställning har bland annat gjort att de demokratiska nationalistiska partierna har tvingats upplösa koalitioner med Euskal Herritarrok på kommunal nivå, för det är omöjligt att acceptera och anamma ett skott i nacken och det ständiga våldet som en politisk metod.
Det finns inget mer att tillägga för att fördöma, inte bara mördarna, utan även de som stöder dem politiskt.
Fru talman! Även jag ansluter mig till dem som inte vill att den konflikt som för närvarande utspelas i Baskien feltolkas här i dag, för även orden, fru talman, laddar de dödliga vapnen och vållar död i Baskien. En sådan tvetydighet när döden analyseras får inte förekomma i ett forum som Europaparlamentet, som är demokratins tempel.
Fru talman! Ni är varmt välkommen till Baskien. Ni kommer att föra talan för en överväldigande majoritet av vår församling, för en överväldigande majoritet av det baskiska folket är emot dem som låter påskina att de talar i det baskiska folkets namn, när de kränker friheterna och de grundläggande rättigheterna. Gorostiaga företräder endast här den minoritet som, med ett tydligt förakt mot de bästa europeiska demokratiska traditionerna kränker de grundläggande rättigheterna.
Fru talman, res till Baskien och för fram vår röst, som är en röst som ropar -låt oss hoppas att det inte är förgäves -att detta månne ha varit det sista dödsfallet.
Innan vi börjar med föredragningslistan har vi några meddelanden om arbetsplanen.
Herr talman! Jag måste tyvärr meddela kammaren att Vladimir Alexandrovich Gusinskij, högste chef för Most-Media gruppen för televisions-, radio- och tidningskanaler arresterades i går i Moskva.
Herr Gusinskij är en ledande rysk samhällsledare och är ordförande i den ryska judiska kongressen och vice ordförande i Judiska Världskongressen. Denna morgon befinner han sig i vad som kallas en allmäncell i Butyrskyfängelset där förhållandena är så dåliga att ni själva får föreställa er dem. Herr Gusinskijs medier var de enda som fick kritisera herr Putin och hans regering. Hans oberoende TV är den enda som ifrågasätter de ryska truppernas uppträdande i Tjetjenien. Hans program Dockorna, baserat på Englands "Spitting Images", förlöjligar presidenten, något som förmodligen irriterar honom mycket. Hans radiostation "Moscow Echo" valdes av president Clinton för några dagar sedan för den enda verkliga intervju som han gav till en rysk mediakanal.
Den 11 maj utsattes Gusinskijs arbetsplatser för husundersökningar av så kallad skattepolis - män i skidmasker och med kamouflerad utrustning medförande Kalasjnikovgevär. Det finns få ryssar som inte ser ett samband mellan Gusinskijs kritik och den hårdhänta behandling som han utsätts för. Nu har vi denna arrest, och herr Putin säger att han vet ingenting om den.
Denna senaste händelse gör att Ryssland har nått gränsen. Antingen ger herr Putin vika och släpper herr Gusinskij fri eller så måste vi fastslå att Rysslands duktiga försök att införa pressfrihet har misslyckats och deras demokrati är en illusion. Följderna av detta kommer att bli förödande. Det kommer att innebära adjö Europarådet, adjö partnerskap för fred, adjö Tacis och varmt välkommen till en ny rustningskapplöpning. Europaparlamentet måste göra vad det kan för att förhindra denna katastrof. Jag ber er, herr talman, att rådgöra med era kolleger, så att alla förbindelser mellan EU och Ryssland kan granskas, diskuteras och att vårt inflytande används inte minst på den upprörda herr Putin, som sätter oss alla i fara.
Tack, herr kollega! Kammaren har, som vi hör av applåderna, tagit del av era påpekanden.
Herr talman! En annan fråga. Inte bara i går utan även för några månader sedan, egentligen varje månad, ges antingen ordförandeskapet eller någon annan nationalitet tillstånd att anordna en mottagning. Den mottagningen urartar sedan i ett rent frosseri medan kamerorna står uppställda. Jag tycker, herr talman, att det är ovärdigt för parlamentet.
Det som jag via er skulle vilja be om är att det införs bra regler för den här sortens festligheter. Jag tycker, herr talman, att vi inte kan tolerera sådana här saker längre. Det förvånar mig att tillstånd ges för det här eftersom jag förra veckan fick ett brev från samma kvestorer med en negativ anmärkning om en utställning för handikappade som jag hade anordnat. Detta görs det negativa anmärkningar om, och den här sortens fester där vi utmålas som asgamar tillåts helt enkelt. Jag ber er att ta upp det med kvestorerna för att få ett slut på det här, det är nämligen ovärdigt för oss alla.
Fru kollega! Jag vill be er lägga fram er fråga skriftligt till kvestorerna som kommer att vidta nödvändiga åtgärder.
Herr talman! Jag har granskat gårdagens protokoll och lagt märke till att parlamentsledamoten Elmar Brok inte anmälde hinder vid omröstningen om betänkandet om digital television, trots att han i registret över ledamöternas bisysslor anmält att han innehar posten senior vice-president i ett bolag som heter Media Developments Bertelsmann. Enligt min mening måste den här frågan behandlas i parlamentet.
Herr kollega! Jag förstod inte riktigt. Menar ni att han har röstat eller att han inte har röstat? I översättningen hette det att han inte skulle ha röstat, och om han inte har röstat i en fråga som är relevant i frågan så har han ju uppträtt korrekt.
Herr talman! Jag läser protokollet och här står det inte att han inte skulle ha röstat.
Herr talman! Mitt inlägg syftar bara till att tala om att jag kontaktat Murphy, betänkandets föredragande, och att vi har kommit överens om att det skulle vara bättre att gå till omröstning utan debatt om detta betänkande.
Fru talman! Den österrikiske professorn och statsvetaren Anton Pelinka har ställts inför rätta på grund av ett uttalande angående Haider. Pelinka var styrelseledamot i Europeiskt centrum för övervakning av rasism och främlingsfientlighet i Wien. Enligt fördragsförpliktelserna bör han få stöd av den österrikiska regeringen. Men trots upprepade förfrågningar har det infrastrukturella stödet varit otillräckligt. I ett pressmeddelande påstår Schüssel att fördragsförpliktelserna är alltför krävande, mot bakgrund av de erfarenheter man har. Pelinka har avgått därför att han menar sig sakna regeringens stöd, och han har ersatts av en medlem av ett av regeringspartierna.
Jag vet att talmannen alltid har varit engagerad i frågor som rör bekämpandet av rasism och främlingsfientlighet. Jag var närvarande när hon höll sitt tal i Wien vid invigningen av centrumet. Vi har också ett ansvar för att de europeiska inrättningarna fungerar. Jag skulle vilja fråga er om ni är beredd att skriva ett brev eller att ta kontakt med den österrikiska regeringen för att uttrycka er oro över inskränkningen av yttrandefriheten samt framhålla de förpliktelser som regeringen har tagit på sig och inte kan komma ifrån genom ensidiga åtgärder.
Tack, fru Buitenweg. Jag skall noggrant granska de händelser ni just har anfört.
Fru talman! Europaparlamentet beslutade i går på demokratisk väg och med majoritet att inte längre sammanträda i Strasbourg på fredagar. Därefter har ni gått ut med ett pressmeddelande där ni säger att ni beklagar detta. Det har ni naturligtvis all rätt att göra. Var och en har sitt eget personliga och politiska ansvar. Det är dock litet förvirrande när talmannen för Europaparlamentet beklagar ett av Europaparlamentet demokratiskt fattat beslut i ett brev som bär parlamentets officiella brevhuvud med en hänvisning till parlamentets tjänsteenheter. Jag skulle vilja be er om att inte skapa förvirring, och om ni måste ta ert personliga ansvar gentemot väljarna, vilket är något som vi alla har förståelse för, att ni då använder ert eget brevpapper till detta.
Fru Van der Laan! Även om man anförtros uppdraget som Europaparlamentets talman är ni fortfarande fria politiker, det håller ni säkert med om. Det jag uttryckte var min personliga åsikt. Jag sade att jag personligen beklagade omröstningen, att jag förstod de bakomliggande praktiska skälen, och att jag sedan skulle samråda med talmanskonferensen om hur beslutet skall genomföras i kammarens intresse. Jag anser inte att jag har missbrukat min ställning.
Fru talman! Jag vill rapportera om en obehaglig episod som jag råkade ut för och som, enligt min åsikt, innebär en förolämpning mot ledamöterna i detta parlament.
I tisdags kväll var jag i Polen för att delta i ett internationellt symposium. Vid gränsstationen i Görlitz uttryckte den tyska polisen tvivel om min identitet, vilket kan inträffa. För att lösa problemet och förbättra situationen visade jag därför upp min passersedel från Europaparlamentet. Det var då som den tyska polisen, som bedömde passersedeln som ett fantasidokument, höll kvar mig under åtta timmar till dess de fick de klarlägganden som behövdes efter omfattande diskussioner. Jag tillbringade åtta timmar instängd i ett rum, utan att få ringa och var hela tiden övervakad.
Det var först tack vare ett ingripande från de polska myndigheterna, som för övrigt erkände dokumentet som giltigt - och detta ger hopp inför utvidgningen - som jag kunde fortsätta min resa. Jag kommer senare att lämna en mer detaljerad skriftlig redogörelse, men jag uppmanar er redan nu att ta upp detta problem med den tyska regeringen. Det är nödvändigt att man vid gränsstationerna känner till att detta dokument existerar och att det fyller en funktion.
Herr Mauro! Det som har hänt er är helt otillåtligt. Jag vore tacksam om ni så snart som möjligt ger mig en skriftlig redogörelse så att jag kan kontakta de berörda myndigheterna. Det som hänt är dessutom otillåtligt med hänsyn till att det står utskrivet i dokumentet, i detta pass, och att det skall erkännas av myndigheterna i Europeiska unionens länder. Detta är verkligen helt otillåtligt. Vi skall försöka sätta stopp för det.
Fru talman, problemet med detta pass är att ingen känner till det. Vi använder det så gott som inte alls. Därför anser jag att ni ännu en gång borde upplysa myndigheterna om att passet gäller inom EU. I går sade Karamanou att hon tänkte åka med detta pass till Amerika. Men det går förstås inte. På passet står det uttryckligen: "Gäller endast inom Europeiska unionens område". Men kanske borde man - för att förhindra sådant - upplysa de tyska myndigheterna och myndigheterna även i andra länder om att det faktiskt gäller.
Pack har helt rätt. Om vi vill undvika att den här typen av händelser återupprepas måste vi vidta åtgärder av pedagogisk art, så att alla verkligen vet vad som gäller.
Fru talman! Jag skulle inte vilja att ledamöter i denna kammare tycker att jag inte har humor. Jag hänvisade i går till den man eller kvinna som utklädd till ett cigarettpaket stod utanför denna kammare. Men vad jag sade var allvarligt menat, och det togs kanske emot alltför lättsinnigt i går.
Jag har ett brev från er, fru talman, daterat den 6 april, i vilket det sägs att kvestorkollegiet håller med om att området runt kamrarna i Bryssel och Strasbourg bör betraktas som neutrala zoner, i vilka demonstrationer, utställningar eller liknande aktiviteter som är avsedda att påverka ledamöterna inte skall tolereras. Ni sade vidare att ni skulle undersöka sätt att säkerställa att det inte skulle ske någon upprepning. Jag hoppas att ni och kvestorkollegiet kommer att se allvarligt på detta, för det är inkräktande på ledamöternas rättighet att komma hit till kammaren och rösta efter egen vilja om frågor som väljarna har sänt dem hit för att debattera. Jobben för ettusen personer i min valkrets sätts nu på spel som ett resultat av de beslut som fattades här i går.
Herr Perry! Jag kan försäkra er om att kvestorerna och jag själv kommer att ta det här på stort allvar och att vi skall se till att det inte händer igen.
Herr talman! Angående en ordningsfråga. Jag tror att den allra första ordningsfråga som någonsin togs upp i det direktvalda parlamentet år 1979 kom från pastor Ian Paisley och han påpekade att den brittiska flaggan hängde upp och ned. Tjugoett år senare måste jag meddela att i går kväll hängde det sexton flaggor på förgården framför tornbyggnaden, där motorcyklisterna samlades. Femton av flaggorna hängde rätt men den brittiska flaggan hängde upp och ned. Att hänga den brittiska flaggan upp och ned är en internationellt erkänd nödsignal och att hänga den upp och ned när det inte är fråga om någon nödsituation är en allvarlig förolämpning mot flaggan, den brittiska befolkningen och den brittiska nationen.
Jag kontaktade parlamentets talman i den här frågan och hon skrev till mig och försäkrade att det hela skulle rättas till och att den brittiska flaggan skulle hängas med rätt sida upp. Allra först skulle jag nu vilja uppmana er att se till att flaggan hänger rätt och även att vidta åtgärder för att se till att den alltid placeras rätt i framtiden.
Jag försäkrar er, kära kollega, att alla åtgärder kommer att vidtas för att er flagga skall återfå hela sin glans.
Herr talman! Jag har nyheter för Helmer som borde vara uppmuntrande för honom. Han borde vara tacksam över att vi ser vår flagga hänga där över huvud taget. Jag har hört att det är den mest populära flaggan att stjäla här.
Herr talman! Förra året röstade en majoritet av ledamöterna i denna kammare för att vi skulle ha sammanträden fredag förmiddag. Emellertid har ett antal kolleger den senaste tiden här i Strasbourg försökt hindra andra ledamöter att arbeta under fredagens sammanträden: jag vänder mig emot denna attityd som inte alls är demokratisk, särskilt som de ledamöter som inte ville att kollegerna skulle arbeta ändå passerade kassan för att inkassera sin per diem.
Dessutom skulle jag vilja säga följande: Vi har just fattat ett annat beslut och från och med nästa år kommer vi inte att ha några sammanträden på fredag förmiddag. Ändå fick jag per e-post en not från en nederländsk ledamot där det på engelska stod, jag citerar:
"Om dessa ändringsförslag", det vill säga inga sammanträden på fredagar, "antas och i enlighet med de nuvarande reglerna kommer ledamöter som inte kan resa tillbaka till sitt hemland på torsdag kväll fortfarande att kunna underteckna närvarolistan på fredagen".
(FR) Herr talman! Jag tycker det är skandalöst att man ändå uppmanar ledamöterna här att stanna kvar fredag förmiddag för att underteckna närvarolistan och inkassera ersättning utan att arbeta, och jag hoppas att parlamentet vågar ändra de gällande reglerna.
Kära kollega! Jag ber er att inte starta debatten på nytt utan skona mig, eftersom jag själv är en utrotningshotad varelse i min egenskap av talman för sammanträdet fredag förmiddag i Strasbourg.
Herr talman! Jag vill än en gång nämna det fax som ledamot von Hulten ställde till allas förfogande inför omröstningen och som handlar om frågan om huruvida vi i fortsättningen skall ha sammanträden på fredagar. Det handlar inte bara om deltagandet på plenarsammanträdena utan även om att det finns andra uppgifter som skall uträttas. Dessa uppgifter är vi nu tvungna att uträtta hemma. Men för arbetet där hemma utgår inget närvaroarvode. Eftersom ett sådant utlovas i kollegan van Hultens skrivelse, kommer jag nästa år att ställa anspråk på uteblivet närvaroarvode till kollegan van Hulten.
Jag uppmanar alla kolleger att göra det samma. Det är bäst att kollegan van Hulten börjar spara!
Herr talman! Parlamentet har fattat ett klokt beslut angående fredagarna. Jag föreslår att de ansvariga organen går i god för att transporttjänsten kommer att fungera även om inga sammanträden hålls på fredagar, för det kommer att vara flera ledamöter som ändå utnyttjar hela torsdagen och som vill ha möjlighet att på fredagen ta sig till sina fortskaffningsmedel.
Jag förklarar Europaparlamentets session återupptagen efter avbrottet fredagen den 16 juni 2000.
Kära kolleger! I tisdags fick vi till vår stora sorg veta att Europaparlamentets tidigare talman Pierre Pflimlin avlidit.
Pierre Pflimlin var en verklig statsman. Hans offentliga karriär inleddes direkt efter kriget. Den ledde honom till ämbeten som rådets ordförande och regeringschef då han 1958, medan Frankrike upplevde en av sin historias mest oroliga perioder, underlättade övergången tillsammans med general de Gaulle. Han deltog aktivt i utformningen av den femte republikens konstitution och blev minister utan portfölj, ett ämbete som han innehade fram till 1962.
Pierre Pflimlin var en av dessa historiska européer som alltsedan krigsslutet i sin egenskap av parlamentariker, minister och politisk aktivist deltagit i kampen för att bygga ett starkt och återförenat Europa. Han kom från Alsace och Strasbourg, var vän och kamrat till Robert Schuman och en av de aktivaste initiativtagarna till försoningen mellan Frankrike och Tyskland samt en stark symbol för den fransk-tyska vänskapen. Denna försoning, som han arbetat så hårt för, uppfattade han som rena miraklet, vilket han också anförtrodde hans högvördighet biskopen av Strasbourg. Han visste emellertid att detta mirakel inte var någon tillfällighet utan resultatet av ett frivilligt engagemang som byggde på gemensamma målsättningar och effektiva institutioner.
Pierre Pflimlin var från 1959 medlem av Europarådets parlamentariska församling och var dess ordförande under tre år från 1963. Under samma period blev han ledamot av Europaparlamentet, ett uppdrag han innehade mellan 1962 och 1967, och återkom sedan 1979 i samband med det första valet med allmän rösträtt. Han valdes till förste vice talman 1982 och var kammarens talman mellan 1984 och 1987.
Under hans ordförandeskap gjorde Europaparlamentet sig gällande som en viktig samarbetspartner, bl.a. när det gäller budgeten. Parlamentet vann i ryktbarhet både i Europa och på internationell nivå, eftersom Pierre Pflimlin hade förmånen att i Europaparlamentet välkomna bl.a. Förenta staternas president, Ronald Reagan.
Med stöd av Altiero Spinellis förslag till fördrag om Europeiska unionen uppmuntrade han livligt reformen av fördragen genom den europeiska enhetsakten, där han emellertid var kritisk till Europaparlamentets otillräckliga befogenheter. Mellan honom och ordförande Jacques Delors fanns ett vänskapligt samförstånd och han bidrog till att parlamentet kunde dra den största nyttan av det, genom att förespråka trepartssammanträden med rådet och kommissionen, en form av samförstånd som var före sin tid.
För Pierre Pflimlin var också en dialogens man. Han var bestämd i sina val och
respekterade sina politiska motståndares åsikter, men lät alltid Europas viktigare intressen gå före beaktanden av ideologiskt slag.
Strasbourg, den stad där han var borgmästare under tjugofyra år, var för honom en symbol för denna öppning, det synliga tecknet på den fransk-tyska försoningen och sinnebilden för förtroende och hopp om Europas framtid. Han satsade också helhjärtat och ärligt på sin stads uppsving och rang som europeisk huvudstad, genom att skapa fast infrastruktur och genom att utarbeta en verklig politik för välkomnande.
Pierre Pflimlin lämnade Europaparlamentet 1989, men han förblev för många européer, särskilt de yngre, en referens och en auktoritet, en röst som höjdes entusiastiskt för att erinra om den europeiska integrationens politiska syfte.
Ända till slutet imponerade talman Pflimlin på oss med sin kraft och tydlighet i budskapet, som fortfarande är mycket aktuellt för oss. Jag framför på nytt i ert namn vårt varmaste och uppriktigaste beklagande till Pierre Pflimlins familj, och särskilt till hans dotter som är närvarande här i kammaren.
Det var under Pierre Pflimlins ordförandeskap, närmare bestämt 1986, som flaggan och hymnen antogs som symboler för Europeiska unionen. Därför vill jag att vi till minne av talman Pflimlin skall lyssna till den europeiska hymnen.
Kära kolleger! För några dagar sedan avled 58 illegala invandrare på ett tragiskt sätt i en lastbil vid den brittiska gränsen. Det skedde den 18 juni. Denna dramatiska död för män och kvinnor vilka, likt de två unga guineaner som förra året avled i ett europeiskt flygplans landningsställ, satte allt sitt hopp till Europa, berör oss naturligtvis djupt.
Jag är övertygad om att vi alla blev upprörda över denna katastrof och jag är säker på att vi alla är överens om att Europeiska unionen måste intensifiera sin kamp mot vår tids slaveri. Allt måste göras för att bryta ned denna dödens bransch. Svaret från Europeiska unionen måste vara omedelbart, omfatta en verklig gemensam invandringspolitik samt en ny definition av förhållandena mellan nord och syd, som i första hand går via stöd till ekonomisk utveckling och tillgång till kunskap.
Amsterdamfördraget trädde i kraft för ett år sedan och Europeiska rådet i Tammerfors hölls för sex månader sedan. Den rättsliga grunden för åtgärder finns alltså, men det krävs en verklig politisk vilja. Vi måste agera nu. Det är anledningen till att rådets och kommissionens ordförandeskap, på er begäran, i morgon eftermiddag kommer att ta upp denna fråga inför Europaparlamentet.
Fru talman! Rörande en ordningsfråga. Jag har här en artikel från den brittiska tidningen The Independent om ett möte som verkar har skett mellan er och Hennes majestät drottning Elizabeth II. Enligt artikeln lämnade ni mötet och underrättade sedan pressen om Hennes majestäts politiska åsikter. Detta har orsakat en viss oro hos politikerna i Förenade kungariket, eftersom, vilket ni säkert känner till, protokollet för denna typ av möten säger att de är privata och inte bör kommenteras.
Jag vill ge er tillfälle att låta oss få veta på vilket sätt ni uppfattade protokollet för detta möte och kanske också klargöra vad ni sade till pressen efteråt.
Herr ordförande! Jag tänker tala om gårdagens protokoll och om något som inte kommit med i det. I går tog jag upp två saker. Det ena handlade om framgångarna i Euro 2000. Det andra var huruvida Helmer stämde in i mina gratulationer till hennes majestät Elizabeth II för införandet av euron i Förenade kungariket. Jag kan inte hitta det i protokollet. Skulle ni kunna ändra det är ni snäll?
Herr talman! Vi var ett mycket stort antal ledamöter, som inte kunde vara närvarande i går, därför att flygförbindelserna inte fungerade. Jag kan upplysa om att 25 nordiska ledamöter och tolkar kom fram till Strasbourg mellan 10 och 20 timmar för sent. Jag hoppas att ni vill vidarebefordra detta till vår franska ordförande och tala om för henne att det är nästan outhärdligt, och att det är en ständig belastning att vi skall mötas här i Strasbourg. Och jag vill gärna be ordföranden att ta kontakt med Air France, som nu övertar det flygbolag som i går ställde in sin flygning till Strasbourg. Jag vill be henne uppmana Air France att behålla flygförbindelsen och se till att flygen går i tid, så at vi kan undgå dessa ständiga problem i samband med våra möten. Det bästa vore naturligtvis, att vi inte alls behövde ta oss till Strasbourg, med det är en helt annan sak, herr talman.
Herr Haarder! Jag noterar naturligtvis era kommentarer. Jag tror att i de flesta av era ärenden har ni också sett att en undersökning snabbt utförs av den franska regeringen. Där ber man er just att ange vilka svårigheter ni har att ta er till Strasbourg med flyg.
Jag vet att ett stort antal kolleger hade problem i går, men jag vill betona att när jag är talman är jag inte fransman utan europé.
Herr talman! Jag fortsätter med det ärende som behandlades nyss, på grund av flygtrafiken har många inte haft möjlighet att komma hit i tid. Själv var jag nog i tid, men jag hittade inte ens en lista som jag kunde underteckna, så jag hoppas att detta förs till dagens protokoll.
Herr talman! Jag var med på den omtalade flygningen i går. Jag var på resa till Strasbourg i 12 timmar. Dessutom hade jag också problem med att över huvud taget få plats på ett flyg till Strasbourg. Det är ganska oacceptabelt att man som parlamentariker skall behöva använda den tid man borde använda antingen för att bedriva politiskt arbete eller för att träffa sina väljare där hemma till att spekulera om, hur man skall bära sig åt för att komma fram till sin arbetsplats, men också till att ta reda på hur man skall övernatta. Om man inte har sådan tur att man vinner i lotteriet här i Strasbourg och får ett fast hotellrum, så skall man också från gång till gång fundera över hur man skall sova, hur man skall bära sig åt för att komma in på sitt hotell i staden osv. Vi måste få något slags ordnade förhållanden, om det här parlamentet skall fortsätta. Jag vänder mig till er som fransman - även om jag väl vet att er nationalitet inte spelar någon roll för ert uppdrag som talman - för EU har ju franskt ordförandeskap nu, och så vitt jag vet, är det i franskt intresse att parlamentet stannar kvar i Strasbourg. Jag vill gärna be om att den franske presidenten underrättas om de omöjliga arbetsvillkor vi utsätts för, därför att parlamentet sammanträder i Strasbourg.
Herr talman! Jag vill bara säga att jag efter 11 års ledamotskap känner till det franska flygbolaget, så jag har valt ett annat, och jag kom fram i tid.
Herr talman! Jag förstår våra danska kolleger i denna fråga om flygförbindelserna. Gårdagen var verkligen katastrofal, men jag påpekar samtidigt att då danskarnas problem började hade jag redan varit fem timmar på väg mot Strasbourg. Jag kommer från en europeisk huvudstad till Strasbourg - via en annan europeisk huvudstad enligt kortaste möjliga rutt. Resan tog fjorton timmar från huvudstaden till Strasbourg. Jag har i alla parlamentets omröstningar röstat för Strasbourg och också för fredag. Men så här kan det inte fortsätta. Så småningom börjar jag böja mig för uppfattningen att vi måste sammanträda i Bryssel, dit resan inte tar fjorton timmar.
Kära kolleger! Era kommentarer är fullständigt berättigade. De kommer att överlämnas till berörda enheter.
Jag ser att en lista med begäran om ordet samlas på mitt bord. Jag hoppas att det inte bara gäller problemen med flyg till Strasbourg, eftersom vi har mycket annat att göra denna förmiddag.
Herr ordförande! Detta har inget att göra med flygplan, även om jag skulle kunna tala om flyget om ni så önskade.
Jag skulle dels vilja tala om en ordningsfråga och dels om gårdagens protokoll. Som ni minns så tog de tretton första punkterna på gårdagens protokollet nära nog en timme att gå igenom. Sedan hade vi äran att höra Portugals premiärminister tala. Just när premiärministern skulle tala ställde sig nästan halva kammaren upp och gick ut. Detta kanske berodde på att de hade andra möten, eller vad det nu var, men det är oerhört oartigt att gå ut när premiärministern talar. Jag skulle vilja be er att säga till de politiska grupperna och parlamentet att de borde försöka se till att när statsöverhuvuden eller premiärministrar talar i detta parlament så skall inga andra möten hållas, som ger folk ett tillfälle att gå ut.
Era kommentarer kommer att överlämnas till de ansvariga för de politiska grupperna och vi får inom några minuter möjlighet att se om budskapet nått fram.
Herr talman! Jag ser i protokollet att formuleringen avseende utväxlingen av frågor och svar under frågestunden med ministern Moscovici är felaktig.
I protokollen står det på sidan 14, i den grekiska versionen åtminstone: "Fråga 16 från Marinos: 'Turkiska stridsplans kränkningar av cypriotiskt luftrum. Moscovici besvarade frågan samt en följdfråga från Marinos. Talare: Zacharakis'".
Jag skulle, herr talman, vilja påpeka följande: Medan republiken Frankrikes president, Chirac, på förmiddagen med sin personliga närvaro här och med innehållet i sitt tal gav det intrycket att samarbetet mellan Europaparlamentet och unionens ledarskap under det franska ordförandeskapet kommer att vara närmare och mer systematiskt, gjorde på eftermiddagen den förste av ordförandeskapets ministrar som varit närvarande och samarbetat med oss, den före detta ledamoten i Europaparlamentet Moscovici, det rakt motsatta. Han var kortfattad och gav, skulle jag vilja påstå, som gott som alla ledamöter mer eller mindre fåordiga svar, eller så hävdade han att han redan hade svarat; dock svarade han faktiskt på den skriftliga fråga som jag hade ställt till honom. Men jag ställde därefter en följdfråga, som hörde samman med gårdagens förmiddagsdiskussion om de turkiska ockupationsstyrkornas invasion av en ny del av Cypern. I stället för att svara på den fråga som jag ställde honom, sade Moscovici: "Jag har redan svarat er." Därefter talade Zacharakis, som ställde två frågor till Moscovici, men denne varken reste sig upp från sin stol eller gav det minsta svar.
Jag skulle vilja fråga, för det första, om det kan tillåtas att en tillfrågad minister eller kommissionär vägrar att svara - och det dessutom på ett mycket föraktfullt sätt - och om vi kan godta ett "Jag har redan svarat er" som svar, när något svar inte har getts. Samma sak fick även andra kolleger uppleva, vilka, om de är närvarande, kan bekräfta det. Jag skulle vilja ha ett svar på detta, liksom jag också skulle vilja att protokollet rättades till.
Herr Marinos! Vi har tagit del av era åsikter. De kommer också att antecknas i protokollet. Det är mycket riktigt lämpligt att med jämna mellanrum utvärdera förfarandet under frågestunden. Jag skall undersöka frågan.
Även jag skulle vilja be om att protokollet rättas till, för i sin nuvarande form återger det inte det som hände under sammanträdet.
Jag skulle vilja att det förs till protokollet att jag ställde två konkreta frågor till Moscovici, som han inte besvarade. Med utgångspunkt i vad kollegan Marinos sade och i det förakt som visades av Moscovici, som inte respekterade den traditionella galatiska hövligheten, och det dessutom under en parlamentssession på fransk mark, är den slutsats som jag drar av hans tystnad - och det skulle vara bra om den grekiska regeringen fick kännedom om detta - att den franska regeringen, innerst inne, har för avsikt både att motsätta sig Cyperns anslutning till Europeiska unionen och att främja Turkiets anslutning, även om landet kränker de mänskliga rättigheterna och grundläggande principer i internationell rätt.
Herr Zacharakis! Vi skall inte här gå in i någon politisk debatt. Moscovici framträdde i går, och vi skall se efter om frågestunden återges korrekt i protokollet.
Herr talman! Jag vill på nytt ta upp frågan som jag nämnde i måndags och återigen i går med avseende på Helmers synpunkter i denna kammare. Jag vill säga att jag är förvånad över att jag vid två tillfällen nu har bett herr Helmer att ge sina synpunkter på frågan om drottningen av Förenade kungariket stöder euron och hittills har han inte kunnat göra det. Får jag säga till denna kammare att det är första gången som herr Helmer har varit svarslös.
Herr talman! Enligt den information vi har fått, drog Stauner i går tillbaka sitt förklarande uttalande i det ansvariga utskottet. Ändå delades detta ut i dag. Herr talman, jag vill bara be er låta fastställa huruvida detta uttalande drogs tillbaka av föredraganden eller inte. För i så fall borde det inte delas ut som en officiell handling.
Jag skall undersöka hur det exakt förhåller sig med den saken.
Saken är precis den att jag i går kväll i enlighet med arbetsordningen drog tillbaka denna motivering. Jag har bett sessionstjänsten författa motsvarande brev i sekretariatet för budgetkontrollutskottet. Detta var inte möjligt på grund av den sena arbetstiden. Jag gissar att det finns där så att jag kan underteckna det nu när jag kommer in på mitt kontor och att man sedan kommer att förfara på relevant sätt.
Herr talman! Jag vill ta upp en fråga som borde vara mycket angelägen för detta parlament och i synnerhet ledamöterna i utskottet för ekonomi och valutafrågor och i budgetkontrollutskottet.
En allvarlig kränkning av europeisk lag och Europeiska investeringsbankens stadga sker i mitt eget land. Medlemsstaterna har inte behörighet enligt EG:s lagstiftning att till styrelsen föreslå eller nominera sina egna medborgare direkt posten som vice verkställande direktör för Europeiska investeringsbanken (EIB) och att göra detta är en direkt kränkning av Europeiska investeringsbankens stadga. Uppgiften att nominera och utse tillfaller endast bankens ledning, vilket är ett helt annat organ.
Situation i Irland är helt i motsats till denna princip. Den irländska regeringen har i strid med lagstiftningen, utsett en person som inte bara saknar erfarenhet av ekonomiska och finansiella frågor utan dessutom är en utskämd domare i högsta domstolen som tvingades avgå innan han åtalades av det irländska parlamentet. Detta ärende behandlas nu av domstolarna i Irland.
Detta är ett ytterst viktigt ärende för detta parlament som är oroad därför att Europeiska unionen anslår garantifonder till EIB. Parlamentet måste uppmärksamma detta, för att om vi tillåter att medlemsstater kränker lagen på detta sätt får det allvarliga konsekvenser för Europeiska unionen som helhet. Jag skulle vilja fråga ordföranden om han kan be utskottet för ekonomi och valutafrågor och budgetkontrollutskottet att undersöka denna fråga eftersom den måste lösas mycket snabbt. Det skulle kunna bli ett mycket dåligt exempel i framtiden för andra medlemsstater och för nomineringar till detta organ.
Herr talman! I måndags tog jag upp en ordningsfråga om talman Nicole Fontaines rapporterade kommentarer i den brittiska pressen i samband med hennes nyligen gjorda besök hos Hennes majestät drottning Elizabeth II. En brittisk ledamot av PSE-gruppen, Miller, upprepade vad som påstods vara drottningens kommentarer, inte en gång utan tre gånger, i måndags, tisdags och onsdags. Han försökte dra in drottningen i en politisk kontrovers och använda hennes namn för att vinna billiga politiska poäng.
Herr talman! Det kan vara så att talman Fontaine inte kände till de brittiska protokollreglerna i detta fall, men det finns ingen ursäkt för Millers uppträdande. Han känner mycket väl till att vår statschef är opolitisk. Han känner mycket väl till att hon i nästan femtio år mycket noggrant försökt undvika att engagera sig i kontroversiella politiska frågor. Han känner mycket väl till att hon inte kan komma till kammaren för att reda ut frågan. Hans uppförande är skamligt och skandalöst.
Herr talman! Jag är stolt över att vara brittisk, men i dag skäms jag att dela nationalitet med denna man. Har han ingen skam i kroppen? Har han ingen respekt? Vet han inte alls vad anständighet och heder är?
Herr talman! Hur skall jag egentligen svara på ett sådant angrepp? När jag tog upp frågan på måndagen, tisdagen och onsdagen ville jag att Helmer skulle kommentera euron. Han har än så länge vägrat att göra detta. Låt mig också säga att när Fontaine talade med Hennes majestät drottningen och tydligen ställde vissa frågor till henne, företrädde drottningen sin regering när hon svarade, dvs. labourregeringen. Detta kanske inte passar Helmer, men jag är ledsen att säga att så är fallet.
Låt mig också säga, ja, jag är skotte, ja, jag är brittisk, men, herr Helmer, jag är även europé och det är jag också stolt över.
Herr talman! Jag skulle vilja komma in i denna ordningsfråga i egenskap av ordförande för delegationen för förbindelserna med Centralamerika och Mexiko. Som bekant, herr talman, ägde valen rum förra söndagen. I går höll den delegation jag leder ett möte, och jag fick tillfälle att debattera en rapport som gjordes av våra kolleger som besökte Mexiko för att delta i valen som observatörer från detta parlament.
Jag vill säga, herr talman, att till slut antogs ett uttalande i tre punkter: ett erkännande och välkomnande av det värdiga och civiliserade beteende som våra mexikanska vänner visade under detta val, för det andra, en gratulation till valet av Vicente Fox och uttryck för våra förhoppningar om att förbindelserna mellan Europeiska unionen och Mexiko skall fortsätta inom ramen för det allmänna avtal som godkändes och ratificerades i mars, och för det tredje, gratulationer till president Zedilho för att de mexikanska institutionerna lyckades genomföra denna demokratiska utveckling.
Jag vill yrka på, herr talman, att denna resolution, vars fullständiga text ni kommer att få i dag, antas som en resolution från detta parlament och som talmannen skickar till de mexikanska myndigheterna.
Det är bra, ledamot Seguro. Jag skall berätta det för talman Fontaine.
Herr talman, mina damer och herrar! Jag tänkte ta upp en verklig irritation i samband med protokollet. Till detta hör även de antagna texterna. I går hänvisade jag till att den engelska översättningen av artikel 6 tredje stycket i samband med ändringsförslag 26 bör rättas till inför omröstningen om direktivet om kampen mot penningtvätten, eftersom den engelska översättningen är felaktig. I denna återfinns i mitten av andra stycket blott en hänvisning till representationen inför domstol, inte en referens till juridisk rådgivning, som det står i den tyska texten. Det är en högst avgörande punkt i det här direktivet, och eftersom rådsarbetsgruppen arbetar på grundval av den engelska texten är det helt avgörande att hänsyn tas till denna text. Jag påtalade detta redan i utskottet med adress språktjänsten. Den gången underlät man att ta med ett ändringsförslag i utskottet, då den tyska texten är originaltexten - föredragandens språk. I går påtalade jag det - utan att det åtgärdades - och nu tar jag upp det en tredje gång! Jag menar att tjänsten i denna kammare måste gå tillväga med större omsorg i sådana avgörande frågor, och det är egentligen inte godtagbart att protokollet fortfarande inte stämmer efter min kritik i går. Jag begär att man går till grunden med saken och åtgärdar den här avgörande aspekten, som är av största betydelse för direktivet; rätta till den engelska översättningen!
Javisst, ledamot Lehne. Det klargjorde ni mycket väl redan igår. Vi skall verkligen se till att göra de ändringar som behövs.
Herr talman! I går fick vi en gul skrivelse från den gröna vice talmannen och på skrivelsen fanns nötter fastsatta. I denna skrivelse handlade det om att exporten av varor från Vanuatu - ett av utvecklingsländerna i Stilla havet - bör stödjas. Jag finner begäran mycket bra och helt i sin ordning. Jag kommer också gärna att ge den mitt stöd. Det som fått mig betänksam var bara att det i skrivelsen fanns uttryckligen angivet genom vice talmannen att importen av dessa nötter till Europeiska unionen strider mot rätten. Får jag be vice talmannen att klara ut hur denna rättsstridiga import gått till, för han själv levererade dem ju till oss. Det är en motsägelse i sig, som jag vill att han klarar ut.
Ärade ledamöter! För det första vill jag informera er om att det ännu inte har gått att få fram alla språkversioner av protokollet. Därför skjuter vi upp justeringen av protokollet för gårdagens sammanträde tills vi har alla versioner.
Skälet till denna försening är att vi har mer än 200 sidor med omröstningar med namnupprop, vilket har kostat den modesta summan av 4 miljoner belgiska franc av parlamentets budget. Vi håller alltså just nu på med de versioner som saknas. Jag hoppas att alla grupper är medvetna om budgetkostnaden för denna institution när det handlar om att begära omröstningar med namnupprop. När vi alltså har fått fram de versioner som saknas kommer vi att justera protokollet.
Herr talman! En ordningsfråga. Jag skulle vilja rikta kammarens uppmärksamhet på en mycket allvarlig incident som inträffade i går i min valkrets i Sunderland, England. Polis och tjänstemän som arbetar med handelsstandardisering gjorde en razzia mot en frukt- och grönsaksgrossists lokaler och beslagtog den mätutrustning han använde för att mäta sina produkter i de traditionella brittiska enheterna pund och uns. Uppenbarligen strider detta nu mot ett EG-direktiv, trots att det finns rättsliga tvivel kring detta.
Jag hoppas att talmannen kommer att förena sig med mig och fördöma denna extremt hårdhänta reaktion och skriva till medborgaren i min valkrets och erbjuda honom kammarens fulla stöd i hans kamp mot dessa dumheter. Om det finns ledamöter som undrar varför EU är så impopulärt i Förenade kungariket så är det på grund av incidenter som denna.
Herr Callanan! Jag blir enormt oroad över detta mycket allvarliga angrepp på de brittiska traditionerna, och vi kommer att beakta detta på vederbörligt sätt. I vilket fall som helst är inte detta en ordningsfråga.
Herr talman! Jag vill bara säga något om protokollet, även om vi inte håller på att godkänna det, men kanske kan man ändå rätta till det; jag ville nämligen beträffande kollegan Karas utmärkta betänkande i går rösta för det särskilt bra femte stycket. Av misstag röstade jag emot det. Jag ber er rätta till det.
Herr talman! Jag ber er att beordra säkerhetstjänsten att granska vad som hänt. I morse, när jag kom till mitt kontor, var dörren öppen, trots att jag säkert vet att jag låste den i går, och min dator var påslagen, trots att jag är säker på att jag slog av den i går kväll. Jag tror att man i varje fall bör undersöka vad som hänt i natt.
Fru Gebhardt! Detta är ett bekymmer jag delar med er eftersom exakt samma sak hände mig för två dagar sedan. Vi kommer därför att meddela detta till vår säkerhetstjänst.
Herr talman! Jag respekterar att ni ännu inte kan ta upp protokollet till omröstning, men jag skulle ändå vilja säga något om en punkt som var aktuell i går. I början av aktualitetsdebatten hade vi en diskussion om tillämpningen av artikel 146 i arbetsordningen, det vill säga om ajournering av en debatt. Talmannen förklarade då att den inte var tillämplig på aktualitetsdebatten. Jag undrar hur det kan vara möjligt att en artikel i arbetsordningen inte är tillämplig på en situation utan att detta särskilt omnämns i arbetsordningen. Artikel 146 gäller tydligen inte i det fallet. Jag vill därför fråga om utskottet för konstitutionella frågor eller talmannen kanske kan klargöra för oss när artikel 146 verkligen är tillämplig. Förfarandet i går ledde till många oklarheter.
Herr Maaten! I artikel 50.6 anges att artiklarna 143, 144 och 146 inte skall tillämpas på dessa resolutioner. Vad jag menar är att sammanträdesordföranden har tillämpat arbetsordningen helt strikt.
Herr talman! När det gäller den fråga som Callanan tog upp för en liten stund sedan föreslår jag att han, i stället för att ta upp frågan med er, tar upp den med Förenade kungarikets drottning, eftersom hon verkar ha en åsikt om de flesta europeiska frågor nuförtiden.
Jag skulle meddela att det, som ni vet, hände en sorglig olycka där två chaufförer och 25 ungdomar förlorade livet på de spanska vägarna i närheten av Soria. Talmannen har beslutat skicka våra kondoleanser till familjerna och myndigheterna. Jag anser att vi därmed i viss mån uppfyller de önskningar som kom fram i gårdagens debatt.
Herr talman! Givetvis är de i kammaren närvarande katalanska ledamöterna - som ni själv, Gasòliba och jag - berörs speciellt mycket av denna tragedi. Oberoende av talmannens lyckade agerande genom kondoleanserna till offrens familjer så kanske det skulle vara bra, herr talman, om det i detta meddelande från talmannen ytterligare en gång krävdes av Europeiska unionens alla ansvariga transportmyndigheter att de skall bemöda sig om att tillämpa lagstiftningen och övervakningen av säkerhetsvillkoren i transporter, såväl skoltransporter som för pensionärer, vilka ofta har råkat ut för denna typ av tragedier.
Jag förklarar Europaparlamentets session återupptagen efter avbrottet den 7 juli 2000.
Kära kolleger! Ännu en gång har jag den tråkiga uppgiften att öppna vårt plenarsammanträde med att tala om det våld som har ökat så dramatiskt i spanska Baskien under denna sommar. Sju nya offer har mördats av en organisation vars strategi framdeles är klar: att försöka besegra demokratin genom terror.
Låt mig nämna dessa offer: José María Martin Carpena, fullmäktigeledamot för "partido popular" (ung. folkpartiet) i Malaga, vars änka och dotter skall besöka oss i morgon förmiddag kl. 9.00; Juan Mariá Jauregui, f.d. guvernör i Guipuzcoa; José Maria Korta, ordförande i arbetsgivarföreningen i Guipuzcoa; Francisco Casanova, fänrik i den spanska armén; Irene Fernández Pereda och José Angel de Jesus Encinas, civilgardister i Sallent de Gallego; Manuel Indiano, fullmäktigeledamot för "partido popular" (ung. folkpartiet) i Zumarraga.
Vid var och en av dessa tragiska händelser har jag betygat vår samhörighetskänsla med offren. Jag har uttryckt vårt fördömande av dessa barbariska och avskyvärda metoder. Jag har även framfört mitt stöd till de spanska myndigheterna.
I dag är det hela vårt parlament, enhälligt och bortom våra skillnader i politisk övertygelse, som ärar deras minne och högt och kraftfullt bekräftar att terrorismen utgör själva förnekandet av demokratin. Genom att vägra rätten till livet dödar den friheten. Våldet är inte bara fördömligt men det är likaså verkningslöst, ty det isolerar, det utestänger dem som ägnar sig åt det.
Jag föreslår att vi håller en tyst minut som en sista hyllning till offren, som bevis på vårt stöd till deras familjer och till deras anhöriga liksom till alla demokratiska kvinnor och män i Spanien och framför allt i spanska Baskien som trots denna terror ändå fortsätter att tro på den politiska dialogen, på det civila samhällets grundläggande värden och på att demokratin skall segra till sist. Jag anmodar er att hålla en tyst minut.
Fru talman! Jag kan tyvärr inte instämma i vad ni har sagt. Det finns ingen sanning förutom hela sanningen. En del av verkligheten är i sig inte tillräcklig. Helheten är den enda verkliga sanningen. Detta är mycket mer än bara ett metafysiskt citat från Hegel. Vi i Euskal Herritarrok beklagar också djupt förlusten av människoliv och tillsammans med alla baskiska medborgare delar vi vårt folks upprörda känslor.
Bertrand Russell förkastade det skamliga i att medvetet förödmjuka en nation, att göra folk galna, så att det skulle krävas en tvångströja. Detta är faktiskt den spanska regeringens strategi när det gäller Baskien. ETA:s verksamhet är ett rättfärdigt uttryck av kampen för erkännande av något högst grundläggande.
Herr Gorostiaga Atxalandabaso! Med hänsyn till omständigheterna, av personliga skäl och kanske till följd av min roll som talman vill jag säga att jag finner ert yttrande mycket skamlöst.
Jag vill informera er, särskilt de av våra ledamöter som ingick i den föregående församlingen, med stor sorg om Vassilis Ephremidis och Staffan Burenstam Linders bortgång under denna sommar. Många av er har kvar ett mycket starkt minne av dem bland oss, en speciellt dynamisk närvaro, och jag har tillåtit mig, å era vägnar naturligtvis, att djupt beklaga sorgen till deras familjer.
Fru talman! Rörande en ordningsfråga. I ett brev som jag skickade till er den 1 september, hänvisade jag till olika påståenden i den brittiska pressen om en ledamot av denna kammare, Hannan, och det faktum att han påstås ha skjutit till över 100 000 pund sterling till "nej"kampanjen i samband med den danska folkomröstningen om euron. Kan ni genomföra en undersökning om denna fråga för att fastställa att Hannan inte använde parlamentets lokaler eller personal, vilket han har rätt till i egenskap av ledamot av kammaren, vid insamlingen av dessa pengar? Kan ni också se till att Hannan redovisar sin ståndpunkt i sin förklaring om ekonomiska intressen före folkomröstningen i Danmark, så att medborgarna i detta land får se varifrån pengarna kommit?
Herr Murphy! Jag noterar ert inlägg. Jag har mottagit er korrespondens och överlämnat den till kvestorerna som skall undersöka om det är möjligt att fullfölja detta.
Fru talman! Kan jag be er att uppmana kollegerna att de när de gör inlägg av detta slag försäkrar sig om att den berörda ledamoten blivit informerad om det? Det är mycket ohövligt att göra denna typ av kommentar öppet i kammaren, när den berörda ledamoten inte är närvarande.
Herr McMillan-Scott! Mitt problem är att jag aldrig vet om vilken fråga en kollega avser att yttra sig. För övrigt bör det i princip vara en ordningsfråga.
Kära kolleger! Tillåt mig att i dag välkomna en grupp kommunalråd från Malaga. Bland dem återfinns hustrun och dottern till José María Martin Carpena, kommunalråd för partido popular i Malaga, som mördades av ETA den 15 juli i år.
Mina damer! Jag skulle vilja säga att er närvaro här i dag bland oss är ett bevis på det mod ni visat prov på inför den fruktansvärda prövning ni upplevt, som var desto mer dramatisk med tanke på att ni själva tvingades bevittna detta outhärdliga mord. Jag kan bara helt uppriktigt framföra våra djupaste sympatier.
I går hedrade som ni vet parlamentet offren för terrorismen i Spanien och vi höll en tyst minut till deras minne. Jag skulle också vilja säga att ni har Europaparlamentets fulla stöd i kampen mot terrorismen i Spanien.
Fru talman! Vi måste åter beklaga att det fortfarande finns de i Europa som berövar andra livet för att de är av en annan uppfattning, som tänder eld på de politiska motståndarnas hus. Det finns de som tvingar andra att emigrera för att rädda sitt och familjens liv.
Vi demokrater kan i en situation som denna, i en rättsstat, inte annat än sluta oss samman för att försvara vårt system med frihet mot terrorns förtryck och förlita oss på domstolens agerande. Det svåraste, kära kolleger, fru talman, är att förklara för änkorna, för barnen som mist sin far, varför den de älskar har gått bort. Det enda vi kan göra, Elvira och María José, är att ge uttryck för vår solidaritet.
Fru talman! Ni har med era ord i dag och i går åter visat prov på er representativa funktion och er medmänsklighet och det vill jag som företrädare för Europeiska socialdemokratiska partiets grupp tacka er för. Faktum är att vi just har gett de varmaste applåder åt ett av offren, José María Martín Carpena, som mördades enbart på grund av brottet att bo och arbeta i ett fredligt och demokratiskt land.
Som ett komplement till de starka känslorna hos alla eller så gott som alla och indignationen hos varje demokrat vill jag, i det här fallet, bidra med ett speciellt minne. Jag hade förmånen under sexton år att få vara borgmästare i den stad som Martín Carpena vigde sitt liv åt och jag var ordförande i den kommun Martín Carpena arbetade i. Jag känner väl till fullmäktigeledamotens storslagna insats. Till den blygsamma ersättning som denne erhåller i mänskligt, politiskt och ekonomiskt avseende kommer generositeten vad tiden beträffar och att denne viger sitt liv åt allmänhetens intressen. På det viset hade Martín Carpena vunnit alla Malagabors hjärtan.
Fru talman! Som ni vet och som vi kunde konstatera i går, finns det grupper i Baskien som stöder terrorismen. De ställer för områden som i dag är spanska eller franska med nazistisk retorik upp etniska och politiska mål som är värre än i 60-talets Albanien och bedriver kampanjer i Europeiska unionens länder.
Jag vill påpeka för ledamöterna att om den terroristiska totalitärismen i Europa på 20- och 30-talet skulle ha utvecklats inom en politisk union grundad på demokrati och mänskliga rättigheter, hade den inte varit möjlig. Jag vill därför påpeka att den dag då alla Europas samhällsinstitutioner och massmedia reagerar med samma mod som detta parlament och allmänheten i de femton länderna känner detsamma inför ETA:s attentat, då kommer terrorismen att vara nära slutet. Därför vill jag, fru talman, som företrädare för Europeiska socialdemokratiska partiets grupp framföra en hyllning till Martín Carpenas minne och uttala min medkänsla med den mördade ledamotens anhöriga och vänner.
Fru talman! Närvaron av fullmäktigeledamöterna från Malaga och i synnerhet Martín Carpenas änka är en av anledningarna till att vi får det hopp tillbaka som ETA försöker kväva, som de försöker döda. Jag anser absolut att deras närvaro är en av de faktorer som får oss att tro att det baskiska folket kan återerövra sin förmåga att föra en dialog och att det kan återerövra freden.
Det är uppenbarligen svårt för orden - trots att vi upprepar dem och parlamentet har tagit ställning i dag och i går- att behålla sitt värde. Det är viktigt att de gör det. Det är viktigt att deras närvaro präglar våra ord så pass starkt att vi kan leva upp till deras mod och dela deras smärta i vårt ställningstagande och med våra ord.
Vi i Europeiska liberala, demokratiska och reformistiska partiets grupp vill ge uttryck för vårt hopp om att freden skall återvända till det baskiska folket.
Fru talman! Jag vill som företrädare för Gruppen Europeiska enade vänstern/Nordisk grön vänster ge uttryck för min beundran för och tacksamhet till fullmäktigeledamot Martín Carpena, hans anhöriga, hans dotter, hans hustru, hans vänner och via dem till de anhöriga till alla dem som i uppfyllandet av sitt åtagande har mist livet till följd av det terroristiska våldet.
Jag vill tala om för ledamot Martín Carpenas anhöriga och vänner att hans uppoffring inte har varit förgäves, att de står främst i ledet vad gäller mod, tapperhet, i försvaret av demokratin, inte bara i Baskien och i Spanien utan även i Europa. Det är nödvändigt att med hjälp av demokratiska medel försvara demokratins första skyttegravar. Vi måste tänka på det osedvanliga mod som krävs för att varje dag som företrädare för folket, vald av folket, omgiven av faror, av våld och av hot försvara de demokratiska värdena. Det är inte bara fullmäktigeledamöter som har mördats utan även andra personer i säkerhetsstyrkornas, i demokratins tjänst, företrädare för arbetsmarknaden, facket, företagarna, men det är något särskilt perverst över att döda, ansätta och förfölja dem som åtnjuter folkets förtroende. Motsägelserna kunde inte vara större. Därför står alla våra politiska grupper i dag ännu stadigare, utan några inbördes gränser, i försvaret av demokratin och i vår tacksamhet till vänner och anhöriga till personer som Martín Carpena för det vittnesbörd de ger. Det innebär att vi i framtiden har ett åtagande i kampen för demokrati och frihet. Ni kan vara förvissade om att Martín Carpenas uppoffring inte har varit förgäves.
Fru talman! Som talesman för Gruppen De gröna/Europeiska fria alliansen vill jag gärna ansluta mig till era ord som uttrycker deltagande och beundran, men framför allt medlidande med Martin Carpenas familj. Varje attack i Europa mot oskyldiga är en attack mot själva Europa, mot de demokratiska värdena, mot tron på att man på demokratisk väg, på ett pacifistiskt och tolerant sätt, kan genomföra de nödvändiga förändringarna för att se till att människor får ett bättre liv.
Jag hoppas sålunda att vi i alla länder på ett kraftfullare sätt än tidigare kommer att hjälpas åt att finna fredliga lösningar med hjälp av dialog, och att ingen försöker att dra nytta av dessa attacker politiskt. Fru talman, familj, vänner, människor från Malaga och människor från alla andra platser där redan fler än tusen personer har omkommit! Vi lider med er, och vi vill först och främst att det blir ett slut på terrorn. Därför vill vi inte ha någon polarisering. Vi vill att alla som strävar efter en fredlig förändring kan finna varandra vid förhandlingsbordet.
Herr talman! Jag vill ta upp en i mina ögon viktig sak: Jag anlände i går till Strasbourg med Olympic Airways flyg 165 från Aten till Frankfurt. När Olympic Airways flygplan kom fram till Frankfurt, omringades det av tyska polismän. Ingen talade något annat språk än tyska, och vi fick inte lämna planet om vi inte visade upp vårt pass för de tyska poliserna. Jag påminner om att såväl Grekland som Tyskland och Frankrike är länder som ingår i Schengen.
Det värsta är att detta inte var ett undantagsfall; det förekommer, enligt uppgifter som nått mina öron, systematiskt på Frankfurts flygplats med alla flygplan som kommer ifrån Grekland. Jag anser, som ledamot i Europaparlamentet, där vi har röstat om Schengen så många gånger, att det faktum att de tyska myndigheterna, när det finns en lagstiftning om fri rörlighet för personer, i verkligheten systematiskt överträder denna, innebär både en förolämpning och en nedvärdering av vårt arbete. Och eftersom detta berör även rörligheten för Europaparlamentets ledamöter, skulle jag vilja att parlamentets ordförandeskap tar de lämpliga initiativen, så att vi kan åka till Strasbourg som personer som hör hemma i Europeiska unionen och Schengen.
Ledamot Alavanos! Vår talman borde åtminstone skicka en utskrift av ert inlägg till myndigheterna i Förbundsrepubliken Tyskland och till flygplatsmyndigheterna i Frankfurt. Jag vet inte vad som kan vara skälet till nuvarande praxis, men på så vis borde vi åtminstone kunna få upplysningar som påminner om en förklaring eller eventuellt kanske man upphör med dessa rutiner som, jag håller med er, inte har mycket med Schengenbestämmelserna att skaffa.
Herr talman! I måndags i min frånvaro och utan tidigare anmälan tog Murphy, ledaren för den brittiska socialistgruppen upp en fråga om mitt stöd till den danska kampanjen mot EMU. Han var mycket försiktig med att inte anklaga mig för något men har i alla fall lyckats ge intryck av att jag på något sätt är misstänkt. Jag vill föra till protokollet att min inblandning i den danska folkomröstningen har varit helt skilt från mitt arbete i denna kammare och att jag aldrig har brutit mot någon parlamentsregel. Till skillnad från den danska ja-kampanjen kan nej-kampanjen inte vara hänvisade till skattebetalarnas pengar eller stöd från Europeiska unionen.
Det är upprörande att Murphy skulle ha försökt att ge intryck av att jag är under utredning när han har misslyckats med att ta fram bevis eller även göra någon som helst anklagelse mot mig. Det kan inte vara rätt att ledamöter utsätts för denna typ av grundlösa insinuationer. Jag vill be er insistera att Murphy antingen anklagar mig rakt ut eller ber om ursäkt.
Ledamot Hannan! Naturligtvis är Murphy fri att bestämma hur och om han vill svara.
Herr talman! Vi klagar ofta över hur vi blir behandlade av rådet. Låt mig då peka på en episod som är av radikalt annorlunda natur, något som inträffade i går under debatten om de utrikespolitiska prioriteringarna. Vi fick en rapport från rådets ordförande, från kommissionären, följt av en debatt. På grund av en närmast total stelbenthet från ordförandeskapets sida fick rådets ordförande och kommissionär Patten sedan, efter debatten, inte möjlighet att svara på alla de frågor som uppkom under den ganska intensiva debatten. Jag förstår alltså inte varför parlamentet beklagar sig över rådets attityd. I går var rådets ordförande närvarande i kammaren mellan kl. 9.00 och 19.00 - samtidigt som antalet närvarande parlamentsledamöter inte var särskilt stort - och vi förhindrade faktiskt ett svar från såväl rådet som från kommissionen på de mycket viktiga frågor som ställdes av olika kolleger. Detta tycker jag inte är särskilt korrekt, nej, snarare på gränsen till att bli betraktat som ouppfostrat.
Ledamot Dupuis! Jag tror knappast att det var fråga om stelbenthet från ordförandeskapets sida, utan snarare att det rörde sig om en qui pro quo, ett missförstånd i relationerna mellan ordförandeskapet vid det aktuella tillfället och rådets och kommissionens företrädare.
Herr talman! Jag är ganska överraskad över det jag hörde från vår engelska kollega, Hannan, därför att i danska medier har han uppträtt som ledamot av Europaparlamentet. Om han hade uppträtt som privatperson, skulle han ha låtit det visa sig under den danska kampanjen. På det hela taget tycker jag att Hannan skulle ha stannat kvar hemma i England och skött sina egna affärer och låtit oss sköta våra affärer i Danmark. Vi har ingen nytta av den typ av personer som kommer och spelar apa i Danmark.
Herr talman! Jag vill inte hindra kammaren för länge, men jag tycker att Hannan protesterar för mycket! Jag framförde en mycket enkel begäran till talmannen i måndags. Talmannen gick med på min begäran och hänvisade ärendet till kvestorerna. Men då Hannan finns här i kammaren denna morgon kan han kanske ge oss en försäkran om att han kommer att göra ett tillägg i sitt uttalande om ekonomiska intressen för att tala om varifrån pengarna kom. Det danska folket har rätt att veta före folkomröstningen den 28 september varifrån bidragen till nej-kampanjen har kommit.
Hur som helst, vi kan inte fortsätta debatten och vi kan inte heller göra denna kammare till ett bihang till den diskussion som äger rum inför den danska folkomröstningen. Vi har redan förstått vad som är problemets kärna. Var och en får bete sig som han eller hon anser vara bäst.
Nästa punkt på föredragningslistan är betänkande (A5-0201/2000) av utskottet för medborgerliga fri- och rättigheter samt rättsliga och inrikes frågor om förslaget till rådets direktiv om rätt till familjeåterförening (KOM(1999) 638 - C50077/2000 - 1999/0258 (CNS)).
Herr talman! Jag skulle vilja börja med att tacka fru Klamt, som var den ursprungliga föredragande som utskottet, som jag har äran att vara ordförande för, utsåg för att granska denna fråga. Klamt utförde ett betydande arbete med detta förslag till rådets direktiv om rätt till familjeåterförening. Hon förtjänar beröm för det arbete som hon gjort. Jag vill gratulera henne för det.
Jag har ärvt detta speciella överflöd som ordförande för utskottet därför att Klamt ansåg vid slutet av omröstningen i utskottsberedningen att hon inte längre kunde stödja texten i sin nuvarande form och därför lägger jag fram den i kammaren i dag.
Jag vill berömma Europeiska kommissionen till en rapport med väl framförda argument och bra utformad, och som utarbetats på rekordtid med tanke på den relativa bristen på resurser i de berörda avdelningarna och de krav som fastslogs vid Europeiska rådet i Tammerfors förra året. Kommissionen har lagt fram ett utmärkt direktivförslag som skall tillåta tredjelandsmedborgare som lagligen är bofasta i en av unionens medlemsstater att vistas i en annan medlemsstat, såsom krävs om ett verkligt område för frihet, säkerhet och rättvisa skall kunna inrättas.
Kommission har uttalat, helt med rätta enligt min åsikt, att det mål för nollinvandring som nämndes i tidigare gemenskapsdiskussion aldrig var realistiskt och strävade i stället efter att lägga fram realistiska förslag för skydd av tredjelandsmedborgares rättigheter i enlighet med de många internationella fördrag som har undertecknats av medlemsstater, som exempelvis den allmänna förklaringen om de mänskliga rättigheterna och de internationella avtalen från 1966 om medborgerliga och politiska rättigheter och om ekonomiska och sociala rättigheter.
Mycket tydligt erkänns betydelsen av laglig invandring. Familjens betydelse som enhet erkänns också och hur viktigt det är att lyckas med att integrera medborgare från tredje land som lagligen är bofasta i en EU-medlemsstat är hela grunden för dessa förslag.
Vi har i mitt utskott övervägt ett antal omtvistade områden, inte minst frågan om att inkludera familjemedlemmar i uppstigande led. I kommissionens förslag fastslås klart skillnaden i juridisk mening i behandling av en familjemedlem i nedstigande respektive uppstigande led. Det är uppenbart att man i samband med det internationella rättsliga regelverket måste nämna FN:s konvention om barns rättigheter. Enligt denna konvention är stater skyldiga att se till att barnet inte skiljs från föräldrarna. Det finns ingen liknande konvention som gäller familjemedlemmar i uppstigande led men det är uppenbart att om vi önskar leva upp till våra humanitära ideal måste vi ge möjlighet för tredjelandsmedborgare att ta med sig beroende familjemedlemmar i uppstigande led in i sina familjeenheter. Detta har varit en fråga som diskuterats i utskottet. Jag är glad att se att ett antal ändringsförslag till det slutgiltiga betänkandet har lagts fram; i synnerhet ändringsförslagen 18-23, i vilka föreslås en kompromiss om denna fråga.
Herr talman! Angående arbetsordningen: frågor till rådet besvaras inte längre inom föreskriven tid. Trots två olika påminnelser har rådet inte besvarat Europaparlamentets frågor. Jag vill be er se till att rådet uppfyller sina skyldigheter även på detta område.
Tack herr Rübig. Er begäran och ert påpekande kommer att åtgärdas på lämpligt sätt.
Herr talman! Det gäller en ordningsfråga. Vad gäller frågorna till kommissionen och rådet nyss, vet ni att den franska regeringen i går, inför den oljekris som skakar Frankrike och hela Europa, vidtog en rad åtgärder som mycket påtagligt vänder upp och ner på villkoren för konkurrens och kampen mot växthuseffekten och således omedelbart får mycket allvarliga konsekvenser i Europa.
Loyola de Palacio gjorde nu på morgonen ett mycket intressant uttalande om den europeiska krisen i den franska pressen. Skulle det vara möjligt att få ett uttalande av henne eller den ansvariga kommissionären för konkurrens vid denna sammanträdesperiod för att tala om hur kommissionen har tänkt reagera på oljekrisen, hur kommissionen och rådet tänker förhindra att en skattedumpning inleds i Europa samt förbereda Europa på att möta oljekrisen.
Den fråga ni har tagit upp, herr ledamot, är naturligtvis mycket aktuell och angelägen, men föredragningslistan är redan fastställd och därför är det svårt att tillgodose er begäran, men ordförandeskapet kommer att göra vad det kan.
. (FR) Herr talman! Ledamotens begäran är viktig. Talmannen sade mycket klart ifrån att det inte är möjligt att planera en debatt nu på morgonen. Jag skall säga till de Palacio och Monti att parlamentet skulle vilja höra dem och vi kommer att bestämma med ordförandeskapet när det skall ske.
Tack så mycket, fru kommissionär, för att ni ställt er till förfogande.
uttalande av rådet om kampen mot doping och idrottens sociala funktion;
betänkande (A5-0203/2000) av Zabell för utskottet för kultur, ungdomsfrågor, utbildning och medier och idrott om kommissionens meddelande till rådet, Europaparlamentet, Ekonomiska och sociala kommittén och Regionkommittén om gemenskapsplan för stöd till kampen mot doping inom idrotten (KOM(1999) 643 - C5-0087/2000 - 2000/2056(COS));
betänkande (A5-0208/2000) av Mennea för utskottet för kultur, ungdomsfrågor, utbildning och medier och idrott om kommissionens rapport till Europeiska rådet om hur man kan bevara den nuvarande uppbyggnaden av idrotten och upprätthålla idrottens sociala funktion inom gemenskapen - Helsingforsrapporten om idrott (KOM(1999) 644 - C5-0088/2000 - 2000/2055(COS)).
. (FR) Herr talman, fru kommissionär, damer och herrar ledamöter! Jag skulle först och främst vilja tacka er för att ni ägnar denna morgon åt idrott. Om en vecka kommer Olympiska spelen att inledas i Sydney och idrottsmän från hela världen kommer att mötas där. Resultatet är inte skrivet eller planerat. Allt är osäkert. Så är idrotten.
De idrottsmän som förbereder sig för att ge er drömsensationer har sina egna livsbanor. Många av dem rör sig inom professionell idrott, men, det vet ni, och samtliga har åtminstone två saker gemensamt: att de valdes ut är resultatet av flera års ansträngningar och noggranna träningsmoment. Frivilliga, tränare samt offentliga och privata medel har mobiliserats omkring dem. Men framför allt, har deras idrottsutövande börjat i en idrottsförening eller en skola.
För att tala för idrotten måste man således samtidigt och på samma sätt tala för den lokala amatörklubben och elitidrotten i dess amatördimension eller professionella dimension. Elitidrott får oss att drömma. Den bidrar till utveckling av massidrott med en socialt fostrande roll. Elitidrotten på amatörnivå eller professionell nivå är i dag föremål för en global mediatisering. Allt fler män och kvinnor är idrottsutövare oberoende av ålder och yrke. Idrott har fått en samhällsdimension.
Ingen av oss här förvånas således över att denna mänskliga aktivitet ibland spårar ur genom vålds- och rasistdåd eller att den ger ekonomiska frestelser. Det är mig fjärran att fördöma ekonomin inom idrotten. Idrotten behöver medel och dessa medel kan inte bara vara offentliga. Frågan är inte att sätta en gräns mellan idrott utan pengar, som sägs vara oförvitlig, och idrott som får motta pengar och sägs vara förtappad. Nej, den verkliga frågan är helt annorlunda och kan uttryckas på följande sätt: kommer idrottsrörelsen att kunna bibehålla idrottens etik genom att kontrollera de pengar som idrotten får motta och förhindra att dessa pengar dikterar idrottens villkor.
Vi måste vara klarsynta: problemet kommer inte att uppstå om tjugo år, utan det finns där redan i dag. Idrottsevenemang har blivit så attraktiva att ekonomiska intressen vill använda dem i vinstsyfte med risk för att offra idrottens etik och se idrottsmän som varor. Vem har inte varit vittne till köp och försäljning av ibland mycket unga idrottsmän? Vem har inte chockerats av beloppen i vissa audiovisuella kontrakt eller vissa överflyttningskontrakt? Vem har inte alarmerats av överbelastade tidsplaner för idrottsmän? Vem har inte oroat sig för vissa privata koncerners projekt att utanför de nationella och internationella idrottsförbunden införa privata idrottstävlingar grundade på ett enda kriterium, det vill säga klubbarnas budget, såsom vi nyligen såg inom fotbollen och sedan inom basket?
Vilken idrott vill vi ha inför det tjugoförsta århundradet? Svaret på denna globala grundläggande fråga beror på de svar som vi dagligdags skall ge. Det finns två möjliga svar: antingen anser vi utifrån konstaterandet av dessa avvikelser att idrotten nu bara är beroende av marknaden och idrottsmännen av sitt mervärde. I sådant fall måste vi tillämpa konkurrensregler på den, lägga avreglering till de aktuella galenskaperna och i den fria rörlighetens namn acceptera att sälja och köpa ungdomar på 18-20 år. Eller så bestämmer vi utifrån det som var den moderna uppbyggnaden av idrotten i Europa med sina humanistiska värden och sina föreningsstrukturer att med de ekonomiska och sociala utmaningarna i det aktuella sammanhanget åter ge idrottsrörelsen rättsliga och institutionella medel att skydda de olika idrottsgrenarna i deras mångfald inom förbunden.
Detta senare alternativ, som är det franska ordförandeskapets alternativ, betyder inte status quo utan innebär tvärtom innovativa förslag för idrottsrörelsen - och jag är glad över att det nu gäller frågan om överflyttningar - och för staterna för att bekämpa de avvikelser som förekommer inom idrotten samt utveckla metoder och skydda föreningsstrukturerna inför en sammanhållning av varje idrottsgren.
Mina damer och herrar ledamöter, Europaparlamentet har redan i hög grad arbetat på detta alternativ och vi börjar gå framåt på rådsnivå. Idrottsministrarna sammanträdde i juni 1997 på Stade de France och därefter i Tyskland, Finland och Portugal. Vi fick bilagan till Amsterdamfördraget, slutsatserna från Europeiska rådet i Wien samt Helsingforsrapporten om idrotten i december förra året. Sedan fick vi i Feira i Portugal vid Europeiska rådet i juni 2000 en tydlig vädjan om att idrottens specifika särdrag hädanefter skall beaktas i tillämpningen av gemenskapspolitiken.
Till att börja med tvingas jag meddela er den sorgliga nyheten att vår kollega, Günter Lüttge, avled i går efter en svår sjukdom. Lüttge blev ledamot av Europaparlamentet 1989 och var framför allt aktiv inom transportpolitikens område. Kolleger, jag föreslår att vi håller en tyst minut till hans minne.
Herr talman! Med hänvisning till den text som antogs i går och frågan om mänsklig kloning, står det att läsa under punkt 8 i den engelska versionen, elfte stycket: "tar i beaktande att varje tillfälligt utskott inrättat av detta parlament...". Det står i själva verket inte att ett sådant utskott bör inrättas. Skulle vi kunna få lite vägledning angående vad ordförandeskapet kommer att göra i fråga om just detta avsnitt i resolutionen?
Jag skall lägga fram detta för ordförandekonferensen, herr Adam. Ni kommer att hållas informerad.
Herr talman! Mitt namn tycks inte finnas med på gårdagens närvarolista trots att jag faktiskt anmälde mig.
Herr talman! För att följa upp den synpunkt som framlades av Adam, så förmodar jag att ni kommer att avlägga rapport angående resultatet under början av minisessionen. Och om det föreligger ett förslag angående inrättandet av ett tillfälligt utskott så måste naturligtvis kammaren rösta om detta.
Nästa punkt på föredragningslistan är betänkande (A5-0200/2000) av Gutiérrez Cortines för utskottet för kultur, ungdomsfrågor, utbildning, medier och idrott om kommissionens rapport till rådet, Europaparlamentet, Ekonomiska och sociala kommittén och Regionkommittén om genomförandet, resultaten och den övergripande utvärderingen av Europeiska året för livslångt lärande (1996) framlagd i enlighet med artikel 8 i Europaparlamentets och rådets beslut nr 2493/95/EG (KOM(1999) 447 - C5-0205/1999 - 1999/2163(COS))
Herr talman! Rapporten om Europeiska året för livslångt lärande är en handling som till synes saknar betydelse, men denna handling har emellertid avslöjat djupa luckor och allvarliga brister i det europeiska utbildningssystemet.
Det handlade om ett år av spridning och främjande som gensvar på Luxemburgmötet och andra möten, vid vilka man har lagt mycket stor vikt vid utbildningen som ett medel för att integrera européerna i arbetslivet, oberoende av ålder. Rapporten har i första hand visat på att när man lägger pengar på utbildning så mångdubblas dessa pengar. De länder som har visat sig angelägna att delta har fyrdubblat sin budget. Det vill säga, de pengar som investeras i utbildning är de pengar som ger bättre resultat eftersom de mångdubblas och inte ger upphov till svindel eller liknande.
I andra hand har Europeiska året för livslångt lärande klart och tydligt visat på de svårigheter som kommissionen har när det gäller att informera, ge svar och visa öppenhet. Det har varit praktiskt taget omöjligt att samla in all nödvändig dokumentation, delvis för att länderna till synes inte tillhandahåller denna, och delvis för att det inte finns något förfaringssätt för att samla in informationen på ett lätt och smidigt sätt.
Därför har vi omvandlat rapporten till ett betänkande och till en samling rekommendationer gällande de kriterier som det livslånga lärandet enligt vår uppfattning bör uppfylla. Vi har funnit att kriterierna till stor har sammanblandats, något som till viss del har orsakats av rådet; förslaget till Året för livslångt lärande som kommissionen offentliggjorde var av mycket högre kvalitet. Det är självklart att det måste finnas mycket mer öppenhet inom utbildningen. Emellertid så blandar man ihop integreringsutbildning, språkundervisning och utbildning och fortbildning för äldre med den yrkesinriktade utbildningen. Resultatet blir en förvirrad röra som det är omöjligt att göra någon utvärdering av, det är inte heller möjligt att bedöma kvaliteten eller få kunskap om bra arbetsmetoder.
Vi begär en reglering och en klar urskiljning av utbildningsmålen. Integreringsutbildning för invandrare är ju uppenbart inte detsamma som omskolning, utbildning för övergång till arbetslivet eller vidareutbildning inom ett yrke, förutom många andra aspekter. Därför har vi efterfrågat en ökad öppenhet och en bättre organisering av hela utbildningssystemet. Vi uppmanar också till en utökad utbildning och fortgående vidareutbildning för undervisningspersonal. Det står klart att om vi anser att det livslånga lärandet enbart vänder sig till icke-kvalificerad personal, bryr vi oss inte om vidareutbildning av universitetspersonal och personal vid yrkesskolorna. De måste vara ett kunskapens moderskepp och de måste förmedla denna information till samhället.
Slutligen har vi uppmanat om att det öppet redovisas var de pengar som har avsatts till utbildning från strukturfonderna går, pengar som inte kontrolleras på något sätt. Enligt vår åsikt är denna fråga av central betydelse. Vad som inte får ske är att Europa ägnar så lite uppmärksamhet åt utbildningen att utbildningsfonderna används till andra ändamål. Ett av den europeiska historiens stora problem härrör från att när samhällsklasserna efter lång kamp har arbetat sig upp och lyckats integrera sig i de styrande klasserna, har de anammat aristokratins defekter, de har slutit sig inom sig själva och glömt bort vikten av själva utbildningen och kampen för en varaktig kunskap.
Jag förklarar Europaparlamentets session återupptagen efter avbrottet fredagen den 8 september 2000.
Fru talman! I Italien inträffade tyvärr ytterligare en våldshändelse igår: en kristendomslärare med hebreiskt ursprung attackerades och misshandlades av en grupp skinheads i Verona. Jag anser att detta slags händelser omedelbart skall fördömas, även av detta parlament, för det är otänkbart att acceptera att antisemitismen och rasismen sticker upp sina fula trynen i vår union igen. På ett gruppövergripande plan anser jag alltså att denna församling bör ge en signal, ett tecken på solidaritet med denne lärare som attackerades enbart för att han har hebreiskt ursprung. Jag tackar er, fru talman, och hela parlamentet i förväg för den solidaritet ni vill visa.
Tack, herr Tajani. Vi skall fundera på det bästa sättet att överlämna denna fullständigt berättigade protest.
Fru talman! Jag begärde ordet för att ta upp samma fråga. Jag skulle vara tacksam om ni ville göra er till tolk för den oro detta parlament känner, för ett bestämt fördömande av denna handling och för solidaritet med den unge katolske lärare som drabbades så hårt på grund av sin hebreiska bakgrund.
Fru talman! Även jag skulle vilja ansluta mig till Tajani och alla de andra för att beklaga det rasistiska överfallet på en kristendomslärare med hebreiskt ursprung som har ägt rum i mitt land, närmare bestämt i Verona. Det är ofattbara händelser som inte bara skall beklagas utan även straffas hårt.
Fru talman! Också jag skulle vilja instämma i Tajanis uttalande, som har rönt uppslutning från flera håll och från olika partier. Som företrädare för Nationella alliansen instämmer jag därför med största solidaritet i ett stenhårt fördömande av händelser som får oss att skämmas över att vara européer. Jag anser att detta parlaments medvetenhet, som delas av alla från höger till vänster, kan bidra till att bekämpa dylika oanständiga tilldragelser och se till att de aldrig mer inträffar.
Jag vill ta upp en ordningsfråga som gäller att kvestorerna har utfärdat en rekommendation om att parlamentsledamöter som befinner sig i Bryssel under " de vita veckorna" nästa år skall erhålla dagstraktamente. Fru talman! Då jag förstår att detta mycket snart kommer upp på er dagordning vill jag uppmana er och presidiets ledamöter att mycket noga tänka igenom detta beslut, eftersom " vita veckor" är en mycket god idé. Det finns ett skriande behov av att parlamentsledamöterna kommunicerar med väljarna på ett mycket mer effektivt sätt. Att så är fallet framgår av att valdeltagandet var så lågt i Europavalet, och om vi låter ledamöterna skriva upp sig under de " vita veckorna" undergräver vi själva idén med dessa veckor.
Vi ger EU-skeptikerna vatten på deras kvarn, när de tror att vi pressar upp våra egna utgifter, och vi framstår som hycklare i ett läge när vi uppmanar kommissionen att bättra sig.
Fru talman! Jag uppmanar er och presidiets ledamöter att mycket noga överväga denna fråga och avvisa kvestorernas begäran.
Fru Morgan! Detta förslag från kvestorerna har ännu inte nått mig. Därför är det heller inte upptaget på presidiets föredragningslista. Så snart jag mottagit det skall presidiet naturligtvis granska det med största noggrannhet.
Fru talman! Jag skulle vilja påkalla mina kollegers uppmärksamhet, och uppmana dem till den allra största vaksamhet, beträffande en demonstration som i dag utgår från Bryssel och är på väg till Paris. Den arrangeras av scientologerna som påstår sig genomföra ett maraton mot den religiösa intolerans som förekommer i Frankrike. Det förefaller att vara en mycket farlig demonstration då mitt land är det där kampen mot sekter tagit betydande poäng, något jag tror att Europa behöver fortsätta att inspireras av, dvs. värderingar som konfessionsfrihet, tolerans, och då menar jag verklig tolerans, inte den som tillämpas av sekterna.
Eftersom frågan har tagits upp offentligt kanske skälet till kvestorernas rekommendation kan föras till protokollet? Vi menar att termen " vita veckor" var olycklig. Under dessa veckor äger inga sammanträden rum, men kommissionen, rådet och alla övriga tjänstemän i detta parlament, inklusive de politiska grupperna, arbetar hårt.
Herr talman! Jag vill offentligt avvisa och kritisera det slarviga sätt på vilket man tar upp ett så viktigt ämne som terrorismen i Spanien. Jag vet inte om det har beslutats av talmanskonferensen, rådets och kommissionens ordförandeskap eller parlamentets ordförandeskap. Det är säkert helt enligt reglerna, men det är naturligtvis varken etiskt eller demokratiskt godtagbart att denna viktiga fråga inte behandlas genom ett förfarande som möjliggör en politisk debatt om ett konkret resolutionsförslag som alla de parlamentariska grupperna kan lägga fram ändringsförslag till. Jag tror att det antagna förfarandet syftar till att en skriftlig förklaring, som har lagts fram av fem spanska europaparlamentariker, vilka har all rätt att göra detta, förvandlas till en officiell ståndpunkt från parlamentet; det skulle dock vara en ståndpunkt som antagits på grund av egennytta, som svekfullt smugits in genom bakdörren för att undvika risken för att andra grupper och parlamentariker skulle kunna lägga fram ändringsförslag eller tillföra nyanser i avsikt att uppnå ett brett konsensus om texten.
Tro mig, herr talman, företrädare från rådet och kommissionen, om jag dristar mig till att säga er att detta är en politisk blunder, att något så viktigt som en ståndpunkt från parlamentet om terrorismen inte kan räkna med ett brett stöd från alla, eftersom det säkert finns de som även om de kategoriskt förkastar och fördömer terrorismen...
Jag beklagar verkligen, kollega Ortuondo. Vi har nu hört att ni är emot detta. Beslutet har emellertid fattats av parlamentets behöriga instanser. Detta har noterats.
Nu behandlas egentligen protokollet, och vår förre kollega berörde inte protokollet. Finns det några synpunkter på gårdagens protokoll?
Herr talman! Jag vill ta upp ett missförhållande vid Europeiska skolan I i Bryssel. Tusentals barn och ungdomar - huvudsakligen barn till våra tjänstemän - står sedan slutet av juni utan undervisning. Starten på det nya skolåret har fortfarande i dag inte ägt rum. Ursprungligen var den 7 september satt som startdatum. Några få dagar dessförinnan sköts det hela upp till dagens datum, och nu har föräldrarna återigen meddelats att skolstarten inte kan äga rum därför att viktiga byggnadsarbeten inte har färdigställts. Ombyggnadsarbetena i denna skola pågår sedan år tillbaka. Likaså är asbestproblemen bekanta. Trots detta har barnen inte beretts möjlighet till förflyttning. Jag ber parlamentets talman att tillsammans med kommissionen se till att dessa missförhållanden inte löses enbart på barnens bekostnad. Detta är ofattbart! Det råder skolplikt, och för barnen är det omöjligt att uppfylla sin skolplikt.
Fru Schleicher! Det vore mycket olyckligt om barnen skulle bli lidande av att undervisning inte kan ges. Detta har noterats, och jag kommer, i enlighet med er förfrågan, att översända en begäran till presidiet och parlamentets övriga behöriga instanser. Låt oss se vad vi kan göra för att åtgärda detta.
Nästa punkt på föredragningslistan är uttalandet från rådet och kommissionen om terrorismen i Spanien.
Denna debatt inleds å rådets och kommissionens vägnar. Jag har informerats om att minister Paul från rådet är på väg hit och hoppas anlända inom kort. Han är på väg med tåg från Paris, och eftersom mötet började i förtid är han ännu inte närvarande. Men jag förutsätter att kommissionär Vitorino är redo att lägga fram sitt uttalande nu, så får vi se om minister Paul anländer snart. Om så är fallet ger jag gärna ordet till kommissionär Vitorino för kommissionens räkning.
Herr talman, mina damer och herrar! Kommissionen har med sorg kunnat konstatera hur våldet har trappats upp i Baskien. Kommissionen ansluter sig till de kraftfulla fördömanden som allteftersom har uttalats mot de hemska terroristhandlingar som ägt rum på Europeiska unionens medlemsstaters territorium, i alla medlemsstater i Europeiska unionen och framför allt i Spanien. Terrorismen är en av de allvarligaste utmaningarna i våra samhällen, något helt oacceptabelt på grund av dess blinda våld som drabbar just befolkningen. Terroristattentaten chockerar och smärtar alla europeiska medborgare, och de förtjänar att förkastas, för de europeiska medborgarna fortsätter att uttrycka sin obrutna vilja att vara en del av en fredlig framtid. Kommissionen anser att de övriga medlemsstaterna genom sin solidaritet kan och bör stödja de spanska myndigheternas kamp mot terrorismen. Därför är kommissionen glad över det steg framåt som principen om solidaritet i bekämpningen av terrorism i Amsterdamfördraget utgör. I artikel 29 i Fördraget om Europeiska unionen nämns uttryckligen terrorismen som ett av de brott som måste förebyggas och bekämpas på europeisk nivå, ett av de områden där Europeiska unionen kan lämna ett värdefullt bidrag.
Den europeiska dimensionen i bekämpningen av terrorismen är dock inte ett nytt fenomen. Vissa beslutsamma samarbetsåtgärder mellan rättsliga myndigheter och polis i två eller fler länder, framför allt på båda sidor om den fransk-spanska gränsen, har också nyligen gett goda resultat i kampen mot terroristerna. Kommissionen samarbetar också med medlemsstaterna och Europol med samma målsättning. Även när det gäller Europarådets och FN:s verksamhet finns det flera betydelsefulla internationella konventioner, inte bara de som redan undertecknats utan också sådana som man nu förhandlar om.
Emellertid visar återupptagandet av attentaten att dessa ansträngningar tyvärr inte räcker för att stoppa terrorismen. Det är nödvändigt att gå ännu längre i det europeiska samarbetet. Det bör också, framför allt från kommissionens sida, sägas några ord fyllda av respekt för att hedra offren för terroristattackerna, många gånger legitima företrädare för befolkningen genom deras röst i demokratiska val, offer för terrorismen för att de utövat sitt yrkeskall, för att de har respekterat sitt arbete som statens och folkets tjänare, men också, och framför allt, offren för den urskillningslösa terrorismen, de anonyma medborgarna, de som vägrar att leva i den skräck som denna utpressning skapar. Det bästa sättet att hedra dessa är just att visa att även vi, de europeiska institutionerna, kan bidra till de europeiska medborgarnas kollektiva ansträngningar.
Amsterdamfördraget gör det möjligt, som jag redan har sagt, för Europeiska unionen att bidra. Direkt efter dess ikraftträdande tog stats- och regeringscheferna vid Europeiska rådets möte i Tammerfors därför initiativ till att inkludera terrorismen i den allmänna kampen mot all slags brottslighet. Tydliga politiska åtaganden gjordes, åtagandet att skapa gemensamma utredningsgrupper vilka, enligt min mening, utgör det effektivaste instrumentet för bekämpning av terrorism utifrån deras egen uppbyggnad. Europol, vars mandat uttryckligen omfattar terrorismen, skall på samma sätt stödja dessa gemensamma åtgärder och delta i de gemensamma utredningsgrupperna. Effektiviteten i Europols stöd blir större ju starkare operativ kapacitet det har. Om det är sant att det bilaterala samarbetet mellan polisstyrkor många gånger är ett viktigt instrument i terroristbekämpningen, så är det också sant att behovet av att koppla vissa uttryck för terrorismen till andra former av organiserad brottslighet, dess metoder, dess verksamhetsnät, och även dess egna finansieringskällor, kräver en multilateral och inte enbart en bilateral syn på terrorismen.
Å andra sidan, herr talman, gör de rättsliga samarbetsinstrumenten, särskilt de som syftar till att förhindra att brottslingarna utnyttjar och drar fördel av olikheterna i de nationella lagstiftningarna, att det också blir möjligt att minska, eller en dag undanröja, alla hinder som dyker upp vid rättegångar mot terrorister från ett land i ett annat av unionens länder. Den väg vi skall följa är tydligt utstakad, eftersom man i Tammerfors beslutade att de formella utlämningsförfarandena av dömda personer mellan medlemsstaterna definitivt måste avskaffas i framtiden, och att principen om ömsesidigt erkännande av straffdomar skall tillämpas, inte bara i slutdomar, utan också i delbeslut före själva domen. Ett första mål är också att garantera att efterlysningar sker för att få till stånd rättegångar, med tanke på brottens allvar ifall det finns en mängd efterlysningar mot en och samma person.
Nu ligger ansvaret hos alla institutionella partners att se till att dessa riktlinjer som har antagits på ett politiskt plan snabbare omvandlas till rättsliga bestämmelser och verklighet. Flera viktiga åtgärder för att intensifiera kampen mot terrorismen finns redan upptagna på scoreboard (resultattavlan) för skapandet av ett område med frihet, säkerhet och rättvisa, och jag är övertygad om att de kommer att genomföras snabbt, särskilt det åtagande som stats- och regeringscheferna har gjort om att terrorism skall vara ett brott med gemensamma definitioner i de europeiska institutionerna, gemensamma åtal och straff, för att ge ett tydligt budskap om att terrorismen inte skyddas av lagstiftningen i någon medlemsstat.
Jag skulle därför vilja upprepa kommissionens åtagande om att med alla medel som fördraget medger gynna ett förstärkt europeiskt agerande mot terrorismen, i Spanien och de andra medlemsstaterna (vilket jag precis i kväll har fått information om i Förenade kungariket). I demokratiska samhällen som vårt får inte terrorismen gömma sig bakom några förment politiska motiv. Vi måste säga att terrorismen är ett liv utan utväg, och i och med att den lyckligtvis har försvunnit i vissa andra europeiska länder, kan vi hysa förhoppningar om att den förr eller senare kommer att försvinna även i Spanien.
Det är regeringarnas sak att påvisa det absurda i terrorismen för allmänheten och angripa dess rötter och grundvalar genom en diversifierad interventionsstrategi. Jag är övertygad om att de demokratiska samhällena, som vi är stolta över att tillhöra, kommer att vinna denna kamp, under förutsättning att vi aldrig gör några avsteg från våra demokratiska värden, att vi visar att demokratin är en stark modell för bekämpning av terrorism och därför effektiviserar dels den förebyggande politiken, dels kampen mot terroristhandlingarna. Detta är precis vad Spanien gör, det är också vad kommissionen är fast besluten att göra inom ramen för sin behörighet.
Herr talman, mina damer och herrar! Europa är ett område av frihet som vi alla vill befästa. Därför utgör terroristattackerna inte bara ett angrepp på demokratin och rättsstaten, utan hindrar också medborgarna från att leva i den frihet som alla önskar. Vår strävan, våra kollektiva ansträngningar, måste därför inriktas på att garantera rätten till ett fullständigt utnyttjande av denna frihet. Friheten viker sig inte för utpressning, friheten viker sig inte för skräcken eftersom mänskligheten inte kan leva ett värdigt liv utan frihet.
Herr talman! Tror ni inte att det kanske är bättre, jag tar naturligtvis upp detta som en ordningsfråga, inte som ett inhopp, att vänta några minuter tills ministern kommer? Ni förstår säkert att det blir lite svårt för mig att svara företrädaren från rådet om han inte har haft möjlighet att uttala sig. Jag föreslår att plenum gör ett uppehåll på tio minuter, till klockan nio, då ministern beräknas komma till detta sammanträde.
Herr Galeote, jag förstår hur ni känner. Å minister Pauls vägnar vill jag framföra hans ursäkter och påpeka att hans tåg från Paris anlände kl. 8.20. Vi väntar honom vilket ögonblick som helst. Jag föredrar att vi ändå börjar och inte avbryter sammanträdet. Dagens föredragningslista är omfattande, och kammaren beslutade i går om att påbörja omröstningen kl. 11.00. Jag ber er därför att ändå påbörja ert anförande. Vi har hört kommissionärens uttalande. Vi beslutade i går om att börja kl. 8.30, och det skulle därför vara konstigt att göra ett avbrott nu.
Jag förklarar Europaparlamentets session återupptagen efter avbrottet den 21 september 2000.
Fru talman! Jag skall hålla mig till frågan om protokollet. Av någon underlig orsak saknas mitt namn i närvarolistan. Jag ber om en korrigering och vill samtidigt passa på att påpeka att man idag har kunnat komma hit till Strasbourg från Finland på blott nio timmar. Det är nästan personligt rekord för mig denna höst!
Kära kollegor, under dessa senaste dagarna har som ni känner till Jerusalem, andra städer och palestinska territorier olyckligtvis satts i brand och offren är redan många. Just i dag har helikoptrar bombarderat mål i Gaza och därmed förvärrat situationen. Jag måste i Europaparlamentets namn uttrycka min djupaste upprördhet över detta nya våldsutbrott och till offrens familjer framföra hur mycket vi deltar i deras sorg och umbäranden.
I denna stund när fredsprocessen befinner sig i en avgörande fas, med reella men bräckliga framgångar kan Ariel Sharons besök på Mosképlatsen bara uppfattas som en provokation. Jerusalems status, vilket denna tråkiga nyhet bevisar, utgör en av nycklarna till freden i Mellanöstern. Denna stad är laddad med kraftfulla symboler för de tre monoteistiska religionerna. Att kränka detta är att förneka fredsvilja och att hindra sökandet efter en godtagbar lösning för alla.
Vi vet dock att det finns människor som önskar fred på båda sidor och som vill gå framåt. Den gemensamma närvaron av herr Ahmed Qurie och herr Abraham Burg, ordförande i det palestinska lagrådet respektive talman i Knesset, just här vid vår sammanträdesperiod för september har ännu en gång gett bevis på detta. I frågan om Jerusalem har de visat ett öppet sinne och beredvillighet att lyssna vilket inger förhoppningar.
Då vår sammanträdesperiod i Europaparlamentet nu börjar vädjar jag till det internationella samfundet att man skall göra allt för att samtalen snarast skall återupptas. Europeiska unionen har redan agerat. Jag hoppas att den skall öka sina ansträngningar och där vårt Europaparlament skall fullgöra sin del.
Fru talman! Jag vill först och främst å den socialdemokratiska gruppens vägnar stödja ert inlägg och tala om att vi är helt och hållet överens med er. Men jag skulle också å min grupps vägnar vilja föreslå att detta så viktiga ämne, som rör Europeiska unionens ansvarsområden som ni påpekade, innefattas i den debatt som skall hållas i morgon inför toppmötet i Biarritz.
Naturligtvis kommer situationen i Mellanöstern att vara ett av de ämnen som bör diskuteras på detta toppmöte, även om det sker halvofficiellt. Dessutom skulle jag, fru talman, vilja understryka att ni med rätta påvisat att det förekommit en oacceptabel provokation av en israelisk högerextremistisk ledare som är känd för sina tidigare extremistiska verksamheter. Jag tror också att vi måste vända oss till våra israeliska vänner och tala om för dem att en demokratiskt och legitimt bildad regering, som den israeliska regeringen, inte kan slåss med kanoner och stridsvagnar mot barn och ungdomar som kastar sten. Det är fullständigt utan proportioner och hjälper inte till i fredsprocessen på något sätt.
(Applåder) Fru talman! Jag tror att vi, efter besöket av talmännen i de israeliska och palestinska församlingarna, som ni inbjöd till i förra månaden, har tillräcklig moralisk legitimitet att vända oss till våra samtalspartner i Mellanöstern i mer handlingskraftiga ordalag, samtidigt som vi erbjuder vår hjälp.
Fru talman! Jag har sänt er ett brev å min grupps vägnar där vi begär en ändring av föredragningslistan avseende den fråga som ni just med stor värdighet tog upp.
Eftersom Barón talat, ämnar jag genast ta upp denna fråga. Jag anser att då vårt parlament för en månad sedan mycket lägligt gemensamt inbjöd talmannen i Knesset och ordföranden i det palestinska lagrådet just för att markera sin vilja att ingripa som medlare för fredsprocessen kan vi inte som parlament tiga i dag.
Ni har med ord som jag delar djupt beskrivit den dramatiska situation som utvecklar sig i detta ögonblick i Palestina och i Israel. Jag förstår att herr Prodi i morgon, rådet, vi själva, vissa bland oss skall uttala sig i den allmänna debatten. Däremot kan man på inget vis tillåta att detta dramatiska ämne skall behandlas tillsammans med andra mycket viktiga frågor och på så sätt möjliggöra att en talar om stadgan och nästa om det franska ordförandeskapet och om toppmötet i Biarritz och en tredje om det danska nej-resultatet vid folkomröstningen om EMU och till sist en fjärde om Mellanöstern. Det är inte rätt med tanke på ämnets betydelse.
Jag föreslår således att tillsammans med min grupp i morgon om möjligt hitta en annan dag om så krävs, för att det skall vara möjligt att ägna en timme åt detta så viktiga ämne och anta en resolution. Om detta inte är möjligt föreslår jag att detta ämne åtminstone behandlas i vår debatt om aktuella och brådskande frågor. Men i vilket fall som helst kräver jag uttryckligen att ingen vid slutet av denna sammanträdesperiod skall kunna påstå att parlamentet som sådant, i er magnifika förklarings anda och förlängning, inte har uttalat sig för att freden på nytt skall råda i Israel och i Mellanöstern.
Kära kollegor! Om ni så vill skall jag ta upp en ordningsfråga. Vi har ännu inte kommit till granskningen av föredragningslistan. Jag har mottagit den begäran som ni har inlämnat till mig. Jag föreslår er därför att just nu debattera om det är lämpligt eller inte att föra över denna fråga till tisdagen.
Kära kolleger! I dag firar Tyskland tioårsminnet av sin återförening. Det som föreföll otänkbart några år tidigare har blivit verklighet. Denna återförening, som blev möjlig tack vare murens fall året innan, var inte bara betydelsefull för tyskarna - den symboliserade försoningen mellan öst och väst för hela Europa, efter 40 år av kallt krig.
Jag skulle i dag för parlamentets räkning vilja utrycka den glädje vi delar med våra tyska vänner som firar denna årsdag.
Fru talman! Vi beslutade i går - och det står också i protokollet - att vi under torsdagen skall diskutera utvecklingen i Mellanöstern. Men vi har inte fastställt någon frist för att lämna in resolutionsförslag. Jag föreslår att vi fastslår en sådan frist, både för de egentliga förslagen - det skulle kunna vara i kväll kl. 18.00 - och för ändringsförslagen. Där borde vi försöka sätta fristen till så sent som möjligt i morgon, så att vi kan ta hänsyn till eventuella resultat av mötet mellan Ehud Barak och Yasser Arafat i morgon i Paris. Jag ber om att vi fastställer denna frist och att den blir så lång som möjligt.
Jag har fått en begäran från de europeiska socialisterna om att debatten om situationen för fredsprocessen i Mellanöstern, som planerats äga rum torsdag eftermiddag, skall avslutas med ett förslag till resolution. Jag låter denna begäran gå till omröstning.
Förberedelse inför rådets informella möte i Biarritz den 13-14 oktober 2000 (regeringskonferensen)/Stadga om grundläggande rättigheter
Nästa punkt på föredragningslistan är gemensam diskussion om uttalandena från rådet och kommissionen om förberedelse inför rådets informella möte i Biarritz den 13-14 oktober 2000 (regeringskonferensen) och följande muntliga frågor:
B5-0538/2000, från Napolitano för utskottet för konstitutionella frågor till rådet och
B5-0539/2000, från Napolitano, för utskottet för konstitutionella frågor till kommissionen
. (FR) Fru talman, herr kommissionsordförande, mina damer och herrar parlamentsledmöter! Ni har bett att vi skall ägna dagens arbete åt det kommande Europeiska rådet i Biarritz, som kommer att bli en viktig etapp under detta halvår av ordförandeskap för rådet.
Ni vet ju alla att Europeiska rådet numera tagit för vana att träffas två gånger per halvår, åtminstone nästan alltid, och jag tror att denna takt är nödvändig, även om detta extra möte, jag borde snarare säga framför allt om detta extra möte, blir av informell karaktär, och det blir det.
I stället för att minska effekten kan den informella karaktären i ett sådant toppmöte tvärtom göra det möjligt att diskutera känsliga frågor mycket fritt på högsta nivå och det kommer därför att på dagordningen i Biarritz finnas huvudsakligen två stora frågor som jag vet intresserar Europaparlamentet: regeringskonferensen om reformen av institutionerna och stadgan om de grundläggande rättigheterna.
När det gäller tidpunkten har vi valt den för att även här garantera största nyttan av toppmötet. Vi kommer att vara i Biarritz den 13 och 14 oktober, ungefär efter halva tiden av vårt ordförandeskap: Arbetet kommer att ha gjort rejäla framsteg utan att äventyras och det kommer att vara dags att sammanfatta för att göra det möjligt för oss att ta oss förbi en etapp inför Europeiska rådet i Nice. Det handlar alltså inte, som ni förstår, om att tala om alla frågor, vilket inte skulle vara till stor nytta.
Jag skulle emellertid vilja säga att det franska ordförandeskapet nu uppnått marschfart, att man i ärendena gör framsteg, jag tror att jag kan säga det fullständigt tillfredsställande; jag vet att vissa observatörer varit kritiska, men sannolikt har de tillmätt detta ordförandeskap, vilket smickrar oss men knappast hjälper oss, liksom den alltför korta - tiden med fyra effektiva månader, det vill jag erinra om - alltför stora förhoppningar och glömt att vi, liksom alla ordförandeskap, måste ta hänsyn till ett mycket stort antal och mycket tunga krav.
Vissa händelser som i överflöd spridits i pressen har på detta sätt kunnat skymma de senaste veckornas arbete. Jag tänker bl.a. på det höjda oljepriset - jag betonar för övrigt att ledamöterna i Europeiska rådet också kommer att tala om det ­, jag tänker på fluktuationerna i eurokursen och även på folkomröstningen i Danmark.
Vad jag emellertid kan försäkra er om är att vi fortsätter våra ansträngningar enligt den tidsplan som upprättats och jag tror att resultaten är helt och hållet i nivå med våra ansträngningar. Jag tar exemplet med det senaste rådet (allmänna frågor) med en början till avtal om Meda II, den fortsatta debatten om förbättringen av unionens yttre stöd, förklaringen till det serbiska folket, vilken vi såg hade betydelse i den aktuella situationen och den första lägesrapporten om utvidgningsprocessen, som vi kommer att tala om här i eftermiddag. Vi har också gjort framsteg vid det senaste rådet (rättsliga och inrikes frågor) då förordningen om Europeiska flyktingfonden antogs, Europols befogenheter utvidgades när det gäller tvättning av pengar och slutligen ett politiskt avtal i syfte att inrätta Eurojust slöts, ett beslut som fattades vid toppmötet i Tammerfors.
Det informella rådet med försvarsministrarna, som hölls den 22 september, låter ana mycket tillfredsställande resultat före halvårets slut när det gäller kapacitetsutnyttjande. För att inte tala om de prioriteringar vi kallat för medborgerliga, eftersom de står i centrum för våra europeiska landsmäns intresse: sysselsättning och tillväxt, utbildning för barnen - det har hållits ett råd (utbildning) denna helg i frågan ­, framtiden för den sociala tryggheten eller säkerheten för transporter i ett nytt sammanhang som kännetecknas av de höjda oljepriserna. Men även här har saker påbörjats och ordförandeskapet är, i fullständig överensstämmelse med kommissionen och parlamentet, berett att sätta igång.
Herr talman! Jag konstaterar angående gårdagens debatt om Slovakien att Belgien och andra länder har infört viseringstvång för Slovakien. Det ser jag som diskriminering.
Herr talman, mina damer och herrar! I går sade kommissionens ordförande Prodi i sitt tal om principerna att den som försvagar ett av Europeiska unionens organ försvagar helheten. Då var det förhållandet kommissionen-rådet som var föremål för debatt. Jag vill i det sammanhanget nämna förhållandet parlamentet-rådet och påpeka att avsevärda förseningar vid det här laget har ägt rum i besvarandet av skriftliga frågor. Jag kan här nämna två exempel.
Jag ställde i september 1999 en fråga angående Hombach. Den besvarades i februari 2000. En skriftlig fråga om den europeiska luftfartssäkerheten lämnade jag in i februari 2000; den har fortfarande inte besvarats. Den som försvagar det ena organet försvagar helheten. Jag får en känsla av att rådet vid det här laget har bestämt sig för att strunta i parlamentets frågor. Så får det inte gå till! Jag anser att det även har samband med förhållandet mellan organen att vi ser till att det ändras!
Herr talman! Just i dag kommer vi med entusiasm, och för min del med mycket intresse, att godkänna betänkandena om utvidgningen till kandidatländerna, bland dem Tjeckien som Jürgen Schröders betänkande behandlar. Jag måste dock uttrycka min oro - och jag ber ordförandeskapet att ta upp frågan med myndigheterna i Prag -, över att två spanska ungdomar, Gaizka Azcona Cueva, 22 år gammal, och Mikel Oliva Martínez, 21 år gammal, sedan förra tisdagen - nästan tio dagar - sitter godtyckligt fängslade där. Det är oroande att detta kan ske i ett land som skall ansluta sig till Europeiska unionen.
Herr Marset Campos! Jag noterar i vederbörlig ordning ert uttalande. Jag tror att talmannen kommer att vidta nödvändiga åtgärder.
Utskottet för rättsliga frågor och den inre marknaden begär att den av utskottet framlagda muntliga frågan om språklärares rättigheter, vilken är inskriven på föredragningslistan för fredag förmiddag, skall skjutas upp till nästa sammanträdesperiod.
Jag ger ordet till MacCormick, som skall tala för denna begäran för utskottet för rättsliga frågor och den inre marknaden.
Herr talman! Punkten om språklärare som har förts upp för denna fredag kommer från utskottet för rättsliga frågor och den inre marknaden. Avsikten hos dem som lade fram frågan i utskottet var att den skulle läggas fram i kammaren åtföljd av ett resolutionsförslag. Vi håller på att diskutera en allvarlig fråga. Då och då uttalas i denna kammare att ett medborgarnas Europa skulle vara ett Europa där rättigheter finns vederbörligen bekräftade i unionens lagstiftning. Det skulle inte alls vara bra om rättigheter som redan finns i bekräftade i lagen kan nonchaleras av medlemsstater.
För tolv år sedan avkunnade EG-domstolen en dom mot Italien i ärendet gällande utländska språklärare. Det har avkunnats två ytterligare domar sedan dess och dessa lärares rättigheter har ännu inte uppfyllts. Enligt min uppfattning, och jag säger det i närvaro av en före detta justitiekansler i Irland, har kommissionen ännu inte visat tillräcklig beslutsamhet att slutföra detta ärende. Det är viktigt att vi har en fråga och debatt med en resolution i slutet. Jag begär att frågan återförvisas till utskottet för ytterligare beredning.
Bra. Vi har därmed fått höra förslaget från MacCormick för utskottet för rättsliga frågor och den inre marknaden.
Finns det någon som önskar uttala sig för denna begäran?
Herr talman! Det kanske förvånar er att jag faktiskt har en kommentar beträffande protokollet, för det framgår av protokollet att den nämnda...
rådets uttalande - Lika möjligheter; jämlikt deltagande av män och kvinnor;
betänkande (A5-0198/2000) av Dybkjær för utskottet för kvinnors rättigheter och jämställdhetsfrågor om kommissionens årsrapporter: " Lika möjligheter för kvinnor och män i Europeiska unionen - 1997, 1998 och 1999" .
. (FR) Herr talman, mina damer och herrar ledamöter, fru kommissionär! För tredje gången sedan det franska ordförandeskapet inleddes har jag nöjet att tala inför er efter den första utfrågningen av utskottet för kvinnors rättigheter och jämställdhetsfrågor den 11 juli och uttalandet om en övervakningsanordning för industriella förändringar den 5 september.
Jag kommer i dag att tala om ett jämlikt deltagande av kvinnor och män på samtliga samhällsområden. Det resolutionsförslag om kommissionens rapporter som ni strax kommer att uttala er om har ett omfattande innehåll i frågan. Jag vill bara nämna tre aspekter som betonats av Dybkjær och vill gratulera henne såväl till hennes högkvalitativa arbete som i egenskap av föredragande i kammaren.
Den första aspekten rör nödvändigheten av att regelbundet utvärdera och följa upp jämställdhetsfrågan på samtliga plan: arbete, sysselsättning, utbildning, yrkesutbildning, familjeliv, hälsa samt kvinnors värdighet. Bara så djup kunskap som möjligt om samtliga aspekter som ligger till grund för diskriminering ger oss möjlighet att göra betydande framsteg.
Den andra frågan har samband med de nya informations- och kommunikationsteknikerna. Denna utvecklingssektor ger kvinnorna ett bredare tillträde till arbetslivet. Vi måste se till att klyftorna minskar på detta område. Vi måste se till att kvinnorna drar fördel av anställningarna inom denna sektor, samtidigt som vi förhindrar att samma olikheter som inom de traditionella sektorerna uppstår: mindre kvalificerat arbete, ibland icke valt deltidsarbete, korttidsavtal och svårigheter att få tillträde till tjänster med beslutsfattande.
I tredje hand slutligen, att föreslå att tillämpningen av likabehandlingsprincipen skall bli ett urvalskriterium för gemenskapsstöd och gemenskapsfinansiering tycks mig vara väsentligt för främjandet av jämställdhet.
Jämställdhetstemat är ett viktigt politiskt tema och detta tema kommer sålunda att tas upp vid flera tillfällen under det franska ordförandeskapet. Jag har naturligtvis kommit för att tala om dessa tillfällen inför er.
Vi har anordnat en ministerkonferens i Paris. Den kommer att hållas den 27 oktober. Jag har givetvis inbjudit min framstående kollega Rocard till den i hans egenskap av ordförande i utskottet för sysselsättning och socialfrågor liksom Theorin, ordförande i utskottet för kvinnors rättigheter och jämställdhetsfrågor. Vi kommer också att ordna ett europeiskt möte om lika möjligheter i arbetslivet, som samlar experter, arbetsmarknadens parter och företagsledare den 24 november där vi kommer att tillsammans ta upp svårigheter i kvinnornas yrkesbana. Jag kommer inte i någon högre grad att närmare utveckla mötet om lika möjligheter i arbetslivet nu på morgonen utan snarare de ämnen som jag kommer att ta upp på ministerkonferensen den 27 oktober.
Tre ämnen kommer att tas upp och vi kommer för övrigt att återfinna dem i viktiga texter från ordförandeskapet, vare sig det gäller det femte åtgärdsprogrammet eller den sociala agendan. Ett jämlikt deltagande av kvinnor och män i beslutsfattandet, det nära sambandet mellan familjeliv och arbetsliv samt införlivande av lika möjligheter i flera grupperingar i unionens ministerråd är de tre ämnena på dagordningen vid ministerkonferensen.
Det första ämnet, som gäller kvinnornas deltagande i beslutsfattande på samtliga områden, visar hur stort underskottet ännu i dag är för kvinnorna jämfört med männen. Det handlar till och med om ett demokratiskt underskott som för närvarande allt mindre accepteras. Kommer ni ihåg Pariskonferensen i april 1999, vissa av er kanske minns då vi enades om ett uttalande, men vi, femton ministrar, hade mycket svårt att komma överens om en handlingsplan med kvantifierade mål.
Därför har jag denna gång valt att ta tillfället i akt i samband med de stora texterna från ordförandeskapet för att gå framåt med denna handlingsplan
Jag tar mig friheten att säga er att mitt land har gått in i en avgörande etapp vad gäller kvinnornas deltagande i beslutsfattandet. Jag sammanfattar i hög grad frågan genom att påminna er om att den konstitutionella reformen antogs i Frankrike den 28 juni 1999, med stöd av premiärministern och presidenten, och att vi omedelbart därefter diskuterade ett lagförslag om lika möjligheter som antogs den 3 maj 2000. Denna lag kommer att tillämpas vid samtliga nationella val och från och med 2001 vid kommunalval.
De politiska partierna måste således lägga fram listor med lika antal män och kvinnor i växlande turordning för att hindra att kvinnorna förvisas till platser som ger dem små möjligheter att bli valda, annars riskerar partierna att få sina listor ogiltigförklarade eller att inte få ersättning för kampanjutgifterna.
Ett jämlikt deltagande av kvinnorna i politiska beslut kommer att möjliggöra en ordentlig förnyelse av vårt politiska liv i sin helhet, det är jag övertygad om. Denna maktfördelning kommer att medföra andra djupa förändringar i det ekonomiska, sociala och kulturella livet.
Åtgärdsprogrammet från Peking och de senaste rekommendationerna i juni från det särskilda sammanträdet i FN:s generalförsamling om Peking +5 går i samma riktning. Det framkommer tydligt i den rapport som upprättades av det finländska ordförandeskapet om kvinnor och beslutsfattande. De indikatorer som det utarbetade kommer att göra det möjligt att utvärdera de uppnådda framstegen.
Jag vill också hylla kommissionens initiativ att fatta ett beslut, har man sagt mig - och, Diamantopoulou, jag antar att informationen är korrekt - om jämlikt deltagande av män och kvinnor i de kommittéer och expertgrupper som hon bildar. Vi måste alla anstränga oss att följa och utveckla detta uppmuntrande direktiv.
Det franska ordförandeskapet är angeläget att gå framåt i frågan och vill lägga fram förslag till sina partner om kvantifierade mål när det gäller kvinnors tillträde till beslutsfattande på samtliga områden: de politiska - det har jag redan nämnt - men också de ekonomiska och sociala områdena. De första samråd som inletts av det franska ordförandeskapet bekräftar att denna fråga står i centrum för samtliga medlemsstaters bemödanden. Jag säger därmed inte att vi har nått enighet i fråga om kvantifierade mål, men ni skall veta att jag lägger ner stor energi på att komma fram till en sådan enighet.
Ministerkonferensens andra ämne kommer att gälla sammankopplingen av arbetsliv och familjeliv. I likhet med Finland har vi skickat ut ett frågeformulär till samtliga medlemsstater, som inom kort kommer att följas av en rapport. Vi kommer att vända oss till rådet med ett förslag om indikatorer som gör det möjligt att mäta framstegen i frågan.
Jag ville att detta ämne skulle vara en viktig fråga i ordförandeskapets program för att säkra en kontinuitet med det arbete som gjordes under det portugisiska ordförandeskapet. Jag tänker på Evora-konferensen om frågan om moderskap-faderskap och resolutionen om ett jämlikt deltagande av kvinnor och män i familjeliv och yrkesverksamhet. Därför att, det vet vi, så länge kvinnorna ensamma, eller nästan ensamma, måste bära bördan av en dubbel dag kommer de att stå kvar i det svåra valet mellan privat- och familjeliv samt arbetsliv och samhällsliv. Jag har till och med för vana, mina kära vänner, att i Frankrike säga att även om en tvingande lag om politisk jämställdhet ändå ligger inom möjlighetens gräns, är det svårare att genom en lag föreskriva jämställdhet i vardagslivet och jämställdhet i hemmet.
På samma sätt som den offentliga sfären inte längre får vara ett monopol för män, får inte heller den privata sfären uteslutande vara kvinnornas område. Därför måste vi tänka ut nya sätt att organisera tiden så att varje inblandad part - föräldrar, barn, medborgare, valda och företag - finner sin plats fullt ut. Det kommer att utgöra en av de viktiga frågorna på ministerkonferensen. Och jag vill tillägga att jag också skriver in denna fråga till konferensen om lika möjligheter i arbetslivet den 24 november.
Ministerkonferensens tredje ämne kommer att gälla införlivandet av dimensionen om lika möjligheter för kvinnor och män i EU:s olika ministerråds arbete. Jag skulle vilja starta en process som jag har använt såsom arbetsmetod i Frankrike och som fungerar. Flera ministerråd kommer för första gången att behandla lika möjligheter för kvinnor och män genom att förbinda detta ämne med frågor som står på föredragningslistan. Jag vill ge två exempel: rådet för utbildning vad gäller frågan om manliga och kvinnliga studerandes rörlighet samt manliga och kvinnliga lärares rörlighet, eftersom vi har blivit medvetna om att det finns stora olikheter i fråga om rörlighet, samt rådet för den inre marknaden, konsumentfrågor och turism vad gäller frågan om utveckling av elektronisk handel för att göra den tillgänglig för alla män och kvinnor, eftersom vi vet att också här finns det olikheter mellan män och kvinnor vad gäller elektronisk handel.
Utöver ministerkonferensen och konferensen om lika möjligheter i arbetslivet är två mycket viktiga texter, som särskilt ägnas åt lika möjligheter, men härrör från rådet för sysselsättning och socialfrågor, värda att nämnas. Jag tänker på det femte åtgärdsprogrammet och översynen av direktivet från 1976.
När det gäller det femte åtgärdsprogrammet, vill jag i första hand livligt tacka Theorin och föredraganden, Eriksson, för deras snabbhet som kommer att göra det möjligt att anta programmet före årsslutet, hoppas jag. Jag vet att parlamentet kommer att vara särskilt uppmärksamt på mainstreaming och genomförandet av de strategiska mål som inte bara rör lika möjligheter i det ekonomiska och sociala livet utan också - jag återkommer än en gång till detta ämne - ett jämlikt deltagande i beslutsfattandet. Jag kommer för min del att bemöda mig om att finansieringen skall vara i nivå med våra ambitioner.
Också i det avseendet tillkommer det oss att 25 år efter antagandet se över direktivet från 1976. Denna översyn kommer inte bara att göra rätten förenlig med de mångtaliga besluten från domstolen, utan den kommer också att föra in andra mycket viktiga ämnen i gemenskapslagstiftningen. Jag tänker exempelvis på sexuellt ofredande såsom en könsgrundad diskriminering. Begreppet indirekt diskriminering kommer att definieras på ett tydligare sätt och undantagen i fråga om likabehandling kommer att få en bättre inramning. Det är ett synnerligen stort steg framåt för kvinnorna, vilket Hautala säkert inte kommer att glömma bort att betona inom ramen för framläggandet i kammaren av betänkandet för utskottet för kvinnors rättigheter och jämställdhetsfrågor.
Utöver de särskilda frågor som omfattas av mitt departements befogenheter vill jag mycket sammanfattat nämna tre initiativ. I första hand, riktlinjerna för sysselsättningen som denna gång har utökats med kvantifierade mål. Således föreslås det att sysselsättningen bland kvinnor skall öka till 60 procent fram till år 2010. Arbetsmarknadens parters roll stärks också, vilket jag gläder mig åt. Kort sagt, med den fjärde pelaren som ägnas åt lika möjligheter stärks slutligen den integrerade tillnärmningen av lika möjligheter genom gender mainstreaming och särskilda riktlinjer.
Det andra initiativ som jag skulle vilja nämna rör den sociala agendan som kommer att behandlas vid toppmötet i Nice i december. Den utgör en viktig prioritering för ordförandeskapet. Såsom ni vet, ger den brett utrymme åt handling på sysselsättningsområdet och det anges här tydligt att en sammankoppling av familjeliv och arbetsliv bidrar till sysselsättningen. Jag skulle personligen önska att detta ämne skulle beaktas på ett konkretare sätt i den sociala agendan. Jag, liksom ni för övrigt, gläder mig åt att agendan innehåller ett kapitel ägnat åt främjandet av lika möjligheter för män och kvinnor och jag hoppas att vi här också kommer att kunna nå fram till kvantifierade mål.
Herr talman! Jag skulle vilja göra en anmärkning angående förmiddagens föredragningslista. Som ni märker innehåller den mycket få betydelsefulla frågor, medan ytterst viktiga händelser just nu äger rum i Europa. Jag tänker framför allt på att vi tillbringat en hel sammanträdesperiod utan att debattera den gemensamma valutan.
I förra veckan, den 24 september, hölls en mycket viktig folkomröstning genom vilken danskarna sade nej till den gemensamma valutan. I går höjde Europeiska centralbanken styrräntan med en kvarts procentenhet, vilket gjorde att euron föll på nytt. Härav måste vi dra två slutsatser: för det första kommer medborgarna aldrig att kunna intressera sig för våra debatter om Europaparlamentet envist undviker alla viktiga diskussioner; för det andra är euron en konstgjord valuta. Det skulle vara katastrofalt att helt och hållet gå över till euron under nuvarande omständigheter.
Herr talman! Låt mig bara på kollegernas vägnar rikta uppmärksamheten mot denna trave som visar vilka underlag vi har behövt för att gå till omröstning denna vecka. Jag vill gratulera mina kolleger. Vi är alla mycket flitiga!
Utvidgning av gemenskapsgarantin som beviljats EIB till att omfatta lån till projekt i Kroatien
Nästa punkt på föredragningslistan är betänkande (A5-0237/2000) av Seppänen för budgetutskottet om förslaget till rådets beslut om ändring av beslut 2000/24/EG för att utvidga gemenskapsgarantin som beviljats Europeiska investeringsbanken till att omfatta lån till projekt i Kroatien (KOM(2000) 289 - C5-0336/2000 - 2000/0122(CNS)).
. (FI) Herr talman! Europeiska investeringsbanken beviljar länder som inte är medlemmar i EU lån som garanteras av Europeiska unionen. Investeringsbanken beviljar fritt enskilda lån enligt sina egna kriterier utan exakta direktiv från EU.
Unionen har trots allt satt ett tak för de lån som man garanterar. Lånen garanteras inte till hundra procent, utan rådet har i december 1999 beslutat att garantera endast 65 procent av lånen under perioden 2000 - 2007. För den resterande delen måste investeringsbanken själv få andra säkerheter eller ge en riskkredit. I praktiken finns det inga riskkrediter och Europeiska investeringsbanken är till och med redo att sänka EU:s procentuella andel av borgen.
I unionens budget finns en särskild garantifond för investeringsbankens lån. Dit överförs medel för varje borgensförbindelse ur en särskild reserv, vars maximibelopp har angivits i finansieringsramarna som ingår i avtalet mellan de olika organen. År 2000 kan högst 204 miljoner euro överföras från reserven till garantifonden. För investeringsbankens lån överförs ur reserven tekniskt sett 9 procent av en summa som utgör 65 procent av lånens nominella värde.
Budgetens garantifond används också till så kallat makroekonomiskt stöd för länder som inte är medlemmar i EU. Det är ett billigt sätt för medlemsländerna att ge utvecklingsbistånd. Dessa lån beviljas på politiska grunder åt EU:s ödmjuka samarbetspartners och de garanteras i motsats till investeringsbankens lån till hundra procent ur garantifonden.
Beträffande det makroekonomiska stödet är det ofta fråga om EU:s andel i ett helhetspaket där övriga biståndsgivare är Världsbanken och Internationella valutafonden. I allmänhet ges finansieringsstöd till tredje land i enlighet med Internationella valutafondens ekonomiska och politiska förhållningskriterier - ju mer säkerheter man beviljar för investeringsbankens lån, desto mindre kan man ge i makroekonomiskt stöd och vice versa. Med medel ur garantifonden kan man även garantera så kallade Euratom-lån för att stödja utvecklingen av tredje lands kärnkraftsindustri, men för dem har man under de senaste åren inte behövt göra överföringar från reserven till garantifonden.
Rådet har i december 1999 beslutat ett tak för garantierna åt investeringsbanken för åren 2000-2007 samt gjort upp en förteckning över de länder utanför gemenskapen som är berättigade till lån. Europaparlamentet har tagit ställning till ärendet i Rühles betänkande hösten 1999. När parlamentet har rådfrågats behandlas ärendet inte längre i parlamentet vad gäller villkoren för garantierna.
Parlamentet skall i dag besluta om en mycket enkel fråga, huruvida Kroatien skall anslutas till de länder som Europeiska investeringsbanken kan bevilja lån som garanteras av EU. I Kroatien pågår inte längre krig och där har skett en demokratisk förändring. Således är det befogat att ansluta landet till låntagarna, liksom också att höja taket för investeringsbankens motsvarande lånemandat. Om parlamentet kunde ge ändringsförslag till rådets beslut, skulle det säkert påpeka arbetslösheten och de sociala problemen i Kroatien, vilka förorsakas av den bantningskur man föreskrivit Kroatien, men i detta sammanhang finns det ingen rättslig grund för sådana ändringsförslag.
Samma juridiska befogenhetsproblem berör beslutet som inom kort skall behandlas i parlamentet beträffande Turkiets anslutning till mottagarna av Europeiska investeringsbankens lånegarantier. Parlamentet skulle säkert vilja ställa flera villkor för Turkiets lån, men även då beslutar man i praktiken bara om en sak. I dag ansluts Kroatien till garantimottagarna, sedan ansluts Turkiet.
I detta sammanhang meddelar vi också kommissionen att medlen i garantifonden nästa år inte kommer att räcka till säkerhet för de lån man nu har vetskap om.
Herr talman! Förslaget till rådets beslut om att för första gången utvidga den garanti som gemenskapen beviljar Europeiska investeringsbanken är utan tvekan av ovanligt stor betydelse.
Innan jag framför några konkreta kommentarer om de frågor som tas upp i förslaget till beslut, vill jag ge uttryck för vårt stöd till detta, en position som parlamentets ståndpunkt om förbindelserna mellan Europeiska unionen och Kroatien kontrasignerar. Likaså vill jag inledningsvis påpeka att jag delar den oro som föredraganden har gett uttryck för beträffande lånegarantireserven vars snäva marginaler kan vålla problem om något oförutsett skulle hända.
Ett beslut som måste placeras i ett dubbelt sammanhang: ur en strikt politisk synvinkel bör vi i första hand ägna oss åt situationen i Kroatien. Vi välkomnar den nya politiska vändning som skedde i landet efter valen till den lagstiftande församlingen och presidentposten. Europeiska unionen kan inte annat än uppmuntra landets slutgiltiga förankring i demokratin och i rättsstaten, och det råder inga tvivel om att denna uppmuntran bör ta sig uttryck i finansiella stödåtgärder för att förbättra den ekonomiska situationen så att befolkningen kan göra de uppoffringar som krävs för att justera de grundläggande underskotten i den statliga budgeten.
Europeiska investeringsbanken kan och bör spela en viktig roll i området, men det är uppenbart att detta kraftfulla finansiella instrument som används i unionens utrikespolitik vars verksamhet, i enlighet med mandatet i 1999 års beslut, sträcker sig till mer än sextio länder bör anpassa sin verksamhet till kommissionens åtgärder och det bör stå klart att kommissionen inte kan avvika från det senaste avtalet som ingicks under trepartssamtalet i juli, där man enades om att varje nytt förslags förenlighet med det aktuella finansieringsprogrammet skall motiveras i dokumentationen till finansieringen.
Ur en funktionell synvinkel förutsätter den reserv som ingår i den aktuella budgetplanen samt garantifondens fungerande - enligt min uppfattning - att mekanismerna förbättras för att uppnå kvalitets- och effektivitetsmålen för unionens lån som omfattas av budgetgarantin. I det avseendet betraktar jag den analys som föredraganden tidigare gjorde som en mycket lovvärd utgångspunkt. Det handlar inte om att ifrågasätta varken budgetgarantins utformning eller Europeiska investeringsbankens roll. I det interinstitutionella avtalet fastställs för budgetförfarandet en rad trepartssamtal. I det sammanhanget och med tanke på lånegarantireservens snäva marginaler som fastslagits till 200 miljoner per år, finns det inget som hindrar diskussioner om prioriteringarna i utnyttjandet av dessa marginaler de närmaste åren.
Vår målsättning är naturligtvis att öka Europeiska investeringsbankens effektivitet och för att vi skall kunna göra det måste kommissionen garantera en utvärdering av EIB:s verksamhet som är så detaljerad som möjligt. Vi kan inte nöja oss med att konstatera att vi förfogar över ett stabilt garantisystem. Vår politiska grupp har upprätthållit en strategi i budgetförfarandet för år 2001 där en klar förbättring eftersträvas av kvaliteten på utgifterna och en förbättring av kontrollmekanismerna för utförandet. Detta är tillfället att kräva samma mål beträffande EIB:s verksamhet. Det är uppenbart att parlamentet inte får begränsa sin roll till att passivt ta del av den information som kommissionen och EIB lämnar eller till att välsigna rådets beslut.
Herr talman, bästa kolleger! Budgetutskottets betänkande som behandlas nu, där man rekommenderar en utvidgning av investeringsbankens gemenskapsgaranti till att omfatta lån beviljade i Kroatien, redogör för två viktiga aspekter.
Jag förklarar Europaparlamentets session återupptagen efter avbrottet den 6 oktober 2000.
Fru talman! Av mötesprotokollet från parlamentets sammanträde framgår att fallet med en rasistisk attack mot en lärare i Verona togs upp här. Av protokollen framgår också att parlamentet fördömde denna och framför allt gav uttryck för sin solidaritet. Jag skulle vilja berätta för er att denne lärare hade hittat på alltsammans och har erkänt att han inte blev överfallen utan tillfogade sig skadorna själv. Vi har praktiskt taget blivit lurade allihop. Jag ville bara informera om detta eftersom denne Verona-lärares lurendrejeri mot parlamentet återfinns i mötesprotokollet.
Herr Speroni, Under alla omständigheter kräver denna information inte en ändring av protokollet, men jag noterar den.
Kära kolleger, sedan vår senaste sammanträdesperiod för 15 dagar sedan har som ni vet tre nya offer fallit för ETA:s kulor. Låt mig nämna dem och när vi tänker på dem också med sorg tänka på deras familjer som i dag lider stor sorg: Luis Portero, chefsåklagare i Andalusiens regionala domstol, mördad i Granada den 9 oktober; Antonio Munos Carignanos, arméöverste i flygvapnet, mördad i Sevilla den 16 oktober; Maximo Casado, fängelsetjänsteman, mördad i Vitoria i går förmiddag.
Det är i ert namn som jag till deras anhöriga betygar vår äkta sorg och djupaste deltagande. Med dessa offer uppgår antalet som mördats av ETA till sexton sedan vapenstilleståndet bröts den 3 december 1999. Även om vi saknar ord inför en sådan tragedi, som upprepar sig, får vi inte på några villkor ge upp. Helt det motsatta. Liksom vi har gjort vid var och en av dessa tragiska händelser måste vi på nytt fördöma det oacceptabla. Rätten till liv är okränkbar. Genom den stadga om grundläggande rättigheter för Europeiska unionens medborgare som antogs enhälligt av stats- och regeringscheferna i Biarritz bekräftas detta på nytt på det mest odiskutabla sätt.
Jag ber er, kära kolleger, att vi håller en tyst minut för att hedra dessa offer och för att ge vårt stöd till de spanska myndigheterna och de spanska demokraterna i deras kamp mot detta gissel, en kamp som ofta utgör en fara för deras liv. Jag ber er hålla en tyst minut.
Talmannen. Jag måste tyvärr på nytt ta till orda för att hedra minnet av alla dem som i Mellanöstern har fallit offer för det ökande hatet och vägran att acceptera andra.
I morgon skall vårt parlament debattera denna smärtfyllda fråga vid vår debatt om Europeiska rådet i Biarritz, men i dag måste jag bara framföra min djupa sorg över ett fenomen som bekymrar oss i allra högsta grad, då det visar den dramatiskt ödesdigra påverkan från extremister i båda läger.
Å allas era vägnar betygar jag mitt allra djupaste deltagande till deras familjer och uttrycker min solidaritet till alla sårade i denna konflikt.
Jag hoppas också att anhängarna för fred och dialog en dag skall kunna segra över dem som förordar våld och som uppmanar till hat.
Talmannen. Till sist och som ni alla känner till har störtregn för några dagar sedan orsakat skadegörelse utan motstycke i Italien och i Schweiz vilket medfört att omkring tjugofem personer dödats och otaliga skadats och även orsakat ytterst omfattande materiell skadegörelse.
I förrgår har kraftiga regn och översvämningar i Spanien likaså förorsakat att tre personer omkommit medan tre andra fortfarande är registrerade som saknade.
Jag vill på Europaparlamentets vägnar uttrycka vår djupaste medkänsla och beklaga sorgen till familjerna och om ni går med på det ber jag er återigen som en aktning för dessa offer att hålla en tyst minut.
Fru talman! Jag ser under punkt 13 i protokollet " Meddelande om förverkande av Le Pens mandat" att ni trodde er kunna uttala er i parlamentets namn, precis som ordföranden för utskottet för rättsliga frågor och den inre marknaden gjort för utskottets räkning.
Jag skulle bara vilja påpeka att parlamentet inte har ombetts att uttala sig som sådant. När det gäller den tolkning som Palacio gjort, för vilken jag personligen hyser stor respekt - jag talar om ordföranden och inte hennes tolkning - är den resultatet av ett tidigare beslut i utskottet, som fattades när utskottet beslutade att skjuta upp beslutet. I avvaktan på att regeringsrätten skulle förkasta överklagandet från Jean-Marie Le Pen drog hon sig på intet sätt för att sedan granska konsekvenserna av detta överklagande eller bedöma det beslut som fattats.
Det förefaller mig desto allvarligare som det i de franska lagtexterna uttryckligen fastställs att domen från Conseil d' Etat (motsv. lagrådet och regeringsrätten), när det handlar om en ledamot av Europaparlamentet, skall fastställas i kammaren, och i detta fall avkunnades den endast av två underavdelningar vilket är ett mycket allvarligt brott mot Le Pens rättigheter. Jag anser därför att artikel 7.4 i vår arbetsordning inte respekterats.
Herr Gollnisch! Jag kan försäkra er att förfarandet till bokstaven och andan i artikel 12.2 i akten av den 20 september 1976 respekterats fullständigt. Den enda punkt vi skulle kunna diskutera är om jag skulle ha beaktat frågan eller ej så snart den franska regeringen överlämnat dekretet om förverkande av Le Pens mandat. Som ni vet rådde mig utskottet för rättsliga frågor att invänta beslutet från Conseil d' Etat, vilket jag också gjorde. Men saker och ting har respekterats fullständigt, och har skett helt i enlighet med arbetsordningen.
Fru talman! I protokollet uppges att jag talade om situationen i Spanien. Jag talade om förtrycket i Spanien och situation i Baskien, vilket är helt olika saker. När jag talar om ETA:s terroristhandlingar skulle jag inte säga att jag talar om situationen i Spanien. Detta har inte registrerats på rätt sätt i protokollet. Jag skulle vilja säga att jag talade om situationen i Baskien och om den spanska regeringens förtryck. Ni kan kontrollera det i det muntliga protokollet.
Fru talman! Det gäller punkt 14 i vårt protokoll om begäran om att häva den parlamentariska immuniteten för vår kollega Pacheco Pereira. Vi sade nej till detta hävande, fru talman, vilket är ett svar på den fråga ni nyss ställde, för, jag citerar MacCormicks betänkande, skäl D, " för den självständiga karaktären hos den självständiga immuniteten för Europaparlamentet jämfört med immuniteten i nationella parlament" . Jag erinrar om att på grekiska heter självständig " auto nomoi" , som har sina egna normer, och föredraganden säger " sina egna regler" .
När det gäller upphävandet av den parlamentariska immuniteten, om parlamentet har sina egna regler, om det inte har någon bindande behörighet när den nationella myndigheten ber det att upphäva den parlamentariska immuniteten, då klarar man också av det, och när parlamentet ombeds att avsluta en kollegas mandat har det också sina egna regler, det är " auto nomoi" , det kar fritt göra sin bedömning och har ingen bindande behörighet. I går, fru talman, kunde ni också fritt göra en bedömning, parlamentet också, utan någon bindande behörighet. Det var ert juridiska misstag, fru talman.
Herr Martinez! Ni föregrep omröstningen om betänkandet rörande Pacheco Pereira. Jag påminner er om att omröstningen äger rum om en stund, kl. 12.30.
Fru talman! Om en ordningsfråga. Efter den danska folkomröstningen kommer ni nu att skriva till den danske premiärministern och gratulera det danska folket till att ha slagit ett historiskt slag för frihet, demokrati och nationalstaten? Euron var menad att symbolisera Europas styrka och gemenskap...
Det är inte ett förslag som rör förfaranden, herr Helmer. Här är det i alla fall tydligt.
Nästa punkt på föredragningslistan är rådets och kommissionens uttalanden om det informella Europeiska rådet i Biarritz som ägde rum den 13 och 14 oktober 2000.
. (FR) Fru talman, herr kommissionär, mina damer och herrar parlamentsledamöter! Det är ett nöje för mig att i dag återkomma till er för att lägga fram - såsom det franska ordförandeskapet utlovade den 3 oktober - resultaten från det informella Europeiska rådet i Biarritz vilket ni fru talman, såsom alltid numera, lämnade ett uppskattat bidrag till.
Såsom jag nämnde är det de institutionella reformer som är under granskning inom regeringskonferensen som upptog, och jag tror att det är bra, den största delen av den tillgängliga tiden, och jag skall därför börja med det.
Herr talman! Jag ber att mitt namn skall föras in på gårdagens närvarolista. Jag var bevisligen även här vid omröstningen med namnupprop men lät inte registrera mig.
Herr talman! Jag undrar om det här kan vara ett lämpligt tillfälle att ta upp en fråga som kom upp i går under omröstningen.
Jag vill erinra om att en särskild omröstning genomfördes under sammanträdet, om mitt betänkande som antogs med en rösts övervikt. Jag vill inte ta upp den frågan på nytt. Ordförandeskapet förklarade frågan avslutad och det accepterar jag helt. Men efter det beslutet började en hel rad ledamöter i parlamentet att hävda att omröstningsapparaterna inte hade fungerat, och så vidare.
Sedan i går har jag tänkt att detta skulle kunna vålla allvarliga problem, om resultatet av en omröstning tillkännages och det i arbetsordningen inte finns någon bestämmelse som gör att frågan över huvud taget kan tas upp på nytt, med tanke på hur alarmerande ofta ett stort antal omröstningsapparater inte fungerar. Om ett tekniskt problem inträffade och ett helt röstblock i någon del av parlamentet inte räknades, skulle omröstningsresultatet skapa osäkerhet kring själva effektiviteten i de beslut vi fattar.
Jag undrar om det inte borde finnas någon bestämmelse om detta i arbetsordningen. Jag hoppas att ni tycker att detta verkligen är en ordningsfråga.
Jag kommer mycket väl ihåg detta förhållande, Evans, och vi kommer att ta upp det i presidiet. Naturligtvis kommer jag att meddela talmannen om detta inlägg från er sida.
Herr talman! I anslutning till den ordningsfrågan kanske det även bör erinras om att tolkarna är mycket snälla mot oss som ibland låter bli att översätta " min omröstningsapparat fungerade inte" med " jag fick den inte att fungera" .
Herr talman! Jag vill kommentera en fråga som rör dagens sammanträde i kollegiet, enligt artikel 38 eller 64 i arbetsordningen. Jag kräver att kommissionär Lamy inför parlamentet gör ett brådskande uttalande om varför han undviker parlamentsomröstning om ett dokument som går under namnet " everything but arms" .
Detta har djupgående konsekvenser för parlamentet, för AVS-länderna och för Europa som helhet. Jag säger djupgående konsekvenser, eftersom parlamentet vill ha ett ökat demokratiskt ansvar. Denna särskilda fråga kommer inte endast att påverka parlamentet, utan de flesta av unionens medlemsstater, i synnerhet de med produkter som bananer - som är högaktuella - ris och socker.
Lamy bör göra detta uttalande i dag, för att klargöra att vi verkligen har ett demokratiskt ansvar. Det verkar som om han inte alls vill diskutera frågan med parlamentet. Den är av största vikt.
Herr talman! Kollegan Evans återkom just till omröstningen i går förmiddag, framför allt den omröstning där vissa ändringsförslag godkändes med en marginal på bara en röst.
Jag tror att parlamentet gör rätt i att hålla sig till de nuvarande bestämmelserna, eftersom det väldigt ofta inte handlar om att apparaterna är trasiga, utan att det finns ledamöter som glömmer att rösta, vilket en annan kollega påpekade. Men vi skulle aldrig bli klara om man kunde ändra en röst i efterhand. Ett bra exempel på detta är den slutliga omröstningen om betänkandet av Evans. Om jag hade vetat att antalet nedlagda röster och nejröster tillsammans skulle bli fler än de positiva rösterna för betänkandet av Evans, skulle jag ha bett min grupp att rösta emot Evansbetänkandet, och då hade det inte antagits. Ni inser hur absurd situationen skulle bli om man kunde ompröva en omröstning, och jag tror det är en god idé att vi förblir de nuvarande bestämmelserna trogna.
Ärade kolleger, vi kommer hur som helst att ta upp detta vid nästa presidiesammanträde.
Herr talman! Jag ville bara klargöra för Goebbels att jag inte tar upp en fråga om enskilda ledamöter som pekar på problem som rör just deras apparat eller vad det nu är. Jag oroas över möjligheten att ett antal apparater kan upphöra att fungera och över bestämmelser som i det fallet skulle skapa osäkerhet kring parlamentets beslut.
Låt mig också försäkra Goebbels att jag inte har några invändningar mot att frågor beslutas med en rösts övervikt. Den brittiska labourregeringen fälldes med en rösts övervikt 1979 och jag invände aldrig mot det.
Som ni vet har attentat begåtts mot synagogor i flera europeiska länder under de senaste dagarna.
På grund av budgetomröstningarna planeras inte att brådskande resolutioner skall läggas fram under denna sammanträdesperiod i oktober. Genom detta uttalande tror jag således att jag kan fördöma dessa gemena handlingar på Europaparlamentets vägnar som alltid har förespråkat respekt för trosfrihet och tolerans mellan alla samfund.
(Applåder) Med några kolleger som är särskilt berörda på grund av sina funktioner i Europaparlamentet tog vi i går emot företrädare för de främsta religiösa samfunden i Frankrike eftersom Frankrike är det land som i det avseendet har haft den mest oroande våldsvågen och vi avslutade mötet med ett gemensamt upprop för att fördöma dessa brottsliga handlingar, bekräfta vår gemensamma vaksamhet mot ett återuppvaknande av rasism, antisemitism och främlingsfientlighet samt vår vilja att tillsammans verka för respekten för andra människor och ett närmande av medborgarna i våra medlemsländer oberoende av nationalitet och religiös övertygelse.
Ni vet att Europaparlamentet redan 1985 låg bakom de tre institutionernas gemensamma uttalande om kamp mot rasism och främlingsfientlighet. Sedan dess har vi fortsatt med många åtgärder och initiativ, varav den senaste rättsakten är stadgan om grundläggande rättigheter. Vi kommer att utan avbrott fortsätta med detta.
Den här veckan för vi inga debatter om aktuella och brådskande frågor. I går blev Elfenbenskusten ännu ett exempel, efter Serbien, på engagemang och kamp för demokratin när man där motsatte sig en militärkupp och manipulerade val. Jag anser att vi bör sända ett budskap om vår solidaritet och Europaparlamentets stöd till Laurent Gbagbo, vinnare i valet.
Förslag till ändringar gällande avsnitten I, II, IV, V, VI, VII och VIII i förslaget till allmän budget för budgetåret 2001 avseende Europaparlamentet, rådet, domstolen, revisionsrätten, Ekonomiska och sociala kommittén, Regionkommittén och ombudsmannen
(De gröna öppnade gula paraplyer med texten " Klimatförändringar" ) Talmannen.Trots att den gula färgen passar väl ihop med de blå stolarna vill jag uppmana er att slå ihop paraplyerna så att vi kan rösta om budgeten på det värdiga sätt som är önskvärt för kammaren.
Wynn (PSE), ordförande för budgetutskottet. (EN) Fru talman! Som ni sade tidigare, kommer detta att bli en lång process. Normalt sett vill vi strömlinjeforma budgetomröstningarna, så att vi kan klara av dem så snabbt som möjligt. Det finns emellertid många ändringsförslag denna gång. Samtidigt som jag respekterar folks demokratiska rättighet att lägga fram ändringsförslag, måste jag ändå varna kammarens ledamöter att om vissa av ändringsförslagen som inte finns med i det allmänna ramavtalet mellan grupperna röstas fram, så kommer vi att börja överskrida taken och därmed måste vi avbryta omröstningen.
Det finns inga marginaler i stort sett inom alla kategorier. Om denna omröstning inte går som vi planerat, var då medvetna om att jag kanske ställer mig upp, eller Haug kanske ställer sig upp, för att säga att vi måste avbryta omröstningen. Sedan kan vi avgöra vad vi kan rösta om.
Jag vill göra två vädjanden. Ett riktar sig till våra kolleger i utskottet för jordbruk och landsbygdens utveckling, som har lagt fram över 30 ändringsförslag. Ändringsskrivelsen kommer att läggas fram före andra behandlingen och det är då vi kommer att fatta de slutliga besluten om jordbruksfrågorna. Om jag får be dem att dra tillbaka dessa ändringsförslag, skulle detta spara mycket tid.
Jag vill också fråga Heaton-Harris och hans kolleger om de kan dra tillbaka sina 33 ändringsförslag. Detta skulle alltså spara oerhört mycket tid. Jag måste säga att de 33 ändringsförslagen är långt bättre än de 393 som lades fram av Heaton-Harris och hans kolleger i utskottet. Vi måste alltså vara tacksamma att det bara är 33 stycken, men jag skulle välkomna ett tillbakadragande av dem. Det skulle påskynda detta förfarande betydligt.
Fru talman! Rörande Wynns anmärkning om antalet ändringsförslag som mitt utskott lagt fram, så är det på sin plats att påpeka att detta är en del av den demokratiska processen och om vi inte är här för att ifrågasätta och ta upp frågor, varför är vi då här?
Fru talman! Det är en fråga som ännu inte har besvarats, nämligen om utskottet för jordbruk och landsbygdens utveckling är villigt att dra tillbaka sina förslag. Det är jag mycket angelägen om att få veta, för det är det största problemet. Om vi antar ett enda förslag - det vet ni, det vet kollegerna, det har jag påpekat mer än en gång - så har vi så att säga redan handlat i strid med det interinstitutionella avtalet, eftersom vi i sådant fall överskrider marginalerna för betalningarna. Skulle ni kunna fråga någon i utskottet för jordbruket och landsbygdens utveckling igen?
- (DE) Fru talman! Jag har förståelse för föredragandens invändningar, men i förslagen från utskottet för jordbruk och landsbygdens utveckling röstas inte bara om pengar utan det röstas även om en bestämd inriktning. Här framgår ganska tydligt vad utskottet för jordbruk och landsbygdens utveckling vill, och vi kan tyvärr inte dra tillbaka förslagen utan kommer att låta dem gå till omröstning, så får vi se vad parlamentet gör av det hela. Vi i utskottet för jordbruk och landsbygdens utveckling anser att innehållet i förslagen är förnuftigt och kan därför inte dra tillbaka dem. Jag hoppas att jag härmed även talar för de övriga samordnarna.
Svaret är tydligt. Fru Haug, jag tror att ni vill lägga fram kompromissförslag.
Enligt föredragningslistan följer muntlig fråga (B5-0546/00) av Varela Suanzes-Carpegna för fiskeriutskottet till kommissionen om läget i förhandlingarna om ett nytt fiskeavtal med Marocko.
Herr talman, herr kommissionär, kära kollegor! Jag måste börja med att beklaga att kommissionären för fiske, Fischler, inte kan vara här i dag. Jag har talat personligen med honom denna vecka och anledningen är sammanfallandet med en fiskerihändelse i Bryssel, något som vi redan hade kritiserat från fiskeriutskottet: ett seminarium om fiskekontroll till vilket vi parlamentsledamöter har blivit inbjudna till just en vecka då vi har plenarsammanträde i Strasbourg, ett kalendarium som meddelas ett år i förväg. Det är därför dubbelt så allvarligt. Detta är vad jag har informerat Fischler om och nu upprepar jag det offentligt.
Inför denna situation och det förestående möjliga inledandet av förhandlingarna nästa måndag i Bryssel, kommer kommissionen i dag att ge oss, tror jag, mycket information just om att förhandlingarna kommer att påbörjas - vilket vi får hoppas - från och med måndagen den 30 oktober. Logiken i att inte avslöja här, enligt vad kommissionären har sagt mig, den strategi som kommer att föras i dessa förhandlingar är motiverad och lovvärd.
I egenskap av ordförande i fiskeriutskottet vill jag utnyttja vår muntliga fråga och den här debatten för att lägga fram några överväganden för båda parterna - vårt resolutionsförslag riktar sig nämligen till båda parter - och jag vill göra detta med allra största lugn.
För det första vill jag betona den stora oro som fiskeriutskottet känner för den enorma förseningen av förhandlingarna på nästan ett år från det att det senaste avtalet upphörde att gälla - vilket har motiverat vår muntliga fråga som vi hade formulerat redan i september.
För det andra vill jag understryka det samförstånd som har nåtts i vårt utskott - och jag erinrar här om vår befogenhet till samtycke, vilket är nödvändigt inför ett fiskeavtal med Marocko - ett samförstånd för att klart och tydligt förmedla budskapet i kommissionens resolutionsförslag, vilket samtliga politiska grupper har förhandlat och lagt fram och som vi skall rösta om i dag.
Angående resolutionsförslaget vill jag framhålla vårt starka stöd till Europeiska kommissionen för att fortsätta att förhandla med Marocko och vi uppmanar Marocko att gå med på att förhandla så att en tillfredställande och fördelaktig lösning för båda parter kan uppnås, en lösning som måste vara möjlig, och som det måste vara möjligt att finna. Som det står i vårt förslag, det kan inte vara möjligt att det inom ramen för de nära relationer av alla slag mellan båda parter (politiska, ekonomiska, finansiella, kulturella, handelsrelationer och så vidare) och med ett associeringsavtal inblandat, inte finns utrymme för ett sådant fiskerisamarbete som Europeiska unionen begär. Det finns ett mycket stort utrymme för att samarbeta om fiskefrågor, och om båda parter visar god vilja kan och bör detta uppnås. Det finns bara en väg att gå när det gäller att bevara fiskeresurserna. Europeiska kommissionen tillämpar i sin gemensamma fiskeripolitik den grundläggande principen om ansvarsfullt fiske och bevarande av fiskeresurserna, och dessa förutsättningar är oumbärliga för alla, för marockanerna, för européerna och för de icke-européer som fiskar i Marockos vatten.
Emellertid, när detta har sagts, vidhåller vi också att vi inte godtar vilket avtal som helst. Det måste vara ett avtal som stimulerar samarbetet inom fiskerinäringen och den marockanska fiskerisektorn, men som också helt och fullt tillgodoser de europeiska flottornas fiskeintressen. Det skulle vara beklagligt om så många ansträngningar inte skulle leda till en lösning som alla här innerligt önskar och att våra förbindelser med det marockanska suveräna folket skulle förbindelserna med Europeiska unionen bör spela en avgörande roll för att stödja dessa höga förväntningar. Det skulle vara mycket synd, jag upprepar detta, att krossa dessa lovande framtidsutsikter och de många möjligheterna till ett ömsesidigt samförstånd.
I punkt 8 meddelar vi också kommissionen vad vi förväntar oss att den vidtar för åtgärder i det fall det inte skulle vara möjligt att uppnå ett tillfredställande avtal.
Från denna talarstol och i kraft av vår europeiska representativa demokrati, riktar jag en vädjan till båda parter som skall mötas i Bryssel den 30 oktober på allra högsta nivå - den europeiske kommissionären för fiske och Marockos fiskeriminister om hans aviserade närvaro i Bryssel bekräftas, vilket jag hoppas, samt de höga delegationerna med Marockos statssekreterare för utrikes frågor, om detta också bekräftas, och med generaldirektören för fiske från Europeiska unionen i ledningen - om förnuft och gott omdöme, att de för en allvarlig dialog och finner lösningar.
Jag avslutar, herr talman, med att säga att det finns många möjligheter att uppnå detta och det finns fortfarande tid, även om det tyvärr inte återstår så mycket. Unionens folk som vi företräder här kräver detta.
. (FR) Herr talman, mina damer och herrar! Kommissionen har vidhållit samma ståndpunkt vid alla sina kontakter med Marocko, och denna ståndpunkt återspeglar det mandat som godkändes av rådet i oktober 1999. Det är nu lämpligt att inleda en ny fas i våra förbindelser med Marocko, i en anda som det inte finns något bättre exempel på än våra konkreta förslag om det stöd som kan riktas till den marockanska fiskesektorns tillväxt och utveckling, i enlighet med de prioriteringar som slagits fast i den marockanska regeringens femårsplan. Alla våra ansträngningar under de senaste månaderna - varje gång de berörda parterna har hållit möten om tekniska och politiska frågor - har framför allt handlat om konturerna för ett nytt partnerskap inom fiskesektorn, ett partnerskap som bör vara fördelaktigt för bägge parter samt väl balanserat.
Efter Fischlers senaste besök i Marocko, den 16 oktober i år, då han välkomnades av kung Muhammed VI och kunde föra diskussioner med den marockanske premiärministern Youssoufi och fiskeministern, tycks viktiga framsteg vara inom räckhåll. Man kan faktiskt anse att dessa diskussioner ledde till att man verkligen kom igång med förhandlingarna om ett nytt partnerskap inom fiskesektorn. Vi kom överens om att den nya samarbetsform som därmed inrättas bör ta hänsyn till bägge parters intressen, och vi noterade det faktum att Marocko ser ett nytt partnerskaps möjliga sysselsättningseffekter som en viktig del av vårt samarbete.
Å gemenskapens vägnar har kommissionen upprepat att den är beredd att stödja fiskesektorns utveckling i Marocko, men att detta mål skall förverkligas utan att man förlorar de europeiska intressena ur sikte, vilka hänger samman med möjligheten att varaktigt fiska på marockanska vatten. I våra ögon är det oerhört viktigt att gemenskapens fiskare återupptar sina aktiviteter på en nivå som är förenlig med skyldigheten att säkerställa hållbara resurser. Vi har följaktligen nått ett samförstånd om att arbeta för ett ansvarsfullt partnerskap, och nu skall Marocko lägga fram sin ståndpunkt vid ett sammanträde, som kommer att hållas - vilket ni påpekade - i Bryssel den 30 oktober, dvs. på måndag.
Låt mig till sist betona att Europeiska unionen och Marocko önskar att samarbeta i framtiden, men att båda parterna också måste visa flexibilitet. Att maximera sina krav leder oss ingen vart. Alla våra insatser är nu självklart inriktade på att eftersträva ett rättvist avtal med Marocko, men kommissionen funderar dessutom, i samarbete med de främst berörda medlemsstaterna, på vilka åtgärder som skulle kunna vidtas för att hjälpa sektorn i fråga, i den händelse det inte skulle uppnås ett samförstånd om ett nytt partnerskap. Kommissionen har gott hopp om att det kommer att bli möjligt att upprätta ett balanserat partnerskap med Marocko. Men vi vill klargöra att det under alla omständigheter är alltför tidigt att förutsäga exakt vilken typ av åtgärder som kommer att vidtas om den marockanska sidan skulle inta en negativ attityd.
Herr talman, herr kommissionär! I morgon infaller årsdagen av vår senaste debatt här i parlamentet om Marocko. Man kan knappt tro det, ett helt år har gått. Mycket vatten har hunnit rinna utför Rhen, avtalet har ändå löpt ut utan att ha blivit ersatt. Man talar om ytterst svåra samtal och långdragna överläggningar. Vi sitter alltså efter ett år åter här och skulle kunna föra nästan samma debatt. Det är bara det att det inte för oss vidare. Jag hade hoppats på en seger för förnuftet, men förgäves.
Nu är det så att det har kommit ett pressmeddelande från kommissionen och vidare finns Busquins meddelande från i morse. En marockansk delegation kommer att förklara sin ståndpunkt i Bryssel den 30 oktober. Kommissionär Fischler har även bekräftat detta för mig. Märk väl, det rör sig om ett ställningstagande från den marockanska sidan. Detta innebär på intet sätt att man ännu nått slutet på förhandlingarna. Jag frågar: Har vi över huvud taget påbörjat dem? Eller pratar vi bara i det blå? Vi har denna vecka genomfört ett extra sammanträde med fiskeriutskottet och genom omröstning kommit fram till ett gemensamt beslut, som skall underbygga vår muntliga fråga från i morse och visa hur bekymrade vi är. Jag har haft det svårt med utskottets sammanträde och också med själva beslutet, eftersom vi eventuellt ingriper i ett löpande förfarande även om vi hittills inte fått ta del av något som är riktigt nytt. Hade det ändå inte varit bättre att skjuta på saken? Men har vi tillräckligt med tid? Jag kan mycket väl förstå hur bekymrade de berörda fiskarna från Spanien och Portugal är. Som ledamot från den tyska kusten kan jag sätta mig in i hur fiskarna och deras familjer mår, som bokstavligen sitter på torra land, och det sedan månader tillbaka.
För bara några få veckor sedan var jag själv i Algeciras på den spanska sydkusten. Det ligger inte långt ifrån Marocko. Båtarna låg fastsurrade i hamnen och fiskarna är dömda till overksamhet. De är missnöjda och besvikna på Europa. De sociala och ekonomiska följderna av att avtalet ännu inte har förnyats är enorma. För inte bara några tusen fiskare berörs utan också mer än 20 000 människor som arbetar i de fabriker som tar hand om produkterna. från fisket En positiv nyhet finns att rapportera: möjligheten att få ekonomisk kompensation har förlängts till slutet av detta år. Men detta är bara en droppe i havet. Naturligtvis är avtalet med Marocko en politisk fråga. Politik handlar naturligtvis också en del om känslighet och diplomatisk takt. Nu när vi börjar se ljuset i slutet av tunneln bör vi inte, knappast, drämma till med en massa krav. Men jag är av den uppfattningen att tillräckligt mycket porslin krossades förra året och att vi nu måste gå varsamt fram. Varsamhet är strategin för dagen. Men har vi då fortfarande tillräckligt med tid? Tyvärr går samtalen trögt.
Jag önskade att vi, kommission och parlament, gemensamt kunde sätta igång något. Är det då verkligen orimligt att kräva att Europaparlamentet även i detta fall blir direkt delaktigt i förhandlingarna? Avtalets betydelse och dess ekonomiska följder för gemenskapens budget rättfärdigar detta. Varför får vi inte denna självklarhet till stånd? Finns det något att dölja bakom stängda dörrar? Jag är mycket intresserad av att veta hur den senaste utvecklingen ser ut, hur de närmast följande, avgörande dagarna gestaltar sig och vad som då kan eller måste göras för att leda förhandlingarna till ett framgångsrikt slut. Jag förutsätter att man iakttar den försiktighet som krävs och förväntar mig ett snabbt och gott resultat. Jag önskar kommissionären lycka och framgång och hälsar den marockanska delegationen hjärtligt välkommen.
Herr talman! Herr Fischlers frånvaro i denna debatt är talande, men för mig är generaldirektören Smidts frånvaro än mer talande. Jag kan förstå kommissionärens skäl, men inte generaldirektörens.
Herr Busquin, det sägs att kommissionen är ett kollegialt organ. Men jag anser att om den verkligen var det, skulle den ända från början ha tagit itu med den komplicerade frågan om fiskeavtalet med Marocko, i ett globalt perspektiv där samtliga kommissionärer skulle ha varit involverade.
Jag tvivlar på att ni innan i dag hade hört talas om detta problem, som i denna debatt kommer att presenteras er med all sin obarmhärtighet. Ni kommer att lämna kammaren i dag klokare än förut, vad vi ville var att kunna gå härifrån med mer information.
Det är en klen tröst att Europeiska unionen finansierar kompensation till fiskarna och skeppsredarna. Vad de har sagt till oss ända från början är att de vill fiska. Hur som helst upphör hjälpen den 31 december, det utsatta datumet för omstruktureringen av fiskeflottan.
Vilken början på det tredje årtusendet för Europeiska unionen: vi omstrukturerar flottan därför att vi inte har kunnat förhandla fram ett nytt fiskeavtal med Marocko. Elva månader efter att det förra avtalet upphörde är det inte någon som försäkrar oss om att vi kommer att kunna nå ett nytt avtal före den 31 december. Vad som inte har uppnåtts under elva månader kommer knappast att kunna uppnås på några dagar.
Herr Busquin, som ledamot av detta parlament har jag ibland haft känslan av att Europeiska kommissionen, kommissionären, och framför allt generaldirektören för fiske, uppförde sig som om de skämdes för sektorn och till och med för de medlemsstater som de är kallade att företräda i denna förhandling. Vi visste alla från första början att det var en svår förhandling. Allt eftersom tiden gick visade det sig att det inte bara var svårt utan också kanske kunde visa sig vara omöjligt. För kontakterna kan inte påbörjas med att man vänder ryggen åt de krav som sektorn ställer och accepterar de marockanska kraven utan diskussion.
Jag förklarar Europaparlamentets session återupptagen efter avbrottet fredagen den 27 oktober 2000.
Kära kolleger! Som ni vet tillkom i förra månaden fyra nya offer på den outhärdliga listan över de personer i Spanien som förlorat livet i ETA:s terroristattentat. Låt mig räkna upp dem: José Francisco Querol Lombardero, general och ämbetsman vid Högsta domstolen, Jésús Escudero García, polis och Querols livvakt, Medina, Querols chaufför samt Jesús Sánchez Martínez, busschaufför.
Mina tankar går också till de många personer som sårades vid attentatet i Madrid den 30 oktober. Vi kan tyvärr bara upprepa våra känslor av revolt och absolut fördömande av detta blinda våld. Och jag föreslår att vi håller en tyst minut.
Talmannen. Många av dem var mycket unga. De for glatt iväg för att åka skidor i de österrikiska alperna: 155 av dem dog under fruktansvärda omständigheter genom tragedin i bergbanan i Kaprun. Jag sände genast på parlamentets vägnar kondoleansbrev och uttryckte vår solidaritet till Österrikes president Thomas Klestil och förbundskansler Wolfgang Schüssel inför den prövning som ett sådant drama innebär för offren, deras närmaste och hela det österrikiska folket.
För att visa i hur hög grad hela Europa deltar i den sorg som har drabbat ett land i unionen vid detta speciella tillfälle har jag begärt att Europaparlamentets flaggor skall hissas på halv stång i dag. Jag föreslår att vi håller en tyst minut.
Fru talman! Ett hjärtligt tack för den medkänsla och det medlidande ni uttrycker i samband med den fruktansvärda katastrof som vi just har fått uppleva. Många av dessa huvudsakligen unga människor steg på tåget med förväntningar om glädje, nöje, om en positiv upplevelse, och vad de fick var den fruktansvärda och tragiska upplevelsen av döden. På många parlamentsledamöters vägnar - jag vet inte om ytterligare någon kommer att ta upp detta - åtminstone på min grupps och min delegations vägnar vill jag tacka er.
Fru talman! När ni nu tagit upp denna fråga i så klara och medkännande ord vill jag passa på att meddela att vi av samma skäl avstår från en egen brådskande och aktuell fråga. Jag ber om förståelse för att vi då inte nödvändigtvis behöver en egen brådskande och aktuell fråga.
Fru talman! Jag vill på min delegations vägnar framföra vårt varma tack för det deltagande ni på Europaparlamentets vägnar visat vår förbundspresident Klestil, förbundskansler Wolfgang Schüssel och därmed hela det österrikiska folket i samband med katastrofen vid Kitzsteinhorn. Jag vill även tacka för att flaggan är hissad på halv stång. Vi är förenade i chocken och sorgen efter de 150 dödsoffren och delar de anhörigas smärta. Vi vill uttala vårt djupa medlidande med dem. " Döden är mäktig, vi är alla hans men skrattar ändå" , skrev den store österrikiske lyrikern Rainer Maria Rilke en gång. Inför det flammande infernot i en av de bergbanor som skulle vara särskilt säkra och som leder upp till ett av de vackraste österrikiska alplandskapen, träder allt annat i bakgrunden, och beredskapen att dela smärta och sorg blir allas vår tröst.
Sålunda fann jag det passande att hedra offren, som inte enbart kom från min hemtrakt, utan från många europeiska länder och från andra sidan havet, med en tyst minut, och även jag är av den åsikten att vi här bör ta avstånd från en resolution.
Protokollet från sammanträdet fredagen den 27 oktober har delats ut.
Fru talman! I protokollet från den 27 oktober registrerades vårt beslut att utfärda en resolution om de italienska " lettori" , och vi var mycket tacksamma för att kammaren röstade igenom det med en så stor majoritet. Samtidigt bör kammarens ledamöter få veta att ordföranden för det aktuella lärarförbundet i förra veckan fick besök i sitt klassrum av polisens antiterroriststyrka, som skulle kontrollera om han planerade att genomföra någon våldsam demonstration mot utbildningsministern. Detta kan väl knappast ses som ett positivt gensvar på vårt resolutionsförslag.
Nästa punkt på föredragningslistan är behandling av det slutliga förslaget till föredragningslista som upprättades av talmanskonferensen torsdagen den 9 november i enlighet med artikel 110 i arbetsordningen.
Vad gäller betänkandet av Ceyhun för utskottet för medborgerliga fri- och rättigheter samt rättsliga och inrikes frågor har jag två anmodanden: en begäran av Europeiska socialdemokratiska partiets grupp att återförvisa betänkandet till utskottet och en begäran av gruppen De gröna/Europeiska fria alliansen att uppskjuta behandlingen av betänkandet till ett senare sammanträde.
Jag ger ordet till Ceyhun som talar i egenskap av föredragande och på den socialdemokratiska gruppens vägnar.
Fru talman! Det är en liten ändring till protokollet. Vid ändringen av föredragningslistan för torsdagen den 16 november behandlades den brittiska ubåten i Gibraltar och tre inlägg gjordes. Poetterings och Barón Crespos inlägg är troget återgivna i protokollet där den ena begärde och den andra gick på den politiska kompromissen
från Europeiska folkpartiets grupp (kristdemokrater) och Europademokrater för att frågan skulle tas upp på föredragningslistan för december. Men det gjordes ytterligare ett inlägg, av Galeote Quecedo, vilket inte är upptaget i protokollet, där förekommer bara hans namn.
Låt mig ge förklaringen att detta återspeglar en enligt vår mening omotiverad rädsla för den som läser vårt resolutionsförslag objektivt, och det gör att vi fruktar att ett nytt utelämnande kan inträffa i december. Men detta är som sagt en förklaring. Jag begär helt enkelt att Galeote Quecedo skall tas med i protokollet.
Tack, herr Aparicio Sánchez. Vi kommer alltså att komplettera protokollet med Galeote Quecedos uttalande.
Fru talman! Vissa av oss hade förväntat sig ett tillkännagivande från talmannen i går om Sacharovpriset - vem som hade fått det, röstsiffrorna och när det överlämnas i kammaren. Kan ni ge oss information om detta i dag eller så snart som möjligt?
Herr Bethell! Det gäller inte justeringen av protokollet, men jag kan mycket gärna tala om för er att talmanskonferensen röstade för att föreningen " Basta Ya" skall få årets Sacharovpris. Priset kommer att delas ut till föreningen " Basta Ya" under den kommande sammanträdesperioden i december.
Nästa punkt på föredragningslistan är rekommendation (A5-0325/00) av Duff och Voggenhuber för utskottet för konstitutionella frågor om godkännande av utkastet till Europeiska unionens stadga om grundläggande rättigheter i Europeiska unionen.
Fru talman! Låt mig som ledamot från Salzburg först framföra ett stort tack till er för de ord av uppmuntran och tröst som ni yttrade i går. När sorgehögtiden äger rum på fredag i katedralen i Salzburg för denna den största katastrof som drabbat min hembygd under de senaste årtiondena, då vet jag att detta parlament kommer att vara en del av den sörjande församlingen, och jag tackar er för era deltagande ord och tröst för de anhöriga.
Fru talman, mina damer och herrar! Efter nio månaders arbete, där vi kämpat för att komma fram till ett samförstånd, föreligger nu utkastet till stadga om de europeiska grundläggande rättigheterna. I dag skall vi säga " ja" eller " nej" till detta, och föredraganden föreslår att kammaren skall godkänna denna stadga om de grundläggande rättigheterna och anta den. Det föreslår vi av full övertygelse. Jag vet att många av er, och även jag, beklagar att vi i dag bara säger " ja" eller " nej" och inte kan förmedla även andra politiska budskap till rådet, som kanske vore nödvändiga i detta sammanhang och som kunde uttrycka denna kammares kritiska stöd för stadgan om de grundläggande rättigheterna, vilken bara kan utgöra ett första steg, eftersom den ännu långt ifrån har uppnått det som parlamentet i mars i år begärde av detta politiska projekt.
Men det är nödvändigt att här också erinra om vad denna stadgas värde består i - om den antas. Jag tror att det finns en första grundläggande rättighet, en oskriven grundläggande rättighet, nämligen människornas rättighet att känna till sina rättigheter. Denna grundläggande rättighet kommer nu att uppfyllas. Av de vaga formuleringarna och principerna om rättigheter i unionen får vi nu ett klart system för de grundläggande rättigheterna, som är bindande för alla EU-institutioner och för medlemsstaternas tillämpning av europeisk rätt. Värdet av denna stadga består också i att rättigheter som är stadfästa rättigheter inom folkrätten - stadfästa, men icke på ett bindande vis, stadfästa, men utan möjlighet att lämna in klagomål, stadfästa, men utan garantier - görs till rättsliga principer, ja till författningsprinciper i själva unionen, och med säkerhet kommer det här också att utvecklas en dynamik, som en dag kommer att leda till att denna stadga om de grundläggande rättigheterna blir bindande.
Men det är en revolution i diskussionen och i de grundläggande och mänskliga rättigheternas historia att man i denna stadga för första gången tagit upp de sociala rättigheterna, jämbördiga med de klassiska mänskliga rättigheterna och de klassiska grundläggande rättigheterna, vilket inte på något liknande sätt är fallet i någon lista över grundläggande rättigheter i någon medlemsstat. Denna stadga ger också uttryck för en gemensam värderingsgrund för alla kandidatländer, för alla stater som vill ansluta sig till denna europeiska union, och just när det gäller de sociala rättigheterna ger den en klar signal till kandidatländerna att de skall uppfylla dessa sociala normer.
Den innebär, även om många stats- och regeringschefer inte vill erkänna det, enligt min djupa övertygelse, också ett påbörjande av den författningsprocess som detta parlament så ofta och envist har krävt. Jag är övertygad om att denna stadga om de grundläggande rättigheterna lägger grunden till en kommande europeisk författning och en författningsprocess. Jag tror att det kan få oss alla att godkänna denna stadga, även om det i detaljerna kan vara svårt att acceptera att många rättigheter, flera väsentliga rättigheter, som parlamentet med all rätt och av goda skäl har krävt för människorna i Europa, inte finns med i stadgan. Det är svårt att inse att rätten till en rättvis lön inte finns med, och att vi stötte på oövervinneligt motstånd när det gällde att ta med rätten till ett människovärdigt existensminimum, rätten till arbete, rätten till bostad. Jag tror att denna stadga måste kompletteras i framtiden, om den skall bli till grundstenen för en europeisk författning. Men det får inte hindra oss från att beslutsamt ta detta första steg.
Jag hoppas att detta parlament, även om det i dag bara säger " ja" till denna stadga om de grundläggande rättigheterna, under de närmaste veckorna klargör att det begär av rådet att stadgan skall vara rättsligt bindande, och att den också måste ge människorna möjlighet att vända sig till EG-domstolen. Jag hoppas att denna kammare med stor majoritet i sin resolution i Nice kommer att ge eftertryck åt dessa krav.
Jag är nu framme vid slutet. Jag vill bara, med er tillåtelse, också tacka min medföredragande för hans stora, engagerade och beundransvärda arbete, och jag tackar er för ert stöd.
. (EN) Fru talman! Vad man än anser om mandatet från Europeiska rådets sammanträde i Köln, var det knappast överraskande att det konvent som inrättades för att ge förslag till en stadga lyckades fullständigt med att uppfylla mandatet. Vi stod inför en ytterst svår uppgift när det gällde att skriva in de grundläggande fri- och rättigheterna i medlemsstaternas författningsmässiga traditioner och också inom ramen för gemenskapslagstiftningens allmänna principer.
Jag anser att konventet lyckades med att få en bra balans mellan behärskning och ambition. Vi undvek att tränga undan fördragen och maximerade i stället deras genomslagskraft genom att för första gången göra förhållandet mellan medborgarna och unionen klart och tydligt. Vissa kommer att bli besvikna över att stadgan inte blev mer långtgående, men det handlar naturligtvis om en kompromiss som formades i konventets smältdegel, och den utgör en balans mellan konkurrerande politiska förhållningssätt, nationaliteter och kulturer.
Denna balans krävde ett brett samförstånd inom konventet och samma sak bör gälla inom Europaparlamentet. Parlamentet spelade en viktig roll vid utformningen av stadgan. Vi vann på att delta på ett kraftfullt sätt under förfarandet och de medborgare som vi företräder kommer att vinna på dess högtidliga införande, i synnerhet som det står i artikel 52.3 att unionen sedan kan gå vidare och ge ett mer omfattande skydd av de grundläggande fri- och rättigheterna, i samband med att den europeiska integrationen fortsätter.
Nästa punkt på föredragningslistan är presentation av revisionsrättens årsrapport för år 1999.
Jag vill hälsa revisionsrättens ordförande Jan O. Karlsson välkommen, och ger honom ordet direkt.
Fru talman, mina damer och herrar! På ledamöternas av revisionsrätten vägnar vill jag tacka er för att ha bjudit in mig hit för att presentera revisionsrättens tjugotredje årsrapport. Liksom tidigare år markerar denna presentation inledningen av ansvarsfrihetsförfarandet för budgetåret 1999.
Rapporten är liksom de senaste två åren utformad med kapitel med information om inkomster inom varje utgiftsområde i enlighet med budgetplanens rubriker. Ni kommer också att hitta ett kapitel som innehåller revisionsförklaringen (DAS) och bifogat rapporten finner ni revisionsrättens yttranden om sjätte, sjunde och åttonde Europeiska utvecklingsfonden.
De olika kapitlen i årsrapporten gäller fyra huvudpunkter. För det första finns det en analys om budgetgenomförandet av budgetförvaltningspraxis inom de specifika budgetrubrikerna. Ni kommer att se att revisionsrätten har lagt mer tonvikt på uppföljning av tidigare iakttagelser, som svar på de krav som framförts av detta parlament. I vart och ett av dessa kapitel rapporterar revisionsrätten om de framsteg som skett på flera områden om vilka den hade rapporterat tidigare och jag kommer att ta upp några av dessa frågor i min presentation.
För det tredje, som svar på en begäran av Europaparlamentet har revisionsrätten utvidgat sin revisionsförklaring och lämnar nu ytterligare information per utgiftsområde i varje kapitel. Slutligen framför revisionsrätten i varje kapitel ett antal andra viktiga iakttagelser vid granskningen. Många av dessa rapporteras också om i en mer detaljerad form i revisionsrättens särskilda rapporter.
Sedan det senaste ansvarsfrihetsförfarandet har rätten antagit 24 särskilda rapporter som innehåller resultaten av granskningar som fokuseras på många särskilda områden där gemenskapens budgetförvaltning kan förbättras. Även om dessa rapporter inte utgör en del av dagens presentation skall hänsyn tas till dem i ansvarsfrihetsförfarandet.
De totala inkomsterna för budgetåret 1999 uppgick till 86,9 miljarder euro. De BNI-baserade egna medlen utgör 43 procent av denna totalsumma. De momsbaserade medlen utgör 36 procent och de traditionella egna medlen utgör 15 procent av de totala medlen. De återstående 5 procenten består av överskott från tidigare år och annan inkomst. Detta innebär att fyra femtedelar av gemenskapens medel, bruttonationalinkomsten plus de momsbaserade medlen, bestäms genom att man använder statiska uppgifter vid fastställandet av beräkningsunderlaget.
Jag skulle vilja påpeka två av rättens större iakttagelser i detta sammanhang. För det första har revisionsrätten nu under flera år kommenterat användningen av statistiskt ackumulerade system (SEK 79) vilket för alla andra ändamål redan har ersatts av ett nyare system (SEK 95). Skillnaden är 16 år. Vidare i samband med kampen mot momsbedrägerier har revisionsrätten fastställt en metod baserad på en jämförelse mellan skattemässig och statistiska mellanliggande konsumtionsdata som kan vara synnerligen användbar för att peka på områden där det finns hög risk för skattebedrägeri. Den uppmanar därför medlemsstaterna att överväga att använda denna metod.
På tullområdet rapporterar revisionsrätten om komplexiteten och den varierande tillämpningen av passiv förädling. Men den stöder även kommissionens förslag att modernisera tullordningarna för att kunna ge en ekonomisk effekt.
Beträffande utgifterna för 1999 uppfördes ett totalt belopp på 93,6 miljarder euro i räkenskaperna som nya åtagande- och betalningsbemyndiganden som uppgick till 80,3 miljarder euro bokfördes. Detta är 96 procent respektive 92 procent av de tillgängliga anslagen för året. Utnyttjandegraden av budgetplanens beräkningar är 91 procent respektive 83 procent.
Utgifter från gemenskapens budget är spridda över många olika områden. Det är därför svårt att dra allmänna slutsatser om detta budgetgenomförande. Revisionsrätten lägger dock fram följande viktiga iakttagelser. Hälften av utgifterna för 1999 finns bokförda under den gemensamma jordbrukspolitiken. Som anges i kapitel 2 i denna årsrapport kan den höga utgiftsnivån, som är nästan 99 procent av de slutgiltiga anslagen, delvis förklaras av de många överföringarna, vilket i realiteten speglar den dåliga kvaliteten på utgångsberäkningarna av både inkomster och utgifter. Revisionsrätten uppmanar både kommissionen och medlemsstaterna att förbättra kvaliteten på dessa beräkningar.
Det fanns också många överföringar av anslag för strukturfonderna som avsevärt ändrade strukturen av budgeten 1999. Vidare fanns det stora skillnader mellan programbelopp och belopp anslagna i budgetplanen och de flesta av strukturfondernas insatser fick lov att planeras om. På detta område fanns det också ett för lågt utnyttjande av anslag för åtagande- och betalningsbemyndiganden och en ökning av transaktioner i slutet av året.
På områden där gemenskapsprogrammen genomförs direkt av kommissionen, såsom inre politik och externa åtgärder, är genomförandenivån något lägre. Det finns också en stark koncentration av åtagande- och betalningsbemyndiganden i slutet av året. Detta är något som vi har påpekat under åren.
Rätten upprepar följdriktigt sina kommentarer från tidigare år om de negativa effekterna av detta, exempelvis dåliga och snabba beslut, tung arbetsbörda som skapar en risk för misstag och så vidare.
Till sist, i de två kapitlen inre politik och externt bistånd anser revisionsrätten att kommissionens egna kommentarer till budgetgenomförandet är bristfälliga. Revisionsrätten välkomnar därför kommissionens tydliga åtagande i sitt svar för att grundläggande förbättra sin budget- och redovisningsrapport.
Revisionsrätten har lämnat en årlig revisionsförklaring sedan budgetåret 1994. Varje år har revisionsrätten framfört allvarlig kritik om den laglighet och korrekthet som ligger till grund för betalningarna och transaktionerna. Detta är återigen fallet. Granskningen av betalningarna för 1999 visade återigen en oacceptabel nivå av felaktigheter som gällde de underliggande transaktionernas belopp, korrekthet eller stödberättigande.
De flesta av dessa felaktigheter skedde på de områden av gemenskapsbudgeten som medlemsstaternas myndigheter ansvarar för. Det handlar huvudsakligen om att man inte följer reglerna för korrekta grunder för transaktioner, krav på för höga belopp, otillräckliga grunder samt uträkningsfel.
Det förekommer också andra försummelser med att följa förordningar och brister i systemen av vilka effekterna på betalningar inte direkt kan bedömas men som ökar risken för att felaktigheter sker. De vanligaste exemplen här är problem med att genomföra reglerande kontroller på ett otillräcklig sätt, med detaljerade styrkande verifikationer och underlåtenhet att följa upphandlingsförfaranden.
För året 1999 fick således revisionsrätten inte de nödvändiga bevisen vid sitt revisionsarbete för att säkerställa de underliggande transaktionernas laglighet och korrekthet, förutom på områdena egna medel, åtagandebemyndiganden och administrativa utgifter.
Å andra sidan för den sjätte, sjunde och åttonde Europeiska utvecklingsfonden ger rätten en positiv revisionsförklaring. Rättens skyldighet är inte bara att rapportera om upptäckta felaktigheter i dess revision utan vi bör också se till att våra iakttagelser tolkas och används rätt. Låt mig därför påminna parlamentets ledamöter om att det höga antalet felaktigheter som rätten hittat inte skall ses som en indikation på den bedrägerinivå som påverkar gemenskapsbudgeten.
De flesta av de fel i fråga om betalningar som rätten hittat beror på problem med otillräcklig finansförvaltning och kontroll och det är enbart fråga om en liten del av de upptäckta felaktigheterna som kräver en ytterligare granskning av OLAF eller medlemsstaternas myndigheter. En annan risk för misstolkning är att syftet med korrigerande åtgärder fastställs för att minska nivån på felaktigheter och att uppnå en positiv revisionsförklaring. Som rätten redan påpekade i sin tidigare rapport kräver en förbättring på medellång sikt en kombination av allmänna och specifika åtgärder, innefattande ett klargörande och en förbättring av kontrollförfaranden, i synnerhet på medlemsstatsnivå. I detta sammanhang välkomnar revisionsrätten kommissionens plan om förbättrad finansförvaltning som presenterats för den myndighet som beviljar ansvarsfrihet med hänsyn till ansvarsfrihet för budgetåret 1998.
Denna kommentar leder mig till några synpunkter på reformen av kommissionen. Revisionsrätten är positiv till de ansträngningar som görs av Prodis kommission för att skapa en modern och stark struktur för förvaltning och kontroll och att samtidigt inrikta arbetet på det sätt på vilket politiska prioriteringar görs och medel anslås.
Många av de brister som kommission nu försöker få bort har understrukits av revisionsrätten vid många tillfällen. Exempelvis kommissionens förslag att öka ansvaret hos de tjänstemän som godkänner verkställighet av åtaganden och betalningar och samtidigt få bort det centralstyrda systemet med förhandstillstånd från styrekonomen för transaktioner samt även att skapa en oberoende revisionstjänst i linje med de viktiga krav på förbättrad budgetförvaltning som vi fastslår i vårt yttrande nr 4/97.
Ett annat område av reformen som nära motsvarar ett viktigt prioriterat område som revisionsrätten identifierat är en ökad inriktning på mätning av resultat- och genomförande inom en resurstilldelningsram som överensstämmer med förutbestämda prioriteringar och målsättningar som är klart definierade och mätbara.
På sektorsnivå har kommissionen nu tillkännagivit reformprogram som kan ses som ett svar på de farhågor som revisionsrätten uttryckt under flera år, till exempel förslag för att förbättra förvaltningen av externa biståndsprogram. Detta initiativ är helt klart grundat på en analys som är mycket lik den som revisionsrätten gjort - mycket utförligt beskriven i dess årsrapport för 1997.
Medan revisionsrätten uppmuntrar kommissionen att fortsätta från principer till praktisk tillämpning så snart som möjligt, måste man komma ihåg att hittills finns reformen fortfarande bara på papper. Genomförandet av denna nya reform kommer att kräva en verklig förändrad förvaltningskultur hos kommission, en process som förvisso kommer att ta tid.
Vi återupptar sammanträdet. Jag bör förklara för er att det förefaller som om vi har ett tekniskt problem någonstans i byggnaden. De som installerade systemet har varit här en tid för att försöka ta reda på var problemet finns någonstans. Det verkar vara ett problem som kommer och går. Jag hoppas att det kommer att lösas så snart som möjligt.
Protokollet från gårdagens sammanträde har delats ut. Finns det några synpunkter?
Herr talman! På sidan 27 i bilagan till protokollet är min röst noterad för ändringsförslag 20 i Morillonbetänkandet. Jag delar inte de åsikter som uttrycks i ändringsförslaget och jag skulle vilja att det noterades att jag röstade emot det.
Detta kommer att rättas till i nästa protokoll, herr Watson.
Herr talman! Å min kollega van der Laans och mina egna vägnar vill jag få noterat att vi röstade emot ändringsförslag 15 i Morillonbetänkandet. Vi vill få våra röster noterade för frigivningen av Leyla Zana och de andra kurdiska fångarna.
Herr talman! Det kanske skulle underlätta om jag fick klargöra en punkt gällande förfarandet för detta ärende. I går var min grupp, som vid så många andra omröstningar här i kammaren, inställda på " autopilot" . Men några av oss kraschlandade faktiskt i omröstningen angående ändringsförslag 15, vilket kom från GUE-gruppen och behandlade kravet på frigivning av fru Zana och andra. Vi hade röstat fel.
Jag har redan fått detta ändrat, men jag skulle vilja be er formellt att under dagen underlätta möjligheten för kollegerna i ELDR-gruppen att kontakta sessionstjänsten. Några av dem är inte här nu, delvis beroende på avbrottet och delvis beroende på att frågan inte har kunnat förutses. Jag skulle vara tacksam för er hjälp i denna fråga.
Herr talman! Mitt ärende gäller mera framtiden än det förflutna, jag vill nämligen försäkra mig om att omröstningen i frågan om BSE sker i dag. Det här är ju ett ärende som medborgarna anser ytterst angeläget och intressant, och det vore rimligt om ärendet kunde slutföras nu.
Nästa punkt på föredragningslistan är betänkande (A5-0318/2000) av Cashman för utskottet för medborgerliga fri- och rättigheter samt rättsliga och inrikes frågor om förslaget till Europaparlamentets och rådets förordning om allmänhetens tillgång till Europaparlamentets, rådets och kommissionens handlingar (KOM(2000) 30 - C5-0057/2000 - 2000/0032(COD)).
. (EN) Jag har fått äran att lägga fram detta betänkande om en fråga som är av central betydelse för de människor som vi företräder och förvisso även för unionens framtid. Min målsättning med detta betänkande har varit att åstadkomma ett förslag som är politiskt moget, synnerligen förnuftigt och praktiskt för både institutionerna och medborgarna. Jag tror att mitt betänkande avspeglar detta och även min medföredragande Maij-Weggens uppfattning, till vilken jag ger en särskild eloge.
Låt mig betona att detta är en juridisk text, den måste vara detaljerad och vattentät. Det är inte en informationsbroschyr. Detta kommer senare. Emellertid beklagar jag att vissa personer har gett en vilseledande bild av detta betänkande för en kortsiktig politisk vinst. Några få billiga rubriker och några spaltrader i tryck avlägsnar sådana människor från verkligheten. Det här betänkandet är ännu mer brådskande i ljuset av de föreskrifter som antogs av rådet i augusti, det så kallade " Solanabeslutet" . Mitt betänkande fastslår bestämt att augusti-beslutet bör upphävas och så även andra beslut.
Vad vi strävar efter är en kulturändring. Som varandes en grupp av 15 medlemsstater har vi olika inställningar till frågan om offentlig tillgång till handlingar, men det gläder mig att se att Europaparlamentet i stor utsträckning står som ett bålverk mot de krafter som vill att institutionernas dörrar skall förbli stängda för allmänheten. Tillgång till handlingar och information om institutionernas verksamhet gör det möjligt för medborgarna att ställa Europeiska unionens styrande organ till ansvar och stimulerar en högre effektivitet. Jag är övertygad om att vi, med Maij-Weggens avgörande insats, har skapat en mogen och klok text och infört revolutionära förändringar för institutionerna, men också verkliga och påtagliga fördelar för de europeiska medborgarna.
Det står klart att artikel 255 i fördraget medger en vidare tolkning av medborgarnas tillgång till institutionernas handlingar, så tillåt mig att ge en översikt av några av ändringarna i mitt betänkande. Alla de institutioner och organ som omfattas av artikel 255 skall uttryckligen anges i regelverket och dessa skall inte bara omfatta utskott och arbetsgrupper utan alla byråer som skapats av institutionerna. Alla handlingar från institutionerna skall vara offentliga om det inte finns en god anledning till att de inte är det - grundad på en skadebedömning och ett begränsat antal undantag. Dessa undantag är godtyckliga och inte obligatoriska som vissa vill få er att tro.
Termen " handling" skall ges en vid tolkning och måste omfatta institutionernas interna handlingar, även om informationshandlingar, " arbetsdokument" , kan undantas. Som det sägs i kommissionens förslag, skall ett register för handlingar upprättas. Det skall innehålla handlingar som är direkt tillgängliga. Det bör också innehålla handlingar som klassificeras som " icke offentliga" med de undantag som detta innebär. På detta sätt får allmänheten kännedom om handlingarna och kan bestrida denna klassificering. Vidare måste tillgången till handlingar vara användarvänlig via Internet eller traditionella metoder och det kommer att pågå en kontinuerlig kontroll - som är extremt viktig - av den nya processen och hur parlamentet genomför denna.
Jag skulle vilja klargöra några andra aspekter. Det klassificeringssystem som beskrivs i mitt betänkande är ämnat att förenkla förfarandet för tillgång till handlingar. En ansökan om ett dokument skulle ifrågasätta tillämpningen av undantaget. När en begäran om en handling görs skall tillämpningen av ett undantag bedömas från fall till fall. Vad vi måste försäkra oss om är att de nu gällande och de framtida interinstitutionella avtalen, vilka jag hänvisar till i mitt betänkande, som rättslig grund har artikel 255 i syfte att garantera att ett sammanhängande ramverk avtalas mellan institutionerna, med en maximal rätt till tillgång för medborgaren.
Några ledamöter har antytt att jag i min text kommer för nära kommissionens och rådets synpunkter. Faktum är att de grundläggande problem som rådet och kommissionen förutser med mitt betänkande intressant nog är exakt de uppenbara meningsskiljaktigheter som finns mellan parlamentets majoritet och några av de mindre grupperna i denna kammare. Därför uppmanar jag rådet och kommissionen att ansluta sig till förändringen. Unionen måste flyttas närmare medborgaren. Den måste vara mer ansvarig och mer öppen, i synnerhet eftersom vi närmar oss en utvidgning. Vi måste tillsammans ta detta tillfälle i akt och lösa de problem som finns. Jag anmodar kammaren att stödja mitt betänkande.
frågor. (NL) Herr talman! Det har tagit lång tid för Europeiska kommissionen att lägga fram ett förslag på området öppenhet inom förvaltning. Ett antal ledamöter i det här parlamentet har efterfrågat detta i flera år. I början av denna valperiod lämnade jag själv in ett fullständigt initiativförslag till utskottet för konstitutionella frågor. Som svar på detta meddelade kommissionen att de inom 6 månader skulle komma med ett konkret förslag, och de har hållit sitt löfte.
Herr talman! I protokollet från gårdagens sammanträde anges på sidan 14 i den franska versionen att vi denna morgon skall återkomma till min begäran om att uppskjuta omröstningen om Villiersbetänkandet.
Jag anser att ögonblicket har kommit att göra det. Jag hade begärt att man skulle rösta om Villiersbetänkandet i november i Bryssel för att det finns några ganska känsliga ändringsförslag som jag inte vill att man röstar om med en slumpmässig majoritet.
Vi skall tala om det omedelbart. För ögonblicket har vi kommit till justeringen av protokollet.
Herr talman! I går begärde jag ännu en gång att omröstningen om betänkandet av Villiers skjuts upp. Det är ett mycket viktigt betänkande, som förtjänar bättre än att behandlas i en inte så tom kammare. Jag beklagar dessutom att kollegerna avstår från att infinna sig i Strasbourg på fredagar, men det är ett faktum, och om vi skulle rösta i dag riskerar vi att få ett resultat baserat på en slumpmässig majoritet; något som inte vårt parlament kan vara stolt över heller.
Förfarandet kräver att kollegerna uttalar sig om detta förslag: vi skall höra en talare för och en talare emot.
. (EN) Herr talman! Jag skulle vilja tala för Goebbels förslag. Jag tycker att vi skall överlåta detta till kammaren. Det är ni som skall bestämma om ni vill skjuta upp det eller inte. Fredagar i Strasbourg är en svår fråga för oss, men i dag tycker jag personligen att det vore bättre om grupperna hade möjlighet att rösta när flera ledamöter är närvarande, eftersom betänkandet är så känsligt - det handlar om parlamentets förfaranden i allmänhet och vårt förhållande till kommissionen.
Jag beklagar att inte fler ledamöter är närvarande i dag. Jag skulle inte begära detta om jag inte hade tyckt att detta var ett viktigt betänkande som fordrar att fler ledamöter är närvarande, eftersom vi fattar viktiga beslut.
Jag vet att frågan om fredagarna är känslig, så jag tycker att vi skall överlämna den till kammaren. Personligen skulle jag dock vilja vädja till er att ni röstar för en senareläggning av omröstningen om detta betänkande.
Vi har hört vår föredragande. Nu vill vi ha en talare för och en emot.
Herr talman! Jag gav mig in i politiken med hopp om att kunna övertyga människor med argument och då och då vinna omröstningar. Ett sätt att vinna omröstningar är att vara närvarande när dina motståndare inte är det. Om de förhindras från att närvara på grund av någon ofrånkomlig katastrof är detta ett brott mot demokratins spelregler, men om de inte bryr sig om att komma förtjänar de inte att vinna omröstningen. Det är inte parlamentet som tar ifrån dessa ledamöter deras rösträtt, det är ledamöterna som inte är här.
Herr talman! Detta är en principfråga. Vår kollega Villiers har inte heller stämt av detta i vår grupp. Likväl håller jag med vår kollega Villiers om att det rör sig om ett viktigt betänkande. Men även om det rör sig om ett viktigt betänkande så kan man rösta om det på fredag morgon.
Det är nu bara en enda gång till som vi sammanträder här på en fredag, nämligen i december. Jag var motståndare till att slopa fredagssammanträdet. Men visst, det måste var och en ta ställning till. Men så länge vi sammanträder på fredagen här i Strasbourg är detta en full arbetsdag.
Jag ber hela PPE-DE-gruppen och även vår kollega Villiers att rösta emot en framflyttning av ärendet till den andra novembersessionen. Vi har inte röstat om detta i min grupp. Det är inte heller bra. Därför ber jag att vi här och nu omedelbart går till omröstning.
Jag förklarar Europaparlamentets session återupptagen efter avbrottet den 17 november 2000.
Många kolleger har framfört en önskan om att vi skall hedra Gaetano Martino, med anledning av hundraårsjubileet av hans födelse.
Det är för mig en ära att i dag hedra minnet av denne store europé, vars namn är oupplösligen förknippat med Messinakonferensen 1955, där Europeiska gemenskapens grunder stakades ut.
Gaetano var en lysande läkare och politiker. Han hedrade denna kammare med tio års deltagande, där han valdes till talman två gånger under 1960-talet.
Hans ordförandeskap fullbordade en lång politisk karriär, under vilken han hade mycket höga befattningar; först i deputeradekammaren och sedan i den italienska regeringen, där han var utbildningsminister och därefter utrikesminister.
Som minister och ledamot av Europaparlamentet utkämpade han framför allt en mycket tapper strid för det europeiska universitetet i Florens.
Hans uppfattning var att Europas gemensamma grunder är kulturella och andliga.
Redan från början visade sig det europeiska bygget vara svårt och överhopat med hinder. Men Gaetano Martino övervann dem med framgång, med stöd av sin djupt rotade humanistiska bildning och sin orubbliga tro på Europa. Beviset för det är att han den 1 juni 1955 - dvs. mindre än ett år efter misslyckandet med den europeiska försvarsgemenskapen; ett ambitiöst projekt - åter började arbeta på ett enande genom att föreslå en konferens i Messina, som alla vet skulle utgöra grunden till Romfördragen från 1957. Den europeiska motorn - som då stod still - startade således plötsligt på nytt, och den gemensamma marknaden blev verklighet.
Vi har bestämt oss för att samla Gaetano Martinos tal i en publikation, eftersom de är uppbyggliga för ungdomarna, som inte har upplevt den hårda efterkrigsperioden. Från talarstolen i Strasbourg 1958 hävdade han: " för första gången i den här kontinentens historia, mer präglad av krig än av fred, bevittnar vi ett allmänt enande av ekonomin. Därmed tryggas framtiden, och ett perspektiv framträder om en stor gemenskap som omfattar människor med olika språk, seder och trosriktningar, och där vårt parlament är ett av de institutionella organen" .
Kära kolleger! Så här några dagar före Europeiska rådets toppmöte i Nice kan jag bara uttrycka en önskan om att arvet från Gaetano Martino och Messina-andan fortsätter att vara en inspirationskälla för oss alla, och särskilt för dem som har ansvaret för vår kontinents framtida öde.
Kära kolleger! I likhet med er alla hade jag självklart önskat att vi kunde öppna denna sammanträdesperiod utan att behöva erinra om de nya offren för ETA:s terrorism.
Tyvärr har ett nytt våldsbudskap riktats mot våra demokratier, med det särskilt förhatliga mordet på Ernest Lluch.
Den 22 november - dvs. samma dag som 25-årsdagen för kung Juan Carlos kröning, en händelse som öppnade vägen för demokratin i Spanien - fick en av denna demokratis främsta personer i sin tur betala med sitt liv för sin tro på frihet, tolerans och respekt för den andre.
Vid er sida, herr Enrique Barón Crespo, var han ert lands hälsovårdsminister. Tillsammans - herr Joan Colom - slogs ni under 1960-talet för demokratin i Spanien. Han var känd för att ha varit en aktör i den spanska övergången och för sin medverkan till Kataloniens självständiga status; han var älskad för sin hjärtlighet och respekterad för sina kvaliteter som politiker och framstående akademiker, men Ernst Lluch valdes ut av sina mördare av det enda skälet att han månade om rättsstatens principer.
Till hans familj, hans närmaste, hans vänner och alla dem i Spanien som tror på demokratins styrka, framför jag mitt djupaste medlidande.
Nästan en miljon spanjorer, oavsett politisk tillhörighet, har rest sig för att protestera mot detta föraktliga mord. Det är Europaparlamentets skyldighet att tala om för dem att det står på deras sida, och jag föreslår - än en gång - att vi håller en tyst minut för att visa vår solidaritet och våra starka känslor.
Protokollet från sammanträdet onsdagen den 17 november har delats ut.
Alla inlägg i ordningsfrågor får göras efter debatten om toppmötet i Nice, i enlighet med de önskemål ni har framfört. Ni vet att vi har en fullspäckad föredragningslista, och med stöd av de befogenheter som arbetsordningen ger mig för att se till att kammarens arbete fungerar väl, har jag således fattat detta beslut. Behåll därför alla era frågor till senare.
Nästa punkt på föredragningslistan är gemensam debatt om rådets och kommissionens uttalanden om sjösäkerhet och följande betänkanden:
(A5-0343/2000) av Watts för utskottet för regionalpolitik, transport och turism om förslaget till Europaparlamentets och rådets direktiv om ändring av rådets direktiv 95/21/EG om tillämpning av internationella normer för säkerhet på fartyg, förhindrande av förorening samt boende- och arbetsförhållanden ombord på fartyg som anlöper gemenskapens hamnar och framförs i medlemsstaternas territorialvatten (hamnstatskontroll) (KOM (2000)0142 - C5-0174/2000 - 2000/0065(COD))
(A5-0344/2000) av Hatzidakis för utskottet för regionalpolitik, transport och turism om förslaget till Europaparlamentets och rådets förordning om påskyndat införande av bestämmelser om dubbelskrov eller likvärdig konstruktion för oljetankfartyg med enkelskrov (KOM(2000)0142 - C5-0173/2000 - 2000/0067(COD))
(A5-0342/2000) av Ortuondo Larrea för utskottet för regionalpolitik, transport och turism om förslaget till Europaparlamentets och rådets direktiv om ändring av rådets direktiv 94/57/EG om gemensamma regler och standarder för organisationer som utför inspektioner och utövar tillsyn av fartyg och för sjöfartsadministrationernas verksamhet i förbindelser därmed (KOM (2000)0142 - C5-0175/2000 - 2000/0066(COD))
(A5-0336/2000) av McKenna, för Europaparlamentets delegation till förlikningskommittén om förlikningskommitténs gemensamma utkast till Europaparlamentets och rådets beslut om upprättande av en gemenskapsram för samarbete avseende oavsiktlig eller avsiktlig förorening av havet (C5-0501/2000 - 1998/0350(COD)).
. (FR) Fru talman, ärade parlamentsledamöter, fru kommissionär! Skälet till att jag var särskilt angelägen om att vara med er i dag för denna debatt om det första sjöfartspaketet i Europaparlamentet är att ni kommer att behandla tre viktiga texter, som utgör ett första nödvändigt steg i en fråga som den senaste tidens händelser olyckligtvis har fört upp på den aktuella dagordningen.
Europeiska unionen har en 60 000 km lång kuststräcka längs hav som hör till de mest trafikerade i världen. Unionen har en obestridlig roll inom sjöfarten, men med detta följer också ett stort ansvar. Alltsedan Erika-olyckan i december förra året har ett omfattande arbete uträttats inom våra europeiska institutioner i syfte att åstadkomma framsteg. Det första åtgärdspaketet i detta ärende, som föreslogs av kommissionen i mars, har behandlats av parlamentet och av rådet. Ett andra åtgärdspaket väntas inom de närmaste dagarna. Europeiska rådet i Biarritz har tagit upp denna fråga. Den kommer också att vara en viktig fråga under toppmötet i Nice.
Vid varje katastrof uttrycker de europeiska medborgarna sin vrede över den bristande sjösäkerheten, och den risk det innebär att tiotals fartyg fraktar förorenande och giftiga ämnen som dagligen passerar utanför våra kuster. Jag tror att vi måste förstå deras upprördhet och vrede. Vi vill naturligtvis göra så att saker och ting går framåt. Skall vi acceptera att ökningen av sjötransporterna, som är så nödvändiga för våra affärer och vår handel, sker på bekostnad av människors och miljöns säkerhet? Skall vi acceptera att allt fler, allt större och allt mer automatiserade fartyg seglar utanför våra kuster utan att alltid respektera de stränga reglerna för säkerhet, kontroll och navigering, eller sociala regler, till skillnad mot mark- och lufttransporter?
Vad vi inte längre kan acceptera är den logik som består i att göra jakten på lägsta möjliga pris till den styrande principen för sjöfartssektorn. Vad vi inte längre kan, och inte längre får acceptera, är den sorts bekvämlighet som vi vet existerar hos vissa stater, som ibland för bara några dollar registrerar de äldsta och rostigaste fartygen; ibland hos redare som anställer underkvalificerade och underbetalda besättningar, ibland hos klassificeringssällskap som för att inte förlora en kund ser mellan fingrarna när det gäller fartygens kvalitet och besättning, ibland finns den hos befraktare som framför allt försöker sänka sina kostnader.
Främst i Frankrike säger somliga till mig att vi måste vidta kraftfulla nationella åtgärder för att skydda den franska kusten, och en del föreslår rentav att vi skall införa franska kustvakter. Men Erika och Ievoli Sun var inte franska fartyg. Deras redare och klassificeringssällskap var inte franska, och båda seglade de på internationellt vatten när de förliste. Därför är det alltså på en mer övergripande nivå som besluten måste fattas, även om varje medlemsstat måste ta sitt ansvar, men det är på denna nivå, det vill säga lägst på europeisk nivå, som vi måste fatta besluten. Här har europaparlamentarikerna en roll att spela, och jag känner er beslutsamhet i denna fråga. Men det räcker inte, ni är dessutom nödvändiga för att göra så stora och så snabba framsteg som möjligt när det gäller gemenskapens regelverk.
De europeiska medborgarna har förstått, det ser vi dessa dagar när det gäller benmjöl och galna kor. .Hädanefter ställer de krav. De ställer krav på sina inhemska institutioner och begär att de skall visa sig så effektiva som möjligt, för om det i morgon inträffar en ny olycka, ett nytt haveri längs vår europeiska kust, så kommer vi alla med rätta att anklagas för att i någon form ha brustit i förhållande till dessa regler, som inte är tillräckliga. Ärade parlamentsledamöter, fru talman! Till er vill jag för min del säga att behandlingen av förslagen i dag är själva beviset på att Europaparlamentet är en effektiv institution som snabbt och effektivt vet att ta hänsyn till våra medborgares oro. Därför gläder det mig att viktiga framsteg är på väg att ta konkret form för en säkrare europeisk sjöfart, med Europaparlamentet, kommissionen och rådet som pådrivande kraft.
På grundval av de förslag som vi lämnade i februari i år har Europeiska kommissionen nämligen med allra största skyndsamhet utarbetat förslag. I dag behandlar ni dessa tre texter i första behandlingen. Jag har kunnat konstatera att parlamentet och dess föredragande besjälas av en obändig vilja att snabbt uppnå att dessa tvingande och effektiva texter om sjösäkerhet antas. Jag har också konstaterat att vi har den gemensamma målsättningen att förbättra sjösäkerheten och gör samma analys av metoderna för att uppnå detta mål. Samtidigt har jag precis som de föredragande noterat att det kan behövas en ytterligare genomgång av tekniska detaljer när det gäller texter som rör klassificeringssällskap och hamnstatens kontroll.
Man kan fråga sig om det faktum att en ny sammanträdesperiod i parlamentet äger rum i december inte också gör det möjligt att lösa ytterligare problem som återstår att övervinna. Ur ordförandeskapets synpunkt kan detta för övrigt också göra det möjligt att diskutera med medlemsstaterna för att uppnå en överenskommelse i rådet utifrån era förslag och anta texten i första behandlingen, om så krävs med kvalificerad majoritet. Vi kan försöka nå bredast möjliga samförstånd om systemet med klassificeringssällskapens ansvar, en skärpning av systemet med förbud mot tillträde för fartyg flaggade i stater på " svarta listan" , införande av manöverskrivare, och införande av inspektioner som till en början avser utpräglade högriskfartyg.
Vi måste redan nu glädja oss åt det arbete som har uträttats av parlamentet i fråga om en text som är avgörande för att öka sjösäkerheten, som rör avskaffandet av fartyg med enkelskrov. Om texten röstas igenom, vilket jag tror, kommer er föredragande att föreslå att över en tredjedel av oljetankfartygen med enkelskrov försvinner fram till 2005 och återstående två tredjedelar fram till 2010. Det är betydelsefullt och bör göra det möjligt att snabbt byta ut de farliga fartyg som passerar utanför våra kuster och skänka oss största möjliga säkerhet.
Fru talman, ärade parlamentsledamöter och föredragande! Som ni ser har vi här ett tillfälle att förbättra säkerheten inom sjötransporterna. Vi vet alla att de åtgärder som ni idag kommer att diskutera inte är tillräckliga. Stats- och regeringscheferna har erinrat om det brådskande behovet av att behandla ett andra paket med förslag som skall handla om övervakning, insyn i sektorn för sjötransporter, inrättandet av en europeisk byrå samt att alla aktörer och operatörer inom sektorn för sjötransporter skall göras ansvariga för farliga och förorenande produkter. I det sammanhanget har Frankrike för övrigt bekräftat behovet av gemenskapsinsatser vad avser utbildning och arbetsförhållanden för sjöfolk, och jag vet att flera av er även är mycket mottagliga för denna fråga.
Som ni förstår av denna hastiga beskrivning tycks mig beslutsamheten hos alla gemenskapens institutioner avgörande och jag är övertygad om att den är total. Här i Bryssel, i Europaparlamentet, börjar denna beslutsamhet att ge resultat, så att endast säkra och solida fartyg med utbildad besättning som arbetar under normala boende- och arbetsförhållanden skall tillåtas i trafik, att ansvaret äntligen skall ligga hos alla aktörer inom sjötransportsektorn, att reglerna för sjötransporter äntligen skall utvecklas så att kuststatens rätt och strävan att skydda sin miljö beaktas.
. (EN) Fru talman! Jag anser att det inte råder någon tvekan om att kommissionen i likhet med det franska ordförandeskapet anser att frågan om sjösäkerhet och miljöskydd är ytterst viktig. I själva verket har det varit bland de mest prioriterade frågorna på kommissionens dagordning sedan Erikas ödesdigra förlisning för 11 månader sedan. Ännu senare, för bara några veckor sedan, sjönk ett annat tankfartyg, Ievoli Sun, denna gång med kemikalier utanför Frankrikes kust. Ännu en gång påmindes vi om de potentiella, katastrofala följderna av sådana olyckor.
Den europeiska allmänheten kan inte längre fördra oljeutsläpp eller andra miljöolyckor orsakade av industriolyckor inom sjöfart eller på annat sätt. Medborgarna har rätt att förvänta sig att fartyg är säkra och att de kan transportera sin last på ett miljömässigt godtagbart sätt utan att sätta liv och ekonomi i fara för människor som bor på närliggande kuster. Låt mig säga att jag själv såg följderna av Erika olyckan när jag besökte platsen, och jag vet att det krävs mycket lång tid och mycket arbete och naturligtvis pengar för att sanera. Effekterna är katastrofala. Det är uppenbart att det på grund av geografin alltid kommer att vara samma områden som utsätts för risker från oljetransporter till havs, trots det faktum att sådana transporter gagnar unionen som helhet.
Vi har tagit detta budskap mycket allvarligt och det är ovanligt att kommissionen har agerat så snabbt och så konsekvent med sex olika lagförslag inom ett år som täcker mycket olika frågor. Allt gäller just kärnfrågan om reglering av sjöfarten som helhet och jag vill påminna er om att förutom de tre förslag som skall diskuteras här i dag kommer Erika II paketet, som Gayssot redan har nämnt, att läggas fram nästa vecka. I dessa åtgärder kommer man att föreslå inrättandet av en europeisk sjösäkerhetsbyrå, ett nytt europeiskt system för adekvat ersättning till offer för oljeförorening och ett nytt trafikkontrollsystem för EU:s farvatten.
Detta snabba och fokuserade tillvägagångssätt som resulterat i de två Erikapaketen och sex förslag har skapat en väldig slagkraft. Jag tror att det är rimligt att säga att först efter Erika-olyckan insåg och förstod medlemsstaterna och den internationella sjöfartsvärlden till fullo de europeiska institutionernas beslutsamhet att förbättra sjöfartssäkerheten. De har insett att beslutsamheten finns kvar även om sådana åtgärder medför motsättningar mellan EU och de internationella sjöfartsinstitutionerna och avseende sjöfartsindustrins ekonomiska intressen.
Nu när kommissionens förslag har lagts fram får vi inte tappa fart och glömma bort frågan till dess att nästa olycka inträffar. För att skapa en verklig förändring för sjöfartssäkerhet måste de tre institutionerna, men i synnerhet de två medansvariga lagstiftarna, anta texterna. Enbart lagstiftning är inte tillräckligt. Medlemsstaterna måste också se till att de har lämpliga medel för att genomföra den och jag tänker framför allt på nödvändigheten att anställa hamnkontrollinspektörer. Annars kommer resultatet av åtgärden inte att bli det som allmänheten förväntar sig av oss. På kommissionens vägnar kan jag försäkra er att det är vår otvetydiga avsikt att göra vårt yttersta för att fartygen skall bli säkrare och våra farvatten renare, både nästa år och kommande år. Detta gäller alla sektorer av sjöfartstransport.
Jag vill avsluta med att tacka herr Gayssot, ordförande i ministerrådet (transport), för hans stimulerande synpunkter. Vi hoppas och förväntar oss att rådet (transport) den 21 december från sin sida kommer att medverka i den gemensamma föresatsen hos de europeiska institutionerna att få till stånd en verkligt förbättrad sjöfartssäkerhet genom att godkänna gemensamma ståndpunkter för alla tre texterna. Kommissionen är inte villig att godkänna någon kompromiss bara för att uppnå en kompromiss.
Tills sist vill jag tacka denna kammare och i synnerhet föredragandena, herr Hatzidakis, herr Ortuondo Larrea, fru McKenna och herr Watts, för deras förståelse för hur viktig det första Erika-paketet var, vilket klart har visats genom det utmärkta arbete som redan utförts på en så kort tid och för det generellt goda samarbetet mellan Europaparlamentet och kommissionen på området sjöfartssäkerhet.
. (EN) Fru talman! Om ett par dagar kommer Europa att markera den första årsdagen för förlusten av oljetankern, Erika. Sedan dess, som vi alltför väl känner till, har det skett många andra olyckor till havs. Innan Erika sjönk många andra fartyg också med förlust av olja, annan last eller tragisk förlust av besättningars eller passagerares liv.
Lärdomen för detta parlament denna morgon måste vara att vi är tvungna att dra slutsatsen att sjöfartslagarna i hela världen är en enda röra och vi måste börja processen att få ordning på dem. I det sammanhanget vill jag ge ett erkännande till kommissionen för att den lagt fram detta Erikapaket för att försöka rätta till några av dessa felaktigheter, för att försöka förhindra att en annan Erika inträffar. Vi ger också ett erkännande till det franska ordförandeskapet, framförallt ministern, för hans beslutsamhet att se till att vi på en mycket kort tid verkligen tar lärdom av Erika och ser till att den används för att förhindra att en olycka av Erika-typ sker på nytt. Utan ministerns beslutsamhet, utan det franska ordförandeskapets beslutsamhet skulle IMO:s arbetskommitté inte ha kommit överens med oss om att tankfartyg med enkelskrov måste fasas ut snabbt i hela världen. Därför gratulerar jag dem särskilt för den bedriften, som jag hoppas godkänns av hela IMO-församlingen mycket snart.
Det största problemet i hela världen är inte att det saknas sjöfartslagar utan brist på vilja hos länder i hela världen att tillämpa dem. Jag är till exempel rädd för att hela historien med hamnstatskontroll är brist på vilja hos medlemsstater inom Europeiska unionen och utanför att på fullgott sätt genomföra hamnstatskontroll. Därför välkomnar vi ändringsförslaget till direktivet för att det ger oss möjlighet att säkerställa att alla effektivt tillämpar direktivet om hamnstatskontroll. Enligt min åsikt som föredragande går dock förslaget från kommissionen helt enkelt inte tillräckligt långt. Det är inte kraftfullt nog. Enligt vår mening skulle kommissionens förslag, om det antogs, medföra att en annan Erikaolycka kunde äga rum. Därför kan vi inte denna morgon stödja kommissionens förslag, men vi lägger fram fyra ändringsförslag som vi anser kommer att kraftigt förstärka förslaget och därför skulle garantera detta Europaparlamentets stöd.
Jag förklarar Europaparlamentets session återupptagen efter avbrottet torsdagen den 30 november 2000.
Nästa punkt på föredragningslistan är behandling av det slutgiltiga förslaget till föredragningslista som utarbetats av talmanskonferensen torsdagen den 7 november i enlighet med artikel 110 i arbetsordningen.
Fru talman! Låt mig först rent privat uttrycka att jag håller helt med om det uttalande ni gjorde vid tillkännagivande av stadgan om de grundläggande rättigheterna. Jag tror att jag uttrycker majoritetens uppfattning i denna kammare och inte bara min egen grupps. Jag tror att man med rätta kan säga att den för parlamentet har ett konstitutionellt värde och jag tackar er för det.
Fru talman! För det andra skulle jag, med tanke på den mängd motstridig information som vi har fått under dagens lopp, vilja att ni på ett tydligare sätt förklarar för kammaren hur strukturen på diskussionen med det franska ordförandeskapet avseende rådets möte i Nice kommer att vara och på vilket sätt man kommer att presentera rådets ordförandes deltagande.
Barón Crespo, nyheterna är faktiskt motstridiga. Som ni kan föreställa er, är de det i ännu högre grad eftersom toppmötet avslutades under natten, vilket ingen egentligen hade tänkt sig.
Jag skall försöka klarlägga det hela. Jag hade själv före toppmötet blivit informerad om att presidenten skulle närvara tillsammans med utrikesministern. Det var vad man sagt mig, men jag skall ta reda på de senaste nyheterna och kommer att överlämna ert meddelande.
Fru talman! Tack så mycket för att ni bemödar er om detta. Vi har blivit informerade, och jag vill genast tillägga - jag kan inte tro det - att den franske presidenten och ministerrådets ordförande bara kommer att vara här 30 minuter i morgon för att tala. Kanske kommer han att lyssna på Romano Prodi också, det vet jag inte, men han skulle inte längre hinna lyssna på gruppordförandens åsikt. Om så är fallet anser jag tillvägagångssättet vara oacceptabelt, och det skulle betyda övervägande kritik från vår grupp.
Det gläder mig att även de andra grupperna ger sitt samtycke. Jag hoppas att den här informationen är felaktig. Men jag ber er att meddela den franske presidenten att det är helt oacceptabelt att komma hit till parlamentet, endast hålla ett tal, och sedan ta avsked utan att ha lyssnat på det här fritt valda europeiska parlamentet!
Fru talman! Jag stöder starkt dessa åsikter. Jag vill uppmana er att framföra min egen grupps åsikt till det franska ordförandeskapet att ett förslag till fördrag som är värt att stödja bör vara ett fördrag som är värt att försvara.
Fru talman! En fråga kommer upp om det eventuella framläggandet av en resolution om Europeiska rådets möte i Nice. Min grupp förstår det så att talmanskonferensen inte antog något beslut i den frågan och att debatten skall hållas utan förslag till resolution.
Det är inte den socialdemokratiska gruppens önskan. Det blev ingen överenskommelse vid talmanskonferensen. Man beslutade således att vänta och jag skulle vilja få ett klargörande i denna fråga.
Det gör ni rätt i, eftersom ni vet att jag undantagsvis inte kunde delta i talmanskonferensen eftersom jag i exakt samma ögonblick var i Europeiska rådet.
Herr talman! Vi hade i morse ett svårt problem; när bussen från Hotel Monopol skulle åka hit ville man nämligen plötsligt inte ta med assistenterna, vilket i 21 års tid har fungerat utan problem. Jag vill protestera mot det, ty vi skulle ha suttit fem ledamöter i en buss, och assistenterna skulle ha kommit för sent till arbetet. Det är vansinniga bestämmelser, man skulle ha kunnat låta bussen med 5 passagerare ersättas av två bilar. Detta skulle ha inneburit två chaufförer i stället för en. Denna byråkrati lär vara uttänkt av våra kvestorer. Jag ber om att man snarast ändrar på det och gör det möjligt för ledamöterna att ta med sina assistenter till arbetet.
Herr Posselt, vi kommer att vidarebefordra era synpunkter till kvestorskollegiet för att de skall fatta det beslut som de anser vara lämpligast och att detta kommer till samtliga ledamöters kännedom.
Herr talman. Jag vill påpeka att jag i går kväll missade att skriva upp mig på närvarolistan.
Ledamot Varela, ordförande för fiskeriutskottet, har ordet för att framföra sin åsikt.
Varela Suanzes-Carpegna (PPE-DE), ordförande för fiskeriutskottet. (ES) Herr talman! Jag vill påtala att fiskeriutskottet har beslutat att inte godkänna denna begäran om brådskande förfarande eftersom vi inte fick vetskap om förslaget från kommissionen förrän den 20 november, och då hade vi inte tid att ta med den på vår föredragningslista, och därför har vi inte haft möjlighet att behandla den som ett brådskande förfarande såsom man har bett oss att göra.
Vi kommer emellertid att göra allt som står i vår makt att för att vi skall kunna debattera frågan här under nästa sammanträdesperiod år 2001.
Tack så mycket, herr Varela. Eftersom ingen annan har begärt ordet, har fru kommissionären ordet.
Herr talman, mina damer och herrar ledamöter! I förordningen om kontrollåtgärderna för överenskommelsen om det kommande multilaterala samarbetet i fråga om fisket i Nordatlanten fastslås att bestämmelserna om hur dessa kontrollåtgärder skall genomföras bara gäller för år 2000. Rådet kunde då inte enas om bestämmelser som gällde längre. Ifrågavarande bestämmelser utlöper därför vid slutet av detta år.
Om det nu uppstår förseningar när denna förordning skall ändras, då betyder det att det från och med den 1 januari 2001 inte finns någon rättslig grund för Europeiska unionens kontrollfartyg på internationellt vatten i Nordatlanten. Det skulle naturligtvis hela kontrollsystemet och de regionala fiskeriorganisationerna lida av, och de skulle försvagas. Här är det i själva verket så att kontrollsystemet nu för tiden betraktas som förebildligt. Därför borde man egentligen inte sky några ansträngningar för att vidareutveckla och stärka detta kontrollsystem. Kommissionen stöder därför rådets anhållan om brådskande förfarande och ber Europaparlamentets ledamöter vänligast om stöd för detta brådskande förfarande.
Herr Varela, ordförande för fiskeriutskottet och ansvarig för fonden, har åter ordet.
. (ES) Herr talman! Jag beklagar djupt att kommissionen inte har tagit allt detta med i beräkningen tidigare och att den inte har meddelat oss om detta i tid för att vi skall kunna arbeta med detta i utskottet. Å andra sidan kommer de nämnda internationella åtgärderna fortfarande vara i kraft, eftersom det rör sig om ett internationellt avtal. Därför kommer de inte att påverkas av förseningen. Dessutom hoppas jag, som jag har sagt tidigare, att vi kommer att kunna rösta om detta förslag under nästa sammanträdesperiod i januari.
Hur som helst är det beklagligt att de nu kräver ett brådskande förfarande och det i sista stund, eftersom vi har haft hela år 2000 på oss för att behandla det här förslaget till förordning.
Jag tror att institutionerna, i det här fallet kommissionen, bör ta sina uppgifter mer på allvar så att förslagen kommer till denna kammare i god tid. Detta för att man skall kunna utse en föredragande, för att det skall finnas tid för att pröva kommissionens förslag, för att man skall hinna presentera ändringsförslag, för att man skall hinna diskutera detta i utskotten för att sedan behandla det i plenum; något som de har bett oss att göra under ett enda plenarsammanträde, vilket är omöjligt.
Fru talman! En ordningsfråga. Jag vill meddela kammaren nyheten om nedläggningen av en bilfabrik i Luton i Förenade kungariket, som innebär att tusentals arbetstillfällen går förlorade. Jag är säker på att kammaren är intresserad av att höra om detta senaste exempel på industrins nedgång i Europa.
Nästa punkt på föredragningslistan är betänkande (A5-0361/2000) av Ferber för utskottet för regionalpolitik, transport och turism om förslaget till Europaparlamentets och rådets direktiv om ändring av direktiv 97/67/EG för att ytterligare öka konkurrensen inom
Fru talman! En ordningsfråga. Om vi skall diskutera denna viktiga fråga i dag, är det nödvändigt att vi har tillgång till de ändringsförslag som har lagts fram på de olika språken, så att vi vet vad det är vi diskuterar. De är inte tillgängliga. Jag försökte få tag i dem i går kväll och det första jag gjorde i morse. Sakernas tillstånd ter sig i mina ögon omöjligt, när vi diskuterar en mycket viktig fråga med ändringsförslag som har kommit in sent, tillsammans med dem som har behandlats i utskotten, och vi inte har tillgång till dem på våra modersmål.
Herr Atkins! Sessionstjänsten har meddelat mig att tidsfristen går ut först den här veckan. Enligt den skulle översättningarna kunna komma efter, trots denna ganska intensiva och svåra tidsplan. Jag betvivlar ändå inte att kammaren har haft möjlighet att granska varje ändringsförslag i detalj, och anser det därför möjligt att fortsätta debatten om detta betänkande. Under alla omständigheter kommer kollegerna att få tillgång till samtliga översättningar inför omröstningen.
Fru talman! Jag vill ta upp samma ordningsproblem som Atkins hänvisade till. Det förefaller inte normalt att en diskussion inför en omröstning är en diskussion om ändringsförslag. Vi har diskuterat dem i utskottet. Dessutom fick jag ändringsförslagen i går, och anser att vi i dag är inbjudna till en allmän diskussion. I morgon har vi gott om tid för att rösta om de ytterligare ändringsförslag som kommer att ha lämnats in i sista stund av samtliga grupper. Denna viktiga fråga - som är central för utskottet - bör enligt min mening debatteras i dag.
Fru talman! Jag tror att vi i dag måste diskutera den här frågan, eftersom vi alla är inställda på det och väntar på att debatten skall börja. Jag tillbakavisar kollegan Savarys argument. Det är oerhört i sig att vi skall diskutera en fråga utan att ha ändringsförslagen.
Jag tycker allt att det är viktigt att vi vet vilka kolleger som har lämnat in vilka ändringsförslag! I den bemärkelsen måste det vara ett undantag att vi för en debatt utan att ändringsförslagen föreligger. Det är ett ytterst ovanligt förfarande, och där har Sir Atkins i princip rätt! Nu har vi ändå kommit så långt att vi tyvärr inte kan skjuta upp debatten längre. Därför ber jag er, fru talman, att vi inleder debatten, men jag ber att vi fastslår att ett sådant förfarande, att inleda en debatt utan att vi känner till ändringsförslagen, är ett mycket ovanligt förfarande!
Jag delar era synpunkter. Det som är bra med kammarens metod är att vi kan diskutera med kännedom om samtliga handlingar och ändringsförslag. Men som ni påpekade anser jag att vi under nuvarande omständigheter kan inleda debatten i normal ordning, och föreslår därför att ordet går till föredraganden, Ferber.
Fru talman, herr kommissionär, kära kolleger! Vi ville egentligen att julposten först skulle delas ut, att alla skulle skicka sina julkort, att de skulle komma fram överallt, för då skulle vi nu i januari haft gott om tid att diskutera postsektorn. Att debatten skall äga rum i dag har en majoritet i parlamentet beslutat, och därför måste den också göra det.
När vi talar om posten är det tre saker vi bör tänka på. Det som har överraskat mig något som föredraganden i de senaste månadernas debatt är att vi har förlorat dessa tre saker ur sikte. För det första: Vi måste se till att vi får till stånd förmånliga priser för posttjänster. För det andra måste vi se till att kvaliteten är hög och för det tredje att vi kan säkra tillhandahållandet av posttjänster inom hela Europeiska unionens territorium.
Det är de krav som medborgarna i Europa med all rätt ställer på oss. För att kunna åstadkomma det har vi fått ett förslag från kommissionen i enlighet med direktivet som antogs 1997. Det handlar om att granska hur många monopol som krävs för att garantera dessa förutsättningar - i synnerhet tillhandahållandet av tjänster inom hela territoriet - och hur stor konkurrens som samtidigt är möjlig. Jag har alltid ansett att vi med posten bör gå tillväga på följande sätt: så stor konkurrens som möjligt, så många monopol som är nödvändiga. Jag tror att det är en tanke som bör fördjupas. Jag beklagar verkligen att det inte framgår tydligt av alla de undersökningar som kommissionen har gjort inom postsektorn de senaste åren, hur många monopol som krävs för att säkra tillhandahållandet av posttjänster inom hela territoriet. Det skulle ha underlättat föredragandens och säkert även parlamentets arbete. Då skulle var och en ha kunnat välja ut det den själv ansåg var viktigt ur alla de undersökningar som har gjorts.
Vad handlar det nu om rent konkret? Det handlar om hur många monopol vi behöver. Kommissionen har föreslagit monopol för alla brev under 50 gram. Vi har i utskottet enats om en kompromiss: alla brev under 150 gram. Kommissionen har föreslagit att den utgående posten skall avregleras fullständigt. Vi har i det ansvariga utskottet enats om en kompromiss, nämligen att låta den utgående gränsöverskridande posten vara föremål för monopol inom samma pris- och viktgränser. Kommissionen har föreslagit att rättssäkerhet skall införas på området speciella tjänster, något som är förståeligt med tanke på de problem som föreligger i synnerhet i generaldirektoratet för konkurrens. Vi har i utskottet enats om att låta frågan om speciella tjänster förbli så som den har fastslagits i direktiv 67/1997.
Kommissionen har föreslagit att en översyn av direktivet skall ske år 2004. Vi har i utskottet föreslagit att det skall ske ett år tidigare. Vi kom också överens om att tidsfristen för direktivet skall behållas. Redan 1997 i den slutliga omröstningen om det senaste direktivet sade jag till dåvarande kommissionär Bangemann: Om man skall nämna något positivt med det gamla direktivet är det att det finns ett slutdatum, att direktivet någon gång slutar att gälla! Jag tror att det är bra om vi fortsätter på samma sätt, eftersom det utövar de påtryckningar på marknaderna som krävs för att åstadkomma det folk förväntar sig av oss. Vi medborgare betalar ständigt för detta monopol i form av alldeles för dyra frimärken i hela Europeiska unionen! Kvaliteten inom postsektorn har inte förbättrats de senaste 500 åren!
Allt detta måste vi fundera på, och det är inte postsektorns uppgift att skapa sysselsättning i hela territoriet, utan postens uppgift är att skicka brev från punkt A till punkt B. Om vi skulle koncentrera oss på postens huvudsakliga uppgift och att en förnuftig successiv öppning av marknaderna äger rum - inte plötslig utan successiv, och kommissionens förslag hade gjort det, vi i utskottet har däremot kommit överens om något annat - då hade vi absolut kunnat garantera det som måste garanteras. Jag vill be att ni ställer er bakom den kompromiss vi har uppnått i utskottet.
Fru talman! Jag tackade i samband med tisdagens debatt för det fina samarbetet med rådets ordförande, kommissionären och alla kolleger och talade då om hur solidariska vi alla har varit med varandra, något som jag tror har lett till att den här budgeten har kunnat slutföras på ett bra sätt. Jag vill ändå nu, när så många kolleger är närvarande, åter fastslå att jag som föredragande har kunnat hävda mig så bra enbart tack vare att jag vid min sida och bakom mig har haft ett fantastiskt sekretariat i budgetutskottet som hela året har arbetat hårt, i många, många timmar, även under veckosluten. Budgetutskottets sekretariat, såväl på podiet som bakom kulisserna har utfört ett mycket, mycket solidariskt arbete, ett mycket, mycket bra arbete. Jag vill nu ta tillfället i akt och tacka dem hjärtligt och uppmana alla kolleger att göra det samma!
(Applåder) Jag vill bara snabbt påpeka en mindre teknisk ändring. Ändringar kommer att göras i ändringsförslag 171, 187 och 21 i dokument 12. Eftersom det nu finns rättsliga grunder för de program vi tillsammans med rådet har godkänt kommer vi nämligen att ta pengar ur reserven till dessa budgetposter.
Jag tror att alla kolleger förstår vad jag syftar på. Det handlar om åtgärdsprogrammet för lika möjligheter, det gäller Media och det gäller åtgärdsprogrammet för kampen mot diskriminering.
Mitt sista påpekande gäller ändringsförslag 197. Där handlar det om Meda. Vi kommer i andra behandlingen att överta de anmärkningar vi gjorde i första behandlingen. Jag tror inte att jag har något mer att tillägga för ögonblicket. Alla kolleger har säkert förstått vad jag syftar på!
Fru talman! Jag kommer att fatta mig tämligen kort, eftersom jag redan i första behandlingen framförde mitt tack och inte har några invändningar när det gäller de andra budgetarna. Men jag anser att kommissionen förtjänar ett extra tack och i synnerhet generaldirektören, eftersom han förbisågs av kollegan Haug. Jag tar härmed igen det.
Jag har blivit offer för den nya programvaran, och det gör mig som ingenjör besviken. Jag är dock givetvis hänvisad till sessionstjänstens förarbete. Datorn har i ändringsförslag 34, 38, 35, 36 och 78 kastat om siffrorna. Jag vill därför uppmana till tekniska ändringar. Det handlar om att åter införa det vi sade i första behandlingen. Det är inget tricksande. Den som har tricksat här är datorn. De som i vanlig ordning arbetar seriöst är ledamöterna. Jag ber därför att ni följer och litar på mig i det här fallet. Vi kommer att för hand, det vill säga med 1800-talets metod, att besegra och tricksa bort 2000-talets teknik i omröstningen. Då blir det ordning och reda!
Betänkande (A5-0380/2000) av Haug och Ferber för budgetutskottet om förslaget till Europeiska unionens allmänna budget för budgetåret 2001, såsom ändrat av rådet (alla avsnitt) (13830/2000 - C5-0600/2000 - 1999/2190(BUD)) och om ändringsskrivelse 2/2001 (13833/2000 - C5-0653/2000) till förslaget till allmän budget för 2001 Avsnitt I, Parlamentet - Avsnitt II, Rådet - Avsnitt III, Kommissionen - Avsnitt IV, Domstolen - Avsnitt V, Revisionsrätten - Avsnitt VI, Ekonomiska och sociala kommittén - Avsnitt VII, Regionkommittén - Avsnitt VIII, Ombudsmannen
(Parlamentet antog resolutionen.) Talmannen. Jag gratulerar varmt de två föredragandena Haug, huvudföredragande, och Ferber.
Fru talman! Jag vill inte fördröja ceremonin. Jag vill bara, efter alla de tack som har framförts, även tacka sessionstjänsten som har arbetat hårt för att vi snabbt och effektivt skall kunna rösta.
Vi skall nu underteckna budgeten. Jag vill påpeka att för andra gången är det tre kvinnor som skall underteckna dokumentet.
(Efter att ha inbjudit Parly, rådets tjänstgörande ordförande, Schreyer, ledamot av kommissionen, Wynn, ordförande i budgetutskottet, samt föredragandena Haug, Ferber och Colom i Naval att förena sig med henne övergick talmannen till att underteckna budgeten).
Vi har just undertecknat budgeten 2001. För ordnings skull vill jag ange att Parly, som tvingades ge sig av, därvid på rådets vägnar lät mig veta att hon gläder sig åt den överenskommelse, som den 23 november slöts i samråd mellan våra två institutioner. Hon erinrade också om rådets anmärkningar gällande klassificeringen av budgetposter avseende förslag till förtidspension från kommissionen samt fiskeavtalens administrativa utgifter
Betänkande (A5-0372/2000) av Staes för Europaparlamentets delegation till förlikningskommittén om förlikningskommitténs gemensamma utkast till Europaparlamentets och rådets direktiv om ändring av direktiv 95/53/EG om fastställande av principerna för organisationen av officiell kontroll på djurfoderområdet (C5-0499/2000 - 1998/0301(COD))
Andrabehandlingsrekommendation av Lannoye för utskottet för miljö, folkhälsa och konsumentfrågor om rådets gemensamma ståndpunkt inför antagandet av Europaparlamentets och rådets direktiv om ändring av direktiv 95/2/EG om andra livsmedelstillsatser än färgämnen och sötningsmedel (9662/1/2000 - C5-0425/2000 - 1999/0158(COD))
Talmannen förklarade den gemensamma ståndpunkten godkänd efter dessa ändringar.(Parlamentet antog lagstiftningsresolutionen.)
Betänkande (A5-0361/2000) av Ferber för utskottet för regionalpolitik, transport och turism om förslaget till Europaparlamentets och rådets direktiv om ändring av direktiv 97/67/EG för att ytterligare öka konkurrensen inom postsektorn i gemenskapen (KOM(2000) 319 - C5-0375/2000 - 2000/0139(COD))
Fru talman! Jag undrar om kammaren kan ha överseende med en sak. Jag har talat med Sterckx om ändringsförslag 60 och det block det har samband med, dvs. 52, 62, 57, 38 och 60. Med föredragandens godkännande skulle vi vilja att mitt ändringsförslag 60 flyttades så att det antas mellan 52 och 62, om så blir fallet. Sterckx och föredraganden har alltså gått med på detta.
Fru talman! Jag håller helt och hållet med Atkins, men till min förvåning ser jag i listan att ändringsförslag 62 fortfarande står under Sir Robert Atkins namn, trots att det är jag som har lämnat in det tillsammans med 31 andra ledamöter, och trots att jag har ringt tre gånger till sessionstjänsten för att meddela att det är mitt ändringsförslag. Jag tycker att detta är ytterst märkligt, då jag anser att det på ett eller annat sätt har inflytande på diskussionen. Jag anser att detta är fel. Det är uppenbarligen ett ändringsförslag som har lämnats in av mig och 31 ledamöter, och jag vill därför att det skall stå i mitt namn. Jag anser att då jag har ringt ett par gånger, så skulle detta ha kunnat rättas till. Ni får ursäkta, men för mig är detta inte ett normalt arbetssätt.
Mina damer och herrar, kära kolleger! Jag uppmanar er att inta era platser inför detta på sätt och vis historiska sista fredagssammanträde i Strasbourg.
Det är för övrigt en stor glädje för mig att få äran att leda millenniets sista sammanträde. Nästa gång vi träffas inom dessa väggar kommer vi att ha växlat både århundrade och millennium.
Herr talman! Jag skulle bara vilja rätta er en aning: Det här är inte sista gången som vi sammanträder på en fredag i Strasbourg utan det är tills vidare det sista fredagssammanträdet i Strasbourg, för vi fastställer vår sammanträdesplan årligen, och jag hoppas att detta dyra felaktiga beslut ändras, att vi åter till fullo utnyttjar de fem dagarna i Strasbourg och i stället avskaffar de dyra minisessionerna.
Jag inser att detta kommer att ge upphov till debatt.
Herr talman! Jag instämmer i Posselts senaste yttrande. Det är inte den sista fredagen i Strasbourg. Jag beklagar verkligen att den franska regeringen inte har anfört besvär i domstol mot Europaparlamentets beslut, men jag tvivlar inte på att beslutet förr eller senare kommer att upphävas. Jag förmodar att man avstått enbart av någon anledning som har att göra med Frankrikes ordförandeskap.
Det beslut som fattades 1997 och som hade återinfört tidsplanen sedan Europaparlamentet försökt avskaffa en månatlig sammanträdesperiod var mycket klart formulerat. Europaparlamentet bestämmer inte tidsplanen på egen hand. Det måste rätta sig efter fördragen. Enligt det protokoll som bifogats fördraget skall de tolv månatliga sammanträdesperioderna äga rum i Strasbourg och då sade generaladvokaten uttryckligen att uttrycket " de tolv månatliga sammanträdesperioderna" innebär att vi har att göra med en befintlig ordning som inte får ändras.
För att tillmötesgå alla kan vi säga att det här är sista sessionsperioden i Strasbourg för andra millenniet. Vi får se hur det blir under det tredje.
Herr talman! I protokollet står det att jag röstade för punkt 11 och 12 i Theato-betänkandet. Det gjorde jag inte, jag lade ner min röst. Jag vore tacksam om detta kunde rättas till.
Herr talman! I går eftermiddag var en grupp människor här på besök, och denna grupp befann sig på åhörarläktaren under omröstningen. På kvällen kunde vi inte förklara för gruppen varför en omröstning i parlamentet sker med endast 170 ledamöter närvarande. Om vi vill att befolkningen skall ta oss på allvar måste vi åtminstone vara närvarande. Även i morgon kommer en handfull människor att finnas på plats. Jag klandrar inte någon av de närvarande. I går eftermiddag var det också en handfull människor här. Jag klandrar inte de närvarande utan de frånvarande. Enligt min åsikt kommer vi inom kort inte längre att kunna samlas på torsdagseftermiddagar om så få människor deltar i omröstningarna. Jag anser att vi måste rådfråga oss själva om hur vi ser till att det i varje fall finns tillräckligt många ledamöter närvarande när vi sammanträder på torsdagseftermiddagarna.
Jag uppfattar ert inlägg som en uppmaning till ökad arbetsiver.
Nästa punkt på föredragningslistan är Luciana Sbaratis betänkande (A5-0319/2000) för utskottet för sysselsättning och sociala frågor om kommissionens meddelande Mot ett Europa för alla åldrar - Att främja välfärd och solidaritet mellan generationerna.
Jag förklarar Europaparlamentets session återupptagen efter avbrottet fredagen den 15 december 2000.
Kära kolleger! Som ni vet drabbades Centralamerika i lördags än en gång tragiskt nog av en jordbävning, ett land som redan vid flera tillfällen har drabbats sedan början av 1900-talet. Enligt de nuvarande preliminära beräkningarna bedöms skadorna redan som mycket stora i El Salvador: 350 döda, 1200 saknade, ett område som är fullständigt lagt i ruiner, tusentals ödelagda hus i hela landet.
Europeiska unionen har redan visat sin solidaritet genom att skicka en hjälpstyrka till katastrofområdet samtidigt som finansiellt bistånd från unionen och medlemsstaterna har betalats ut eller är på väg att betalas ut, och jag kan också säga att vissa grupper i Europaparlamentet har begärt att frågan skall tas upp under torsdagens aktuella och brådskande debatt. Men jag ville berätta för er att jag på parlamentets vägnar givetvis har framfört våra kondoleanser till El Salvadors president och jag har uttryckt vår djupt kända sympati i de prövningar som drabbar landet. För att hylla minnet av offren och för den oerhörda sorg som drabbat deras familjer ber jag er att iaktta en tyst minut.
Talmannen. Den 31 december är för de allra flesta av oss en dag att fira, men blev tyvärr en sorgens dag för de familjer i Volendam i Nederländerna som under nyårsnatten förlorade tio av sina ungdomar. På Europaparlamentets vägnar vill jag uttrycka vår solidaritet med föräldrarna och familjerna till offren i deras prövning. Jag vill också sända en förhoppning om tillfrisknande till de 180 människor som skadades i denna förfärliga brand.
Jag glömmer inte bort att andra platser, som också varit avsedda för fest och glädje, alltför ofta förvandlas till dystra och sorgtyngda platser, på grund av bristande säkerhetsåtgärder. I samma anda vill jag betyga mitt deltagande till familjerna till de 309 offren för branden i Kina på diskoteket i Luoyang och jag tackar er för att ni hedrar deras minne genom att iaktta en tyst minut.
Talmannen. Kära kolleger! I likhet med er alla hade jag hoppats att vi skulle få öppna vår första session för året utan att behöva tala om nya offer för ETA:s terrorism. Den 20 december dödades olyckligtvis Juan Miguel Gervilla, polisman i Barcelona, av terroristerna. Han hade överrumplat sina mördare i färd med att förbereda ett attentat. Det var hans modiga ingripande som tyvärr kostade honom livet, men som utan tvivel räddade många människoliv. Av det skälet vill jag gärna tillägna honom en alldeles särskild hyllning och jag tackar er för att ni även iakttar en tyst minut.
När det gäller Cashmans betänkande om allmänhetens tillgång till parlamentets, rådets och kommissionens handlingar, där omröstningen om resolutionsförslaget sköts upp till den 16 november förra året, har utskottet för medborgerliga fri- och rättigheter meddelat mig att det ännu inte kan respektera den tidsgräns på två månader som föreskrivs i arbetsordningen. Det är skälet till att utskottet har begärt att betänkandet skall återförvisas till utskottet enligt artikel 144.1 i arbetsordningen.
Jag ger genast ordet till utskottets ordförande Watson, så att han kan lägga fram sin begäran på utskottets vägnar.
. (EN) Fru talman! Den 16 november var kammaren vänlig och samtyckte till en begäran från det utskott för vilket jag har äran att vara ordförande att skjuta upp den slutgiltiga omröstningen om Cashmans föreslagna lagstiftningsresolution. Syftet med det uppskovet var att ge andra institutioner tillfälle att överväga våra ändringsförslag och att ge kommissionen möjlighet att utarbeta ändrade förslag. Sedan vår sammanträdesperiod i november har vi haft kontakt med de övriga institutionerna, men hittills har ingen överenskommelse tagits fram. Därför vill vi be kammaren om en förlängning av uppskovet på högst två månader för att kunna avsluta dialogen och vi hoppas kunna lägga fram kompromissändringsförslag till er för omröstning vid vårt sammanträde den 28 februari.
Nästa punkt på föredragningslistan är fastställande av arbetsplanen. Det slutgiltiga förslaget till föredragningslista som utarbetats av talmanskonferensen vid sammanträdet den 11 januari har delats ut.
Sammanträdesperioden den 15-18 januari i Strasbourg Talmannen. När det gäller måndagen, tisdagen och onsdagen har inga ändringar föreslagits.
Fru talman! Jag vill för mina kolleger och för er påpeka att även om jag förstår skälen till att ni har stuvat onsdagen så full när det gäller de politiska frågor som skall debatteras mellan kl. 9.00 och 16.00, förfogar rådet och kommissionen över exakt samma talartid som samtliga parlamentsledamöter: 90 minuter för rådet och för kommissionen och 90 minuter för ledamöterna. Jag påpekar och beklagar detta. Jag vet att vi har en mycket späckad onsdag, men låt oss försöka ändra det här, eftersom parlamentsdebatten ju ändå bör väga tyngre än institutionerna.
Fru talman! Jag skulle vilja knyta an till min kollega Dell'Albas tal och också säga någonting om onsdagen. Onsdagen är inte bara helt fulltecknad. Även viktiga betänkanden, som Sjöstedt-betänkandet om naturliga livsmiljöer och andra betänkanden, behandlas utan debatt, vilket jag anser vara felaktigt. Detta är emellertid följden av det katastrofala och felaktigt fattade beslutet att stryka fredagen, vilket jag skulle vilja påpeka i det här sammanhanget.
Nästa punkt på föredragningslistan är betänkande (A5-0397/2000) av Van der Laan för budgetkontrollutskottet om kommissionens rapport om åtgärder som vidtagits till följd av iakttagelserna i Europaparlamentets resolution om ansvarsfrihet för 1997 (KOM(2000) 224 - C5-0223/2000 - 2000/2113(DEC)).
. (NL) Herr talman! Rapporten om ansvarsfrihet för 1997 har fått en fortsättning. Det är något nytt men det är egentligen inte så förvånande, det här var ju ett speciellt fall. Det var det första beviljandet av ansvarsfrihet efter Santerkommissionen och alltså en första möjlighet för parlamentet att påverka Europeiska kommissionens reformpolitik. Därefter har parlamentet naturligtvis regelbundet låtit sig höras, bl.a. genom de förträffliga betänkandena av kollegerna Van Hulten och Pomés Ruiz. Reformerna måste naturligtvis bidra till att det skadade förtroendet för Europa återupprättas. Frågan är i dag om de första steg som tidigare utlovades för att beviljas ansvarsfrihet verkligen också har vidtagits.
Allmänt kan det sägas att kommissionen gjort sitt bästa för att tillmötesgå kraven från parlamentet. Man har på allvar börjat med reformerna. Det är naturligtvis för tidigt att kunna fastställa om alla önskade resultat verkligen uppnåtts, för det ändamålet måste fortfarande många ord omsättas i handling. Även om många saker fortfarande kan bli riktigt fel även på kommissionärsnivå, och då tänker jag bl.a. på det hemskt dåliga kommissionsförslaget om tillgång till handlingar, står det dock klart att den här kommissionen är mycket angelägen att verkligen bryta med det förgångna.
Jag skall ge er några exempel. I sin resolution om ansvarsfrihet krävde parlamentet att det skulle bli ett slut på den oacceptabelt höga andelen fel i redovisningarna. Kommissionen lade därefter fram förslag om att effektivera budgetförordningen och lade fram en plan om att arbeta bort alla onormala underskott före slutet av år 2003 och rapportera till parlamentet om det varje halvår. Dessutom har parlamentet bett om att ändra reglerna för personer som rapporterar om oegentligheter och för disciplinförfaranden och det har kommissionen ombesörjt. Parlamentet bad om förbättringar med avseende på kontor för bistånd till tredje land och även det har infriats. Parlamentet ville ha en förteckning över pågående utredningar om bedrägeri och korruption, även det har blivit av. Parlamentet bad kommissionen klargöra sin strategi för utlandsbistånd, det har också skett. Herr talman, det är bara ett par exempel, men det visar dock tydligt att Europaparlamentet verkligen kan uppnå verkliga resultat om det slår ihop händerna.
En del av det här beviljandet av ansvarsfrihet som parlamentet kan vara stolt över är sjukhuset i Gaza. År 1996 var det här EU-stödda projektet färdigt till 97 procent. På grund av dålig ledning och brist på uppföljning stod det sedan tomt fram till slutet av förra året och det, vi känner ju till bilderna från Mellanöstern, medan det rådde allvarlig brist på medicinsk hjälp i ett område som verkligen behövde det.
Parlamentet fick i april 1999 reda på den här skandalösa situationen. Sedan dess har vi ständigt gjort det hett om öronen för kommissionen och resultatet är nu äntligen klart. Sedan sjukhuset öppnades för tre månader sedan har redan över 2 700 patienter behandlats och, och det är goda nyheter i ett område där döden blivit en del av vardagen, över 370 friska barn har redan kommit till världen i sjukhuset. Om parlamentet inte så tydligt hade klargjort att måttet var rågat så är jag övertygad om att sjukhuset fortfarande hade stått tomt. Tyvärr har sjukhuset nu andra problem att kämpa mot. Tillförseln har blivit omöjlig genom att Gaza stängts av och inte ens ambulanser kommer igenom de israeliska spärrarna, men det är en annan fråga än dagens debatt.
Jag vill dock ta det här tillfället i akt att helt kort gå in på kollega Rijk van Dams ändringsförslag. Jag tycker att det är ett utomordentligt sympatiskt ändringsförslag och det måste också göras en innehållsmässig uppföljning av det, men tyvärr tycker jag inte att jag som föredragande kan rekommendera att det stöds eftersom vi varit mycket konsekventa i att avvisa nya element i beviljandet av ansvarsfrihet och jag hoppas på förståelse för det.
Självklart, herr talman, finns det också orospunkter för ansvarsfriheten 1997. När det gäller personalpolitiken till exempel så måste det skapas mer klarhet kring rekryteringen och även angående den planerade friställningsordningen. Jag förväntar mig även att kommissionären skapar klarhet i hur kommissionen skall ordna det så att varje enskild kommissionär skall se till att rekommendationer från revisionsrätten inte hamnar i någon byrålåda utan verkligen genomförs. Parlamentet kommer att vaka över uppföljningen av alla kommissionens förslag. De omfattande löftena för de kommande åren måste omsättas i handling och jag hoppas att vi kan göra det tillsammans och därmed kan avsluta det här sorgliga kapitlet och tillsammans med tillit arbeta på framtiden.
Herr talman! Betänkandet av Van der Laan ger en klar översikt över de åtgärder som Europeiska kommissionen vidtagit med anledning av parlamentets anmärkningar inom ramen för beviljandet av ansvarsfrihet för 1997. I det avseendet kommer min partigrupp att stödja betänkandet och jag ger en komplimang till Van der Laan för det.
Jag vill dock påpeka, och det står även i betänkandet, att det på fem områden visserligen gjorts vissa framsteg men att det fortfarande finns mycket att göra. Det gäller avslutning av räkenskaperna, förbättring av institutionella förvaltnings- och övervakningsproblem, kontoren för tekniskt bistånd och bekämpandet av bedrägerier och korruption. Jag skall inte gå in på alla punkter. Jag tar upp ett par av dem.
Jag tycker det är mycket viktigt att kommissionen i sina försök att minska den oacceptabelt höga felprocenten kommer att nämna vilka medlemsstater som inte förbättrar felen bland annat i samband med de största utgifterna. Naturligtvis kommer medlemsstaterna inte att tycka att det är trevligt. Varför skulle vi dock inte även på den här punkten upprätta en resultattavla, lika väl som vi gör det för medlemsstaternas prestationer vid införlivandet av europeiska lagar och regler. Ju bättre insyn och öppenhet, desto bättre är det. Ytterligare en fördel är då också att de nationella parlamenten kan ställa sina regeringar till svars för det här. Vid bekämpandet av bedrägerier, i samband med den slarviga hanteringen av EU-medel, måste vi i större omfattning samarbeta med de nationella parlamenten. Det handlar om medborgarnas förtroende för myndigheterna och särskilt medborgarnas förtroende för Europeiska unionen. Det kan inte vara så att vi här i EU får skulden för de nationella myndigheternas slarv och försummelser.
Kommissionen måste inom en snar framtid hissa alla segel för att inrätta ett tillräckligt förvaltnings- och kontrollsystem. Vi kommer inom kort att börja med diskussionen om den nya budgetförordning som, hoppas jag, skall ge ett bättre svar på de krav som ställs på en modern förvaltning. Kontinuitet, öppenhet och insyn samt tydliga och klara befogenheter är viktiga parametrar i det sammanhanget. Vi måste undvika att de olika organ som ansvarar för bekämpandet av bedrägerier och korruption, såsom OLAF och panelen för finansiella oegentligheter, går i vägen för varandra. Det finns inget värre än undersökningsorgan som framför allt slösar sin energi på inbördes behörighetstvister.
Avslutningsvis tycker vi det är av största vikt att revisionsrätten i sina årsrapporter skall undersöka vilka åtgärder som kommissionen vidtagit till följd av tidigare framförd kritik. Kontroll utan återkoppling till tidigare konstaterade fel är halvgjort arbete.
Herr talman! Jag vill tacka fru Van der Laan för att hon ger budgetkontrollutskottet och Europaparlamentet en modell på vilken man kan grunda framtida betänkanden om ansvarsfrihet.
Hon var från början mycket tydlig om att hon ville rikta in sig på ett fåtal områden på vilka vi ville se en reell förbättring. De fastställdes tydligt förra året. Det rör sig nu om en uppföljning, för att kontrollera att dessa punkter har genomförts. Vi skall följa hennes exempel och inte stödja de ändringsförslag som har lagts fram, eftersom vi vill behålla den entydiga infallsvinkeln.
Kommissionen har på det hela taget svarat positivt, och detta måste nu placeras inom ramen för den mer allmänna reformen av kommissionen. Det gläder oss att kommissionen kommer att presentera årliga verksamhetsrapporter för varje generaldirektorat, men för att det skall fungera effektivt, måste vi få veta målen för dessa generaldirektorat mycket snart. Även arbetet med personalpolitiken har gått framåt, men saker och ting tycks röra sig mycket långsamt. Vi uppskattar den känslighet som har visats i förhandlingarna om personalfrågor, men vi och den europeiska allmänheten kommer snart att tappa tålamodet, om talet inte övergår i handling.
Den gemensamma jordbrukspolitiken (GJP) och strukturfonderna är de områden som uppvisar flest problem med misskötsel i EU, delvis beroende på omfattningen av den finansiering som går till dessa områden. Det är därför avgörande att vi, som det kontrollerande och ansvariga organet, har tillgång till information om ekonomiförvaltningen på dessa två områden. Vi ser fram emot att få regelbundna rapporter från de personliga representanternas grupp.
Biståndet till tredje land är dock ett område som fortfarande brottas med avsevärda problem. Föredraganden har tydligt hänvisat till det katastrofala sätt på vilket biståndet till Palestina sköttes, något som sänder en mycket dålig signal vid en tidpunkt då den största politiska finess och känslighet skulle ha behövts i regionen.
Revisionsrätten har helt nyligen offentliggjort en annan rapport om biståndet till tredje land, och vi skall granska den i framtiden. Jag vill återigen tacka föredraganden och gratulera henne till ett väl genomfört arbete.
Herr talman! Föredragande Van der Laan behandlar i sitt betänkande de framsteg som kommissionen gjort det senaste året i samband med uppföljningen av rekommendationerna i betänkandet om ansvarsfrihet 1997. Hon är ganska nöjd med den pappersstapel som kommissionen producerat. Jag väntar på mer substans, på resultat. Avsikterna är vackra, men vi kommer att veta effekten först när vi ser resultaten, när till exempel OLAF verkligen fungerar helt självständigt, när underskottet i betalningarna hämtats in, när det görs mindre fel vid betalningarna och när vi äntligen få tillgång till förtroliga handlingar.
Nästa punkt på föredragningslistan är rådets och kommissionens uttalande om användning av utarmat uran i Bosnien och Kosovo.
. Fru talman! Ärade parlamentsledamöter och ledamöter av kommissionen! Uppgifterna om hälsorisker för befolkningen och för personal i fredsfrämjande missioner på Balkan och om eventuella miljökonsekvenser som utarmat uran skulle kunna medföra har orsakat stor oro i Europa. Det är en oro som måste tas på största allvar. Frågan bör utredas av organisationer och institutioner med kompetens inom detta område.
I november förra året besökte representanter för FN:s miljöprogram (UNEP) och Internationella atomenergikommissionen (IAEA) Kosovo. UNEP arbetar sedan en tid med en rapport om de toxikologiska och radiologiska konsekvenserna av användningen av utarmat uran på Balkan. Vi välkomnar denna rapport samt den rapport som Världshälsoorganisationen (WHO) för närvarande håller på att sammanställa i samma ämne.
Frågan om möjliga hälsorisker för de soldater som deltar i fredsfrämjande insatser på Balkan är främst ett ansvar för Nato och deltagande stater. De EU-länder som deltar i dessa missioner gör detta på basis av nationella beslut. För största möjliga öppenhet i frågan pågår dock utbyte av synpunkter inom relevanta rådsorgan. En diskussion kommer att äga rum vid lunchen under mötet med rådet (allmänna frågor) den 22 januari.
Det här påminner oss också om hur viktigt det är att miljö och hälsoeffekter av militära krishanteringsinsatser diskuteras när EU nu bygger upp sin krishanteringsförmåga. Detta är en naturlig del av en krishanteringsorganisations verksamhet, och sådant arbete bedrivs såväl inom Nato och VEU som inom FN.
Frågan om eventuella miljökonsekvenser och hälsorisker med utarmat uran drar härutöver uppmärksamhet till en mycket viktig fråga: de allmänna miljöproblemen på Balkan. Befolkningen i Kosovo, Jugoslavien och övriga krigsdrabbade länder på Balkan har utsatts för svåra prövningar med tragiska och långvariga konsekvenser. Det ligger i hela Europas intresse att övervinna dessa följder i samarbete med regeringarna i regionen, som alla är demokratiska och fredsinriktade. EU lämnar genom kommissionens biståndsprogram stöd till regionens länder i deras strävan att komma till rätta med sina miljöproblem.
. (ES) Fru talman, ärade ledamöter! Jag tackar er av hela mitt hjärta för detta tillfälle att behandla en fråga som jag vet, och som vi alla vet, är av högsta prioritet för parlamentet och av befogade skäl. Det är helt motiverat att vi oroar oss för våra militärers hälsa, för medborgarna i Balkanområdet och för personalen i gemenskapsinstitutioner, icke-statliga organisationer, internationella organisationer och de medlemsstater som verkar i regionen. Jag delar alltså den oro som har uttryckts angående alla dessa människors hälsa.
Jag vill för det första uttrycka min solidaritet med alla de som lider av hälsoproblem, med deras familjer och med alla de som har avlidit av någon sjukdom. Detta är den verkliga situationen och vi måste ta hand om dem på bästa sätt. De har rätt att kräva att vi genast förklarar orsakerna till deras situation, och vi kommer att lägga ner all vår energi på detta. Vi måste allihop göra vad som krävs för att alla skall få en förklaring.
Jag kommer hit, fru talman, ärade ledamöter, inför er som rådets generalsekreterare, men också som den höge representanten för unionens utrikes- och säkerhetspolitik. Jag skall försöka ta upp de frågor som ledamöterna är angelägna om ur rådets perspektiv.
Jag vill först av allt än en gång vittna om mitt eget och rådets alla medlemmars engagemang i regionen, på Balkan. Jag är övertygad om att alla kommer att göra vad som är möjligt för att kunna klargöra denna situation.
Våra länder är demokratiska, de har ingenting att dölja, och vår avsikt är att förmedla allt vi vet i varje ögonblick till parlamentet.
Fru talman, ärade ledamöter! Den centrala fråga vi vill ha ett precist svar på, är om det finns ett samband mellan bruket av denna ammunition och de sjukdomar som har uppträtt bland de militära trupperna, och hos de människor som har arbetat med fredsuppdrag på Balkan, eller om det tvärtom är så att utbredningen av dessa sjukdomar är av den typ som i allmänhet kan observeras hos våra soldater.
Och för att ge ett klart svar på denna fråga måste vi gå så metodiskt tillväga som möjligt. Vi måste tänka på: om det finns ett syndrom, i ordets etymologiska bemärkelse, borde det ge liknande symptom hos alla drabbade, och symptomen borde utvecklas med ett liknande tidsförlopp och med liknande resultat. Detta är vad som menas med ett syndrom. Dessa är de indicier vi måste söka efter och vi måste försöka arbeta med dem fullständigt öppet och tydligt.
Våra slutsatser, de vi alla drar som är intresserade att klargöra sanningen, måste grundas på fakta och inte på blotta misstanken. För att undersöka fakta måste vi komma åt all tillgänglig information. Vi måste insistera på öppenheten mellan oss alla. När vi känner till dessa fakta måste vi analysera dem så att alla resultat som vi offentliggör skapar lugn och inger förtroende. Detta är den anda vi drivs av.
Öppenheten måste vara gemensam för alla: den måste finnas i alla medlemsstater inom EU, den måste finnas mellan unionens länder och Nato och mellan Nato och de allierade som har deltagit i fredsoperationerna på Balkan. Och naturligtvis mellan regeringarna i området.
Därför, ärade ledamöter, behandlade Europeiska unionens kommitté för utrikes- och säkerhetspolitik denna fråga den 9 januari. Medlemsstaterna gjorde gemensam sak av sina respektive angelägenheter och vidtagna åtgärder, såsom rådets ordförande sade. Man var i stort överens om att låta Nato, som den institution som skötte krishanteringen på Balkan, begära in all information från deltagarna om användning av utarmat uran, placering av de militära enheterna och alla medicinska uppgifter.
På detta möte förklarade också kommissionen, som ledamöterna känner till, de åtgärder den avsåg att vidta, och jag är övertygad om att kommissionen i dag, genom kommissionär Wallström, eller vem som nu är dess talesman, kommer att informera om de åtgärder som har vidtagits.
Angående Nato skall jag säga att så fort frågan dök upp tog jag personligen kontakt med dess generalsekreterare, och därefter har vi varit i ständig kontakt och såväl han som hans medarbetare, och rådets medarbetare, har sett till att vi varit de mest informerade och uppdaterade kring alla händelser.
Jag vill mycket kort påminna om de åtgärder Nato antog på sitt möte den 10 januari: för det första kallades ett möte samman med nationell militär läkarexpertis för att få kontakt och utbyta idéer, bakgrund, mål osv. En arbetsgrupp skapades genast som skulle fungera som ett center för informationsutbyte inte bara för Natoländerna - och jag tycker det är viktigt att påpeka det -
, utan för alla länder som på ett eller annat sätt har deltagit i de fredsbevarande operationerna.
Man beslutade också att fördjupa rådfrågningarna av regionens länder, och därför togs frågan upp med Jugoslaviens utrikesminister Goran Svilanovic den 10 januari och man försäkrade honom att vi alla, och i synnerhet Nato, skulle förse dem med all tillgänglig information.
Dessutom bestämde man att förse FN:s miljöprogram med all relevant information i frågan. Och som ni vet har de allierade upprepat sin åsikt om att det för närvarande inte finns några bevis på att den använda ammunitionen utgjorde en betydande risk för styrkorna från de länder som deltog, eller för civilbefolkningen på Balkan.
Nato har också med all tydlighet sagt att det är en militär organisation och inte en medicinsk och därför måste den förse Europeiska unionen - och detta är dess avsikt - med all nödvändig information, så att de mest kompetenta organisationerna, nämligen Världshälsoorganisationen, FN:s miljöprogram och internationella atomenergiorganet IAEA, kan dra riktiga slutsatser.
Som ni vet, ärade ledamöter, träffades Natos medicinska kommitté första gången i måndags, den 15 januari, och den nystartade gruppen för informationsutbyte höll sitt första möte i går. Resultaten av denna första diskussion känner ni till, ärade ledamöter. De är offentliga och denna information och de vetenskapliga uppgifter som utväxlades under gårdagens möte är finns tillgängliga på Natos hemsida.
Jag vill särskilt peka på att gruppen för informationsutbyte - jag tycker det är viktigt att upprepa det - kommer att vara öppen för Europeiska unionens femton medlemsstater på förslag av Nato och med garantier om maximal öppenhet. Nästa steg, som ordförandeskapet också har nämnt, är att gå igenom allt vetenskapligt material som kommer fram, och statsministern, tillika rådets ordförande, Persson kommer att behandla frågan tillsammans med unionens utrikesministrar under det första mötet med rådet (allmänna frågor) den 22 januari.
Herr talman! Jag måste be om ursäkt. Det är inget inlägg om protokollet av i går, utan om protokollet av i förrgår. Jag märkte tyvärr för sent att jag inte hade förts upp på närvarolistan. Men jag var här hela dagen och deltog i alla omröstningar, både dem med namnupprop och de andra. Jag ber därför att man ändrar det.
Herr Posselt! Naturligtvis skall protokollet justeras så att det stämmer med verkligheten.
Herr talman! Maes är inte närvarande i kammaren. Hon är på sammanträde för vår partigrupp. Jag märker dock att hon inte finns med på närvarolistan för i går. Hon var emellertid här. Hon talade i debatten om det svenska ordförandeskapet. Jag skulle vilja be er att ändra närvarolistan i det avseendet.
Herr talman! I måndags eftermiddag föreslog parlamentet att utskottet för sysselsättning och socialpolitik skall granska situationen för de anställda i den europeiska trusten " Danone" , där 3 000 arbetstillfällen inom kextillverkningen är hotade, varav 1 700 i Frankrike. Men vi vet inte när utskottet kommer att ta upp den här frågan, och det är bråttom, eftersom kommittén för Danones europeiska grupp sammanträder i morgon.
I dag strejkar företagets anställda, åtminstone i Frankrike, och i väntan på ert svar i det här ärendet vill jag bekräfta min och mina kamraters solidaritet med dessa arbetstagare, för det är upprörande att en multimiljardtrust kan få försätta tusentals arbetstagare i hela Europa i arbetslöshet och misär.
Fru Laguiller! Jag skulle föreslå att ni, med tanke på denna frågas betydelse och karaktär, vänder er till ordföranden för utskottet för sysselsättning och socialfrågor, Michel Rocard.
Herr talman! Jag vet inte om ni känner till en artikel, med ensamrätt för tidningen, i dagens Le Figaro. Där publiceras en intervju med en korsikansk terrorist och tidningen har som rubrik " Armata Corsa: terroristhot i Paris och Strasbourg" . Det handlar om en terrorist som tillhör organisationen Armata Corsa. Intervjun har publicerats på Le Figaros förstasida i dag och det står att Armata Corsa hotar att omedelbart slå till mot Paris och Strasbourg om inte de krav han uttalar tillgodoses, bland annat beträffande frigivning av fångar. Tidningen skriver att detta publiceras för att den franska allmänheten skall informeras om den direkta fara som hotar dem och det står också upplysningsvis att man i Paris vidtagit krisåtgärder för att bemöta denna omedelbara aggression. Om Strasbourg står ingenting. Jag skulle vilja uppmärksamma ordförandeskapet på denna betydande sak och ställa frågan om man har kännedom om detta, om man har uppmärksammat Strasbourgs myndigheter på detta så att man vidtar extra åtgärder till skydd för parlamentet eftersom, om jag har uppfattat det rätt, ingången till parlamentet här antagligen är öppen för den som så önskar. Jag är nämligen rädd för att vi kan komma att ställas inför mycket farliga och oförutsägbara situationer.
Herr ledamot! För det första vill jag tacka er för er information, eller åtminstone för att ni har delgivit oss den. I kammaren råder en känsla - som jag tror delas av alla ledamöter - av att de instanser som ansvarar för denna byggnad beaktar och lägger stor vikt vid säkerhetsfrågan. Jag anser alltså att allt detta redan sker och att allt vidtas för att verksamheten i parlamentet i Strasbourg och i Bryssel skall garanteras så hög säkerhet som möjligt. Hur som helst tackar jag er för informationen.
Herr talman! Som föredragande i utskottet för utrikesfrågor, mänskliga rättigheter, gemensam säkerhet och försvarspolitik om förberedelserna i Tjeckien inför anslutningen vill jag be er om en sak. Vi har fått reda på att en ledamot av det tjeckiska parlamentet, Ivan Pilip, har häktats på Kuba. Man har uppenbarligen anklagat honom för spioneri. Sanningen är att han har träffat medborgarrättskämpar och gjort sådant som en ledamot i ett fritt valt parlament har rätt att göra.
Jag ber er innerligt, herr talman, att se till att de kubanska myndigheterna uppmanas att ofördröjligen släppa Pilip och hans följeslagare, för den kubanska regimen har inte någon moralisk rätt att undervisa ledamöter från ett fritt valt parlament i demokrati. Jag ber er om detta särskilt som det i april i år skall äga rum ett sammanträde med Interparlamentariska unionen på Kuba. Det kan naturligtvis inte rättfärdigas att ett sådant sammanträde äger rum i ett land där ledamöterna häktas när de talar med medborgarrättskämpar!
Tack så mycket, herr Schröder. Jag kommer att vidarebefordra er information och er oro - vilken jag tror delas av oss alla - till parlamentets talman, Nicole Fontaine, som kommer att slå fast parlamentets principinställning i denna fråga.
Herr talman! Jag vill be om att man tar terroristhoten mot detta hus på allvar och att generalsekreteraren gör ett utkast till en plan för hur man faktiskt skall kunna garantera säkerheten i denna kammare.
Jag upprepar det jag sade alldeles nyss: jag anser att parlamentet har gett stor prioritet åt säkerhetsaspekterna, vi känner alla att vårt arbetes omständigheter och parlamentets egen omsorg har detta som mål. De behöriga instanserna är mycket uppmärksamma på frågan och studerar åtgärder för att förstärka säkerheten så att vi kan arbeta lugnt och tryggt.
Jag förklarar Europaparlamentets session återupptagen efter avbrottet torsdagen den 18 januari 2001.
Kära kolleger! Den 26 januari krävde ett bombattentat av ETA i Saint-Sébastien ännu ett offer då Ramon Díez Garcia, kock i armén, dödades och två andra personer skadades. Jag vill för Europaparlamentets räkning framföra våra uppriktiga kondoleanser till offrets familj och en förhoppning om ett snabbt tillfrisknande för dem som skadades vid attentatet.
Vi kan tyvärr bara upprepa vår känsla av uppror och fullständigt fördömande inför detta blinda våld.
Tillåt mig samtidigt att på läktaren välkomna Luis de Grandes och Jesús Caldera, delegationschef för Partido popular (Folkpartiet) respektive chef för det europeiska socialistpartiet i det spanska parlamentet. De har kommit hit för att för de europeiska institutionerna lägga fram avtalet för frihet och mot terrorism, som undertecknades av deras politiska partier den 8 december förra året, och som bland annat ett stort antal fackföreningar, entreprenörsammanslutningar och baskiska fredsorganisationer instämt i.
Er inställning, mina herrar, är desto mer modig som ETA nyligen förklarat att alla som undertecknat såväl det aktuella avtalet som kommande avtal utgör mål för deras aktioner. Ni skall veta att ni kan räkna med parlamentets solidaritet.
Kära kolleger! Jag ber er att hålla en tyst minut.
Ordföranden i Europeiska gemenskapernas förstainstansrätt fattade den 26 januari ett beslut som innebär att verkställandet skjuts upp av Europaparlamentets beslut av den 23 oktober 2000, där hänsyn togs till den anmälan den franska regeringen gjort till oss om förverkande av Jean-Marie Le Pens mandat.
I beslutet preciseras att Le Pen skall återinträda i parlamentet och det är naturligtvis mitt ansvar att genast tillämpa det som är ett rättsligt beslut.
Jag har även bett om ett yttrande från utskottet för rättsliga frågor och den inre marknaden om hur Europaparlamentet bör följa upp detta ärende. Jag noterar redan nu ett nytt inslag. Ordföranden i Förstainstansrätten ger Europaparlamentet rätten att bedöma ett dekret om förverkande av mandat för en Europaparlamentariker. Om detta beslut skulle bekräftas i sakfrågan skulle Le Pen-praxisen ha bidragit till att de europeiska institutionernas behörighet får företräde framför de nationella regeringarnas.
Fru talman! När jag på er anmodan lämnade parlamentets sammanträdeslokal i Strasbourg paraferade jag den berömda formuleringen av general MacArthur, som av fienden tvingades lämna Filippinerna: " I will come back" .
Precis som han säger jag i dag när jag är tillbaka: " I am back!" .
EG-domstolen har återupprättat mina rättigheter som Europaparlamentariker och erkänt att mina försvarsmöjligheter är seriösa. Kammaren bör veta att utifrån en banal händelse under en valkampanj bedrev den social-kommunistiska regeringen, som valdes några dagar senare, en verklig häxjakt mot mig under tre år i syfte att göra sig av med en politisk motståndare i kamrarna som ändå fått mandat av miljoner väljare. Jag tror att det är denna fumus persecutionis, tillsammans med brotten mot rätten och till att börja med mot den parlamentariska immuniteten, som fick domstolen att döma på detta sätt. Jag är säker på att alla demokrater gläds åt detta rättvisa principbeslut.
Fru talman! Jag skrev till er i går eftersom världens största demokrati, Indien, upplever mycket tragiska händelser, och jag tror att det skulle vara lämpligt att parlamentet visar på sin vilja att stå vid de indiska myndigheternas och det indiska folkets sida vid detta tillfälle, och jag ber er, om ni instämmer, att hålla en tyst minut.
Jag lämnade naturligtvis genast detta meddelande till de indiska myndigheterna. Jag tackar er för det förslag ni lämnat och jag tror det överensstämmer med det som Gill också ville lämna till mig, och jag skall mycket gärna be er att hålla en tyst minut för offren i denna fruktansvärda katastrof.
Fru talman! Tack för det framförandet av sorgebetygelsen, vilket är vad jag ville tala om i fråga om Indien.
Herr talman! I går bad jag inte om ordet i början av sammanträdet, men jag skulle vilja precisera en fråga som har med något som parlamentets talman sade i går att göra. Parlamentets talman sade med anledning av framläggandet av den så kallade antiterroristpakten i Spanien att den undertecknats av många organisationer, fackföreningar och man nämnde också kyrkan. Jag vill därför informera ledamöterna att så inte är fallet, trots de påtryckningar som gjorts av regeringen och det socialdemokratiska partiet. Förklaringen har inte ens undertecknats av partier som stöder regeringen i Madrid och med all respekt måste jag säga att den situation som man talar så mycket om här, dvs. situationen i Baskien, är komplicerad och kräver dialog, vilket man t.ex. begär i det manifest jag överlämnat till talmannen och som undertecknats av mer än 4 000 intellektuella och kulturmänniskor i Katalonien.
Avslutningsvis vill jag säga er att situationen är så komplicerad och har så många nyanser att även talmannens, Fontaines, eget parti går till kommunala val i Frankrike - i Bayonne, Biarritz och Anglet - i koalition med nationalistiska baskiska partier, inklusive Gorostiagas parti. Ett parti som inte faller mig i smaken, och jag antar att så är fallet även för fru Fontaine.
Herr talman! I lördags avled Marie-José, den sista drottningen av Italien och dotter till kung Albert av det landet. Hon var en erkänd demokrat och historiker. Tyvärr levde hon inte tillräckligt länge för att få se sin exildrivna son och sonson tillåtas återvända till sitt hemland. Hennes begravning kunde alltså skamligt nog inte äga rum i Italien, eftersom de då inte skulle få tillstånd att närvara.
Den här italienska grundlagsartikeln har inget berättigande i ett modernt Europa och bryter helt klart mot den fria rörlighet som fastslås i de europeiska fördragen. Tre gånger har jag försökt få det här parlamentets stöd för ett fördömande av den här lagen. Frågan avgörs just nu av domstolen för de mänskliga rättigheterna och kommer inte att försvinna. Jag uppmanar den italienska regeringen att ta det tillfälle som nu skapats genom drottning Marie-Josés sorgliga frånfälle att fullgöra sina juridiska skyldigheter gentemot Europeiska unionen och ge de två prinsarna samma rättigheter som varje annan italiensk medborgare och låta dem återvända hem.
. (ES) Herr talman, ledamöter! Jag vill å fiskeriutskottets vägnar uttrycka att vårt utskott tar avstånd från det brådskande förfarande som rådet begärt av parlamentet den 18 januari och i vilket man begär att vi skall ge vår syn på saken före den 14 februari. Vi åtar oss i utskottet att behandla detta lagstiftningsförslag så snabbt och omsorgsfullt som möjligt, men dock inom de lagstiftningsförfaranden som planerats. Det innebär att omröstning kommer att äga rum den 13 februari vid plenarsammanträdet i Strasbourg. Det står redan inskrivet i föredragningslistan.
Herr talman! Eftersom denna brådska i sista minuten blivit allt vanligare på sista tiden vill jag ta tillfället i akt att påpeka att parlamentet har en kalender som kommissionen och rådet känner till väldigt långt i förväg, ett år i förväg. Den gör det möjligt för både dem och oss att arbeta på lämpligt sätt i handläggningen av dessa förslag.
Vi blev sent tillfrågade. Rent konkret kom förfrågan den 7 december, men trots det utsåg vi Nicholson till föredragande, och han lade fram sitt förslag till betänkande omedelbart, dagen efter, den 8 december. Som jag sade har vi planerat att omröstning skall äga rum i utskottet måndagen den 5 februari med debatt om betänkandet i kammaren måndagen den 12 i Strasbourg. Omröstning kan då äga rum den 13 för att på så sätt uppfylla de frister som begärts av oss. Det vi helt enkelt vill uppmärksamma är att vi har all vår goda vilja, vi gör allt vi kan, men vi vill inte att man kräver det omöjliga av oss, och vi vill i synnerhet inte göra ett dåligt jobb.
Framsteg i de åtgärder som vidtagits på gemenskapsnivå och i medlemsstaterna för att bekämpa BSE
Nästa punkt på föredragningslistan är uttalande av kommissionen - Framsteg i de åtgärder som vidtagits på gemenskapsnivå och i medlemsstaterna för att bekämpa BSE.
. (EN) Jag är glad att få den här möjligheten att informera parlamentet om den allra senaste utvecklingen i fråga om BSE. Många av er var närvarande när jag talade inför utskottet för jordbruk och landsbygdens utveckling förra veckan. Låt mig dock helt kort sammanfatta de senaste veckornas händelser.
Den 1 januari trädde nya viktiga åtgärder i kraft. De omfattade förbud mot kött- och benmjöl och provtagning på alla djur över 30 månader avsedda för näringskedjan. Kommissionen skrev till jordbruksministrarna den 4 januari och bad dem svara på ingående frågor om genomförandet av BSE-relaterade åtgärder. Ett arbetsdokument med en sammanfattning av svaren skickades till rådet (jordbruk) i måndags. Den vetenskapliga styrkommitténs yttrande angående ett antal BSE-relaterade frågor från kommissionen offentliggjordes den 17 januari.
Detta fastställde dagordningen för rådet (jordbruk) på måndagen. Efter de vanliga, mycket utdragna diskussionerna kom medlemsstaterna överens om följande huvudriktningar. Ett förbud mot maskinurbenad köttmassa. Värmebehandling av fett från idisslare för inkluderande i djurfoder och borttagande av ryggraden från boskap. Alla dessa tre inriktningar är en direkt följd av tidigare diskussioner i rådet om åtgärder som måste vidtas för att återställa konsumenternas förtroende. De grundar sig också på yttrandet från den vetenskapliga kommittén.
Inom några dagar tänker jag lägga fram förslag angående alla dessa frågor till den ständiga veterinärkommittén. De kommer naturligtvis att resultera i ytterligare kontroller och potentiellt väldigt höga kostnader. Medlemsstaterna är dock beredda att godta i princip vilka åtgärder som helst för att se till att nötköttet blir säkert.
Det är verkligen synd att det tagit så lång tid för den här beslutsamheten att göra något åt BSE att komma fram. För bara sju månader sedan lyckades kommissionen inte med att få en kvalificerad majoritet för ett förbud mot hjärnsubstans och ryggmärg för mänsklig konsumtion och som djurfoder. Alla medlemsstater införde inte heller på ett tillfredsställande sätt ett förbud mot kött- och benmjöl i foder till idisslare.
Jag skulle nu vilja övergå till de förslag som kommissionen kommer att lägga fram för den ständiga veterinärkommittén. Först det som rör maskinurbenad köttmassa. Kommissionen kommer inom kort att behandla ett förslag om förbud mot användning av maskinurbenad köttmassa från alla ben från idisslare av alla åldrar. Det finns argument för att material från andra ben än skalle och ryggrad eller ben från unga djur skulle vara säkra. Det innebär dock svåra kontrollproblem och under rådande förhållanden anses ett totalförbud vara nödvändigt.
Jag skulle kunna tillägga att användningen av maskinurbenad köttmassa är allt mer motbjudande för konsumenterna. Köttindustrin har också bett om ett sådant förbud. Den föreslagna åtgärden borde därför vara mycket välkommen för både industri och konsumenter. När det gäller smält fett så kommer kommissionen att föreslå att fett från idisslare som skall ingå i foder till idisslare även skall tryckkokas förutom det nuvarande kravet på ultrafiltrering. Kommissionen kommer också att reagera på åsikten att sådana fetter från idisslare endast kan erhållas från åtskild fettvävnad när de ges som mjölkersättning till kalvar.
Vi behöver också fundera över om de här ändringarna verkligen kan göras gällande. Det kan till exempel förekomma kontrollproblem när det gäller åtskillnaden mellan olika typer av fett. Om det är så, finns det då ett behov av ett oförbehållsamt förbud mot användningen av fett från idisslare i foder för idisslare? I så fall, hur ser vi till att ersättningen för de här fetterna är säker?
En annan sak om fett från idisslare: det är säkert otroligt för allmänheten att det ställs högre normer för användningen av fett från idisslare i djurfoder än för användningen av dessa i livsmedel. Det är emellertid situationen just nu och jag tänker rätta till det.
När det gäller ryggraden så tänker kommissionen kräva att ryggraden tas bort när det inte finns några tvivel om effektiviteten i ett förbud mot kött- och benmjöl, eller när det inte kan påvisas att det är högst otroligt att djur bär på BSE. Det är i linje med den vetenskapliga styrkommitténs yttrande.
Jag förklarar Europaparlamentets session återupptagen efter avbrottet torsdagen den 1 februari 2001.
Nästa punkt på föredragningslistan är granskning av det slutgiltiga förslaget till föredragningslista som utarbetades av talmanskonferensen den 8 februari i enlighet med artikel 110 i arbetsordningen.
För måndag, tisdag och onsdag har jag ingen begäran om ändringar, men McMillan-Scott har begärt ordet.
Fru talman! Jag hänvisar till förslaget till förordning om europeiska politiska partier. Under den senaste delsessionen i Strasbourg ämnade kommissionen ge oss ett uttalande om den frågan. Senare drogs den tillbaka och enligt vad jag förstår så har kommissionen nu en uppfattning om hur man skall finansiera europeiska politiska partier. Det här är en lite känslig fråga, i synnerhet som det finns vissa partier som företräds i denna kammare som kanske av någon orsak inte anser sig berättigade till sådan finansiering, även om de godkände finansieringen i första hand. Skulle ni kunna fråga kommission om den kan uttala sig om denna fråga vid något tillfälle i kammaren?
För det andra, fru talman, medan vi är inne på tisdagens föredragningslista, oroar det mig att Europaparlamentet diskuterar kommissionens arbetsprogram för 2001 men inte har en resolution om det ämnet. Detta är speciellt viktigt eftersom det ingår omkring 200 åtgärder i kommissionens arbetsprogram för 2001 som parlamentet skall diskutera, men om vilket det inte kommer att ha någon resolution. Detta är ett dåligt prejudikat. Det borde finnas en resolution, framför allt eftersom vi förmodas fingranska kommissionens arbete.
Till sist vill jag göra den iakttagelsen att då det är allt annat än kommissionens arbetsprogram för 2001 kan vi kanske döpa om det till kommissionens, parlamentets och rådets arbetsprogram.
Herr McMillan-Scott! I fråga om avsaknaden av resolution ansåg talmanskonferensen att det inte fanns skäl att inge någon sådan.
Fru talman! Jag kanske har fel, men jag trodde att avsikten faktiskt var att ha en resolution. Men först bör vi hänvisa arbetsprogrammet till de behöriga parlamentariska utskotten för att bedöma det, och sedan skall en väl motiverad resolution läggas fram tillsammans med synpunkter från de ansvariga utskotten för de olika områdena. Det är min uppfattning: det kommer att bli en resolution, men inte omedelbart.
Fru talman! Det handlar inte bara om förståelse å Cox sida för vad som överenskommits. I linje med att det finns ett politiskt lagstiftningsprogram, som inleddes med försening förra året, har kommissionen lagt fram ett program för detta år och i bilagan återfinns åtgärderna, som inte är 200 utan 485, enligt vad min grupp beräknat. 205 är lagstiftande och övriga är det inte. Av de senare finns det en betydande andel som har hopat sig sedan tidigare, eftersom de inte genomfördes förra året. Därför är det inte allvarligt att vi författar en resolution i vilken alla dessa ytterligheter innefattas. Det förfarande vi kommit överens om är att berörda utskott granskar det i detalj, och om allt går planenligt skulle vi i april kunna rösta om en resolution, med kännedom om sakfrågan.
När det gäller att vidga detta program till rådet skulle det kunna vara ett intressant förslag inför framtiden, men de parter det för närvarande handlar om är kommissionen och parlamentet.
Tack, herr Barón Crespo. Vi skall göra på detta sätt.
Som svar på er andra fråga herr McMillan-Scott kommer inte något meddelande om erkännande av de politiska partierna att framföras från kommissionen under denna sammanträdesperiod. Om ni önskar att denna fråga förs upp på dagordningen skulle vi kunna be kommissionen att komma med ett meddelande, till exempel på torsdag kväll, om ni går med på det.
Fru talman! Tack för det mycket användbara förslaget. Många av oss kommer tyvärr inte att vara här på torsdag kväll. Det skulle kanske vara till stor hjälp om kommissionen kan ta sig an detta och i morgon bitti i det uttalande som den gör om kommissionens arbetsprogram för 2001 - eller kommissionens och parlamentets arbetsprogram, som jag vill kalla det - göra ett sådant uttalande offentligt.
Talmannen. Jag har fått en begäran från Europeiska socialdemokratiska partiets grupp att från dagordningen dra tillbaka den muntliga frågan till kommissionen om stabilitetsprogrammen i Irland och Frankrike som ställts av Europeiska folkpartiets grupp och Europademokraterna.
Fru talman! Vi lämnar fram denna begäran av två anledningar. Den ena är parlamentarisk och den andra politisk.
Den parlamentariska anledningen handlar om utskottens arbete här i parlamentet. För närvarande studeras granskningen av alla stabilitets- och samordningsprogram samt den betydande förbättringen av de större inriktningarna i den ekonomiska politiken av detta parlaments utskott för ekonomi och valutafrågor, som, om jag inte missminner mig, planerar att lägga fram sitt betänkande i kammaren i april. Därför inkräktar denna fråga på en av detta parlaments egna verksamheter.
För det andra finns det en politisk anledning. Den fråga som ställts av PPE handlade om Irland, när den ställdes till talmanskonferensen. När talmanskonferensen avslutades inkluderade den Frankrike. Om vi till denna korseld av kluvna förbindelser som regeringar och partier som motsätter sig upprätthåller, och om vi lägger till denna kammares alla önskningar, kommer vi vid en illa vald tidpunkt på torsdag hålla debatten om de femton medlemsstaterna. Det är det inga tvivel om.
Därför anser vi att det lämpligaste är att detta parlament håller sig till sina normer och arbetar i enlighet med den logik detsamma fastställt för sig.
Fru talman! Med kommissionens ordförande närvarande vill jag passa på att vända mig till honom i ett allvarligt ärende. Varje år anordnar Europarörelsen i Frankrike den 9 maj en mycket viktig dag, Europadagen. I år vill vi ha euron som tema. Sedan september månad har denna rörelse begärt ert stöd för att finansiera denna dag, som inte kan organiseras utan ert stöd. Men vi har hittills inte fått några garantier när det gäller utbetalningen av kommissionens bidrag. Om vi inte får en garanti inom den här veckan måste Europarörelsen i Frankrike avstå från att anordna Europadagen. Enligt min mening vore det ytterst skadligt för vår gemensamma sak, som vi mobiliserar oss för med alla våra krafter.
Ordförande Prodi! Vill ni ge Berès denna garanti nu eller senare, när ni skall hålla ert tal?
. (IT) Ledamot Berès, jag har inga detaljer när det gäller den fråga ni ställer, men jag skall genast kontrollera detta och ge er ett svar redan i dag.
Utskottet för medborgerliga fri- och rättigheter samt rättsliga och inrikes frågor har beslutat att tillämpa förfarandet utan betänkande på detta förslag till beslut, och jag skall omedelbart ge ordet till Watson, så att han kan presentera yttrandet från det utskott som han är ordförande för.
Watson (ELDR), ordförande för utskottet för medborgerliga fri- och rättigheter samt rättsliga och inrikes frågor. (EN) Fru talman! Utskottet som jag har äran att vara ordförande i, är mycket medvetet om denna frågas betydelse och att det är viktigt att den antas före den 25 mars 2001, för att därmed göra det möjligt för Nordiska unionen att delta fullt ut. Vi hade gärna sett att vi fått information om detta tidigare av rådet. Vi fick information i absolut sista stund.
Med tanke på situationen är det i vilket fall vår åsikt att vi inte vill försena omröstningen om detta, och vi anser det vara bäst att frågan behandlas utan betänkande; vi föreslår därför att den går direkt till omröstning under denna sammanträdesperiod.
Eftersom ingen kollega vill uttala sig mot detta brådskande förfarande, övergår vi till omröstningen.
Nästa punkt på föredragningslistan är gemensam debatt om redogörelse för Europeiska kommissionens arbetsprogram för 2001 och en muntlig fråga (B5-0006/2001) till kommissionen från van Velzen m.fl. för Europeiska folkpartiets grupp (kristdemokrater) och Europademokrater om uppföljning av Europeiska rådets toppmöte i Nice.
. (IT) Fru talman, ärade parlamentsledamöter! Det är utan tvekan bra att vi en gång per år genomför en allmän debatt om läget i unionen. Jag skulle vilja att denna diskussion med er också innebär ett steg framåt på den väg vi skall gå under 2001. Den vägen är utan tvekan fylld av ett stort antal händelser och ett stort antal prioriteringar som kommer att beskrivas under diskussionens gång, men jag vill framför allt redan nu - eller kanske snarare definitivt - slå in på den väg som leder mot morgondagens Europa.
Den kommission som jag har äran att företräda har alltid begärt att bli bedömd utifrån fakta, och det är därför mycket viktigt för mig att samarbetet mellan kommissionen och parlamentet, samt de fruktbara relationerna mellan kommissionen och medlemsstaterna i rådet, leder till seriösa och konkreta resultat. Det är därför jag hoppas att detta årliga sammanträffande skall förvandlas till ett viktigt tillfälle till gemensam, öppen och fri reflexion, där vi kan diskutera våra framgångar och våra problem i en konstruktiv anda för att komma fram till ett förverkligande av de projekt som är viktiga för de europeiska medborgarna.
Jag vet att protokollet föreskriver att ordföranden i detalj skall beskriva de politiska beslut som genomförts vid den här typen av tillfällen, men jag tror knappast att ni har något emot om jag avviker en smula från den traditionen och begränsar mig till de viktigaste prioriteringarna för år 2001 och den fråga som har den allra största betydelse för Europas framtid.
Om de senaste tolv månaderna kommer jag i själva verket att fatta mig kort. När jag stod inför er för ett år sedan beskrev jag de fyra strategiska mål som min kommission ställt upp: för det första att skapa nya styrformer på Europanivå; för det andra att stabilisera Europa och att förstärka vår närvaro på global nivå; för det tredje att omdefiniera de ekonomiska och sociala prioriteringarna och, slutligen och för det fjärde, att förbättra livskvaliteten för alla.
För att förbättra livskvaliteten för de europeiska medborgarna har vi offentliggjort vår vitbok om livsmedelssäkerheten och ett förslag till förordning om grundläggande krav och principer när det gäller livsmedelsrätten. Vi har dessutom föreslagit inrättandet av en europeisk livsmedelsmyndighet som kommer att börja fungera i år.
Vi har också föreslagit inrättandet av en europeisk myndighet för flygsäkerhet och utarbetat nya, stränga rättsliga instrument på sjösäkerhetens område efter Erika-katastrofen.
För att skapa en ny ekonomisk och social dagordning för Europa lade vi vid Europeiska rådet i Lissabon fram starka och detaljerade förslag, tack vare vilka Europeiska unionen i dag förfogar över en sammanhängande strategi som gör det möjligt att förvandla Europa till världens mest dynamiska och konkurrenskraftiga kunskapsbaserade ekonomi.
Grundbulten i våra strävanden att stabilisera denna kontinent är vår strategi för utvidgning av Europeiska unionen. Under hela 2000 drev kommissionen beslutsamt på anslutningsförhandlingarna med kandidatländerna, förutom att ha startat en offentlig debatt om en egen invandringspolitik.
(Applåder) För att få fram nya former för hur Europa skall styras i framtiden har vi dessutom startat ett intensivt arbete och vi kommer före sommaren att lägga fram en vitbok i frågan.
Herr talman! Jag refererar till de synpunkter som framfördes i denna kammare måndag eftermiddag om demonstrationen mot kärnkraft vid Faslane kärnubåtsbas i Skottland.
Som ni vet deltog jag i den demonstrationen, och jag skulle vilja tacka alla ledamöter som stödde mitt agerande när jag deltog i den största blockaden någonsin av basen och arresterades, ironiskt nog, för att ha brutit mot freden.
Jag vill bara säga några ord till de ledamöter som antydde att mitt agerande på något sätt var oansvarigt eller olämpligt. För det första är kärnvapen inte bara omoraliska och omänskliga, de är också olagliga. Den internationella domstolen i Haag fastslog att innehav av kärnvapen strider mot internationell lag och detta bekräftades på nytt av en skotsk domstol år 1999. Min insats i måndags gällde därför att upprätthålla lagen, inte att bryta mot den.
För det andra anser jag att kärnvapen utgör ett sådant hot mot oss alla att det är berättigat och verkligen viktigt att använda alla fredliga vägar som vi har för att försöka få bort dem från våra länder. Naturligtvis finns det parlamentariska kanaler som kan användas för att göra det och jag använder dem, men jag anser också att det är befogat och viktigt att även använda utomparlamentariska kanaler. Det är vårt ansvar att använda dem. En demokratisk stat är inte bara en gåva och rättighet, det är ett ansvar. Om medborgare inte ansvarsfullt demonstrerar mot sina regeringars omänskliga handlingar, blir regeringarna alltmer oansvariga och korrupta.
Slutligen är det varje medborgares rättighet och uppgift, vald eller inte, att använda alla fredliga vägar för att försöka hävda internationell lag. Mitt agerande i måndags var ett ytterligare litet steg för att försöka göra det.
Herr talman! Samtidigt som jag välkomnar min modiga och tappra kollega, dr Lucas, tillbaka till kammaren skulle jag vilja uppmärksamma mina kollegor på att i dag kommer vi också få besök av ordföranden för skotska kyrkans generalförsamling som kommer att tas emot av talmannen i kväll.
I samband med det skulle jag vilja upprepa Lucas påstående att det antyddes i denna kammare i måndags att endast oansvariga brushuvuden deltog i protesten vid Faslane. Jag ber ledamöterna att notera att ledaren för den skotska, nationella kyrkan, som vi skall välkomna här i kväll, också hade en ledande roll i den protesten. Som ledare för en ekumenisk tjänst underströk han kyrkans principiella avståndstagande från staters beroende av massförstörelsevapen. Djupt motstånd mot kärnvapen på både rättslig och moralisk grund är ett allmänt ställningstagande hos ansvariga opinionsledare, både religiösa och icke-religiösa, i hela Skottland och i hela denna stora union.
Herr talman! För att fortsätta med de punkter som Lucas tog upp stöder jag de åsikter som hon har framfört. Jag skulle dock fråga om hon kunde övertala sina kolleger att upphöra med att kräva en sorts parlamentarisk immunitet varje gång som hon blir arresterad vid Faslane. Långt innan Lucas blev invecklad hade jag varit engagerad i frågan Faslane under många år och har arresterats där. Jag har aldrig någon gång begärt parlamentarisk immunitet. Jag fick min dag i domstolen och jag hade min rättegång. Jag tänker inte använda parlamentarisk immunitet för jag vill få min dag i domstol och jag vill framföra min åsikt och inte gömma mig bakom några rökridåer.
Herr talman! Kan jag i gårdagens protokoll få in en rättelse om min röstning. Jag avsåg att rösta ja om betänkandet Rübig.
Herr talman! Mitt inlägg gäller också protokollet. Jag undrar om det på sidan 11 i den engelska versionen vid punkt 8, där vi diskuterar tidpunkten för omröstning, kan införas att omröstningen började kl. 12.12. Det meddelades på skärmen att den skulle börja kl. 12.15 och av den orsaken missade somliga av oss några av de första omröstningarna.
Herr talman! Vi har tyvärr fått veta att precis en månad efter att en jordbävning ödelade El Salvador drabbades detta land i Centralamerika i går av en liknande jordbävning igen. Jag är övertygad om att vår delegation för förbindelser med Centralamerika och Mexiko kommer att göra allt den kan för att uppmana gemenskapens instanser, till att börja med kommissionen, att stärka sina solidariska insatser för detta land.
Det kommer att kontrolleras. Om ni har rätt, kommer naturligtvis protokollet att rättas till såsom ni säger.
Herr talman! Jag vill bara i all korthet som medlem i delegationen för förbindelser med Centralamerika och Mexiko ge uttryck för vår oro över att det salvadoranska folket än en gång har drabbats av en naturkatastrof och påpeka vikten av att hjälpen når fram så snabbt som möjligt så att det inte blir som det blev efter orkanen Mitch, för om hjälpen dröjer är det befolkningen som blir lidande.
Tack, kära kollega, jag tror att kammaren instämmer i er önskan.
Nästa punkt på föredragningslistan är betänkandet av Swoboda (A5-0024/2001) för utskottet för utrikesfrågor, mänskliga rättigheter, gemensam säkerhet och försvarspolitik om förslaget till rådets förordning om stöd till Turkiet inom ramen för strategin inför anslutningen, särskilt om inrättandet av ett partnerskap för anslutning (KOM(2000)0502 - C5-0468/2000 - 2000/0205(CNS)
Nästa punkt på föredragningslistan är debatten om betänkande (A5-0052/2001) av Plooij-van Gorsel för utskottet för inrikesfrågor, utrikeshandel, forskning och energi om kommissionens meddelande till rådet, Europaparlamentet, Ekonomiska och sociala kommittén och Regionkommittén - Genomförandet av "ett europeiskt område för forskningsverksamhet": riktlinjer för unionens åtgärder inom forskning (2002-2006) (KOM(2000) 612 - C5-0738/2000 - 2000(COS))
. (NL) Herr talman, herr kommissionär och kolleger! Aldrig tidigare har jag talat så länge i plenum. Ni skulle kunna ta er en tupplur, för åtta minuter är en väldigt lång tid.
Herr kommissionär! Det är nu nästan ett år sedan man under Europeiska rådet i Lissabon enades om att Europeiska unionen vill bli den mest konkurrenskraftiga kunskapsekonomin i världen, och en stor majoriteten av detta parlament ställde sig bakom denna målsättning. Om Europeiska unionen vill uppnå den här målsättningen är det absolut nödvändigt att i större utsträckning investera i forskning, teknisk utveckling, innovation och undervisning, naturligtvis såväl i medlemsstaterna som från europeiskt håll. Att skapa ett europeiskt område för forskningsverksamhet är därvid oumbärligt. Den europeiska forskningen har svarat för goda prestationer, och även de ansträngningar som har gjorts av det europeiska näringslivet är imponerande och stod under den första hälften av nittiotalet för 33 procent av omsättningen. De europeiska ramprogrammen för forskning och teknisk utveckling har utan tvekan också bidragit till detta. I framtiden måste allt det som är positivt i ramprogrammen således bevaras, och detta måste också visa sig när förslagen till det sjätte ramprogrammet diskuteras. Men för närvarande, kolleger, är det absolut inte tal om en enda europeisk forskningspolitik. De förslag som kommissionär Busquin har lagt fram för att genomföra en sådan politik har fått ett positivt mottagande av utskottet för industrifrågor, utrikeshandel, forskning och energi, men på ett antal punkter har vi fortfarande en del kompletteringar och invändningar.
Det går att nå fram till ett effektivt område för forskningsverksamhet om man i högre grad samarbetar utifrån gemensamma målsättningar och om resurserna används flexibelt. Bort med teknik-nationalismen. Medlemsstaternas och unionens forskningspolitik förs nu vid sidan av varandra utan att de bildar en sammanhängande helhet. Dessutom investerar vi betydligt mindre i forskning än Förenta staterna och Japan. De här två faktorerna gör att Förenta staternas försprång bara ökat de senaste åren.
Även i mitt första betänkande om det europeiska området för forskningsverksamhet betonade jag teknik-nationalismen; den måste försvinna. Mer samarbete mellan medlemsstaterna, forskare och forskargrupper, men också mellan företag, universitet och forskningsinstitut är nödvändigt. Dessutom behövs en mer omfattande samordning på programnivå. Det finns ett behov av nya europeiska samarbetsformer, nämligen ett samarbete på det mellanliggande planet, det vill säga mellan nationella forskningsinstitut liksom även mellan de organ som finansierar forskningen i medlemsstaterna. Men, kolleger, samarbetet i Europa står och faller med en förstklassig infrastruktur. Att utöka kapaciteten för det transeuropeiska höghastighetsnätverket för forskning från tio gigabits per sekund till 100 gigabits per sekund i framtiden är ett måste för att ett europeiskt område för forskningsverksamhet skall förverkligas och fungera optimalt. Det är det enda sättet för att vi skall kunna få ett samarbete som det mellan centers of excellence. Med SEAN-projektet, som utgår från en utökning på två gigabits per sekund per år, kommer den här målsättningen aldrig att uppnås. Således uppmanar jag kommissionärerna Liikanen och Busquin att visa långt större ambitioner i det här avseendet.
Vid sidan av ett område för forskningsverksamhet behöver vi också ett europeiskt utrymme för undervisning, för en dynamisk kunskapsekonomi, som det talades så varmt för i Lissabon, kräver också en högkvalitativ undervisning på en likvärdig nivå i alla medlemsstater, men framför allt också rörlighet för forskare och studenter. Därvid är det nödvändigt med en bättre samordning mellan universitetsutbildningar och även forskarutbildningen. Jag skulle gärna vilja höra hur kommissionären ser på detta.
Herr talman! En öm punkt för utskottet för industrifrågor, utrikeshandel, forskning och energi utgör de avtal man kom fram till i Nice om flexibilitet, den varierande geometrin, eller samarbetet mellan ett begränsat antal medlemsstater på forskningsområdet. Detta utgör en central del av kommissionär Busquins planer. Utskottet för industrifrågor, utrikeshandel, forskning och energi vill framföra största möjliga reservation beträffande det här samarbetet mellan medlemsstaterna, framför allt när det handlar om hur europeiska medel för forskning används. Det är nämligen så att utskottet för forskning, det här parlamentet alltså, har medbeslutanderätt när det gäller forskningen på europeisk nivå. Om nu ett samarbete mellan medlemsstaterna upprättas som medlemsstaterna själva finansierar, då är det inga som helst problem. Men så snart europeiska pengar investeras i forskning som alltså endast gynnar ett par medlemsstater, då måste medbeslutanderätten ändå bibehållas. Det är fastställt i fördraget. Därför skulle jag gärna vilja se att de här planerna får en tydligare gestalt, även om vi absolut inte är emot mer samarbete - för av den anledningen har jag också sagt: bort med teknik-nationalism - men så snart europeiska pengar investeras förbehåller sig parlamentet rätten till medbeslutande.
En annan punkt är de små och medelstora företagens roll på forskningsområdet. I det femte ramprogrammet har vi yrkat på att anslå minst 10 procent till små och medelstora företag inom de tematiska programmen. Det har också lyckats. Det har visat sig att mer pengar går till små och medelstora företag från det femte ramprogrammet. I mitt betänkande för utskottet för industrifrågor, utrikeshandel, forskning och energi har vi slagit fast att minst 10 procent på nytt måste anslås till små och medelstora företag. Med tanke på den nuvarande användningen anser jag emellertid att vi kan vara lite mer ambitiösa, alltså föreslår jag att vi i det framtida ramprogrammet höjer detta till 15 procent, och i samband med det vill jag naturligtvis gärna höra hur ni ser på den saken.
En sista punkt, herr talman, och det är en punkt som det råder en hel del tvivel om här i parlamentet, nämligen fusionsforskningen. I sig har parlamentet inte mycket att säga om den saken, förutom att vi måste tillhandahålla en budgetplan. Vi har således förvånat oss över att ni har bett rådet om ett yttrande om vad som nu måste ske med fusionsforskningen innan ni själv har utarbetat ett meddelande, vilket rådet och parlamentet i vanliga fall får ta del av samtidigt. Jag tycker att det förfaringssättet är en smula omvänt. Vi hoppas således att ni även ber oss om ett yttrande rörande detta och självfallet också ger en rekommendation om den budgetplan som ni skulle föredra, men först måste vi godkänna den. Egentligen begär vi alltså att i full utsträckning medverka till att fatta beslut om fusionsforskningen, liksom forskningens inriktning.
. (EN) Herr talman! Som Plooij-van Gorsel sade så har forskning genomgående identifierats som nyckeln till en förbättrad ekonomisk tillväxt, skapande av nya jobb, en renare miljö och bättre hälsa. Det är, med tanke på detta, utomordentligt märkligt att varje land i världen och alla Europeiska unionens medlemsstater slösar bort hälften av sin mest värdefulla resurs, nämligen sina medborgares hjärnkapacitet. De slösar bort denna hjärnkapacitet genom att inte i tillräckligt hög grad engagera kvinnor på det vetenskapliga området.
Kvinnor uppmuntras inte på skolnivå, de utsätts för diskriminering i sina arbeten, och detta är något som vi måste ta itu med på det europeiska området för forskningsverksamhet. Jag gratulerar föredragande Plooij-van Gorsel och kommissionär Busquin, som båda har förstått betydelsen av denna brist. Jag är särskilt glad åt att kommissionär Busquin har upphöjt arbetet på detta område inom sitt generaldirektorat till enhetsstatus, att han ser till att statistik förs, och att nätverk som hjälper och uppmuntrar kvinnliga forskare stöds av Europeiska unionen. Detta måste vara en nyckelfaktor på det europeiska området för forskningsverksamhet.
Vi behöver, som man säger, forskning av kvinnor för kvinnor - så att könsaspekten i den forskning som vi genomför undersöks - och om kvinnor. Det är viktigt att de socioekonomiska aspekterna i forskningsprogrammet koncentreras på könsfrågor. Hur kommer det sig att nästan alla världens länder slösar bort hjärnkapaciteten hos halva sin befolkning genom att inte uppmuntra dem?
Jag tackar Plooij-van Gorsel för hennes stöd till yttrandet från utskottet för kvinnors rättigheter och jämställdhetsfrågor, och ser fram emot att könsperspektivet kommer att utgöra en viktig aspekt på det europeiska området för forskningsverksamhet.
. (FR) Herr talman, kära kolleger! Det gläder mig att tala efter McNally, eftersom jag själv är forskare och arbetar med kvinnor (det handlar inte bara om att forskning skall bedrivas av och för kvinnor, utan även på kvinnor). Jag är glad att dessa frågor tas upp i betänkandet.
Jag tar i dag till orda för utskottet för kultur, ungdomsfrågor, utbildning, medier och idrott, som enhälligt har antagit ett betänkande som i vissa delar går igen i betänkandet från utskottet för industrifrågor, utrikeshandel, forskning och energi. Det är dessa ord - "i vissa delar" - som jag skulle vilja dröja vid.
Först och främst är jag glad över att humaniora och samhällsvetenskap hädanefter inte enbart anses som ett medel, utan även som ett mål för forskningen. Kvinnofrågan ingår i detta, men i dag handlar det givetvis om något mycket mer vittgående. Att humaniora och samhällsvetenskap blir ett mål för forskningen innebär att gemenskapsforskningen håller på att ändra inriktning. Det tror jag måste understrykas. Kanske kan vi på detta vis fundera över Europas politiska och kulturella struktur, eftersom forskningen ingår som en del i denna politiska och kulturella struktur.
Jag slås även av att vi har betonat i vilken stor utsträckning den nya tekniken, som i dag är så viktig (vi talade om det i går, med anledning av upphovsmannarätten) är den kulturella mångfaldens bundsförvant, via språkfrågan. Även här vill jag betona att detta är en fråga som vi i utskottet för kultur finner ytterst betydelsefull.
När det gäller det sjätte ramprogrammet är jag glad över att se att den forskning om kulturell identitet som vi föreslog har godkänts i betänkandet som antagits av utskottet för industrifrågor och forskning. Jag hoppas att även kommissionen skall kunna beakta detta. Möjligheten att arbeta med den kulturella mångfalden syns mig vara viktig, liksom att gå vidare med några centrala åtgärder i det femte ramprogrammet, exempelvis åtgärder rörande multimediainnehåll och multimediaverktyg, morgondagens stad och kulturarvet.
Jag beklagar dock en smula att utskottet för industrifrågor inte har anammat vår syn på Internetkostnaden. Forskning om Internetkostnaden skulle ha kunnat möjliggöra sänkta kostnader, så att Internet äntligen blev mer demokratiskt. När det gäller nätverken för spetsforskningscentra är detta gott och väl, men vi kan också inom ramen för den europeiska forskningen inrätta nätverk som inte enbart är till för spetsforskningscentra. Detta är något vi också behöver för rörlighetens skull, men även för forskningen som sådan.
Sedan har vi förstås frågan om immateriella rättigheter. Att bedriva forskning om tekniska metoder på immaterialrättens område skulle även det kunna vara till stor hjälp för att Europa skall kunna trygga sin kulturella identitet och demokrati.
Herr talman! Jag vill börja med att tacka Plooij-van Gorsel för att hon har varit så öppen och mottaglig för vår grupps bidrag och jag upprepar att det har varit ett nöje att samarbeta med henne i de här frågorna. På samma sätt vill jag uttrycka vår uppskattning av kommissionär Busquin , för att han alltid uppmärksammar våra synpunkter, för att hans dörr alltid står öppen och för att han håller kontakten med grupperna som han bemöter på ett sätt som jag utan att överdriva vill kalla föredömligt vad parlamentets arbete beträffar och som gör att vi förutspår det bästa för det sjätte ramprogrammet.
Herr talman! Europeiska unionen är inte en produkt av en konstruktivistisk rationalism, av en despotiskt upplyst elit som gör sig gällande gentemot medborgarna utan något som föds ur den konstruktiva tanken på att göra saker tillsammans. Om det är något område där Europeiska unionen har haft behov av starka påstötningar för att införliva de politiska områdena, utvidga området för samarbete, samordning och synergi så är det på området för forskning, utveckling och teknisk förändring. Därför är förslaget om det europeiska området för forskningsverksamhet en av kärnpunkterna för de nuvarande kommissionärerna och lanseringen och framläggandet av denna ambitiösa tanke får vi lov att tillskriva kommissionär Busquin.
Det europeiska området för forskningsverksamhet innebär i själva verket införandet av nya genomslagskraftiga instrument, som till exempel samarbete och samordning av medlemsstaternas forskningspolitik, prioriteringen av några få starka områden, utnyttjande av den europeiska mervärdesskatten, tanken på storskaliga projekt och spetsforskningsnätverk. Alla dessa kommer utan tvekan, om de tillämpas på rätt sätt, att bidra till att förbättra kvaliteten och konkurrenskraften i vårt system för forskning, utveckling och förnyelse.
Motiveringen till våra ändringsförslag, herr talman, är att vi är angelägna om att främja forskarnas rörlighet som vi anser är viktig, öppnandet och genomträngbarheten i medlemsstaternas forskningssystem, stärkandet av grundforskningen och ett tydligt fastställande av kriterier som gör det möjligt att göra prioriteringar.
Det europeiska området för forskningsverksamhet skapar nya möjligheter och förväntningar hos alla. Herr kommissionär, vi önskar er all framgång, för er framgång på området blir en framgång för parlamentet och Europeiska unionen. Ni kan vara säker på att ni alltid kommer att ha vårt stöd för er linje som ni har framställt i sådana positiva termer.
Jag förklarar Europaparlamentets session återupptagen efter avbrottet torsdagen den 15 februari 2001.
Kära kolleger! Som ni vet skördades tyvärr två nya offer den 22 februari, vilka lades till den oförsvarliga lista över dem i Spanien som har mist livet i ETA:s terroristattacker.
Bombattentatet i San Sebastian riktade sig direkt mot Ignacio Dubreuil, kommunfullmäktigeledamot för det baskiska socialistpartiet i Ordizia. José Ángel Santos och José Leonet, anställda vid företaget Electra, miste livet vid explosionen, och fyra andra personer skadades, bl.a. Dubreuil.
Än en gång har ETA-terroristerna visat att de förvägrar rätten till liv och avvisar själva principen om rättsstaten. Å era vägnar har jag sänt mina djupt uppriktiga kondoleanser till offrens familjer och en önskan om god bättring till dem som skadades vid attentatet. Jag föreslår er att vi håller en tyst minut.
När det gäller föredragningslistan för sammanträdena onsdagen den 28 februari och torsdagen den 1 mars, föreslår jag på de politiska gruppernas begäran ett antal ändringar.
Jag föreslår att det uttalande som skall göras om mänskliga resurser inom reformen av kommissionen, av Prodi och kommissionär Kinnock, tidigareläggs i föredragningslistan. Detta innebär att vi kommer att behandla uttalandet mellan kl. 15.00 och 16.00, eftersom kommissionen redan har fattat ett beslut vid sitt sammanträde i förmiddags.
Vidare föreslår jag att betänkandet av Hauge för budgetutskottet, om förslag till ändrings- och tilläggsbudget i fråga om BSE-krisen, skall tidigareläggas i föredragningslistan för behandling direkt efter kommissionens uttalande.
På begäran av utskottet för jordbruk och landsbygdens utveckling och i samförstånd med de politiska grupperna föreslår jag slutligen att vi på föredragningslistan tar upp ett uttalande från kommissionen, presenterat av Byrne, om utvecklingen av mul- och klövsjukan. Detta uttalande kommer att följas av en frågestund på 30 minuter, enligt det sedvanliga förfarandet.
För att slutligen frigöra den tid som krävs föreslår jag att betänkandet från förlikningskommittén om miljötillsyn skall strykas, liksom betänkandet av Wijkman för utskottet för industrifrågor, utrikeshandel, forskning och energi om en handlingsplan som syftar till att stärka Europeiska gemenskapens energieffektivitet. Dessa två betänkanden skulle strykas från föredragningslistan.
Uttalandena av rådet och kommissionen om flygattackerna mot Irak upptas som första punkt. Denna debatt kommer inte att följas av ett resolutionsförslag. Betänkandena Marset Campos om Mercosur och Salafranca om Chile skulle slutligen behandlas i en gemensam debatt, och omröstningarna skulle äga rum kl. 11.00 som planerat.
Fru talman! Detta är egentligen ingen invändning. Jag anser bara att det är något beklagligt att det inte planeras ett resolutionsförslag efter debatten om flygattackerna mot Irak, eftersom de verkar utgöra ett mycket viktigt problem som har att göra med kränkningen av de principer som styr den gemensamma utrikes- och säkerhetspolitiken.
Herr Gollnisch! Det var ingen invändning mot föredragningslistan. Kan vi nu anse att föredragningslistan är fastställd?
Fru talman! Jag vill ta upp en fråga som har att göra med debatten om Europas framtid. Det gläder mig för övrigt att ordförande Prodi är närvarande och att rådet också tycks vara representerat här. Jag har erfarit av ett meddelande till de tre europeiska skolorna - och parlamentets ledamöter vet ju att de europeiska skolorna är mycket aktiva när det gäller godkännandet av kostnadsförslag - att en debatt kommer att anordnas den 7 mars med eleverna från Europeiska skolan avdelning III, under medverkan av rådets tjänstgörande ordförande och Sveriges statsminister Persson, kommissionens ordförande Prodi och den belgiske premiärministern Verhofstadt.
Jag tycker att det är ett bra initiativ, men jag ser inte att varken Europaparlamentet eller det belgiska parlamentet skall vara med, trots att Verhofstadt kommer att vara närvarande. Efter att än en gång ha läst den fjärde bilagan till slutsatserna från Europeiska rådet i Nice anser jag att detta initiativ, som endast samlar medlemmar i rådet, inte överensstämmer med den debatt som medlemmarna i Europeiska rådet i Nice har uppmanat oss till. Jag anser att det kräver en förklaring från er sida, fru talman, samt att ni vänder er till rådets majestätiska medlemmar och låter dem få veta att om de vill tala med det civila samhället - i det här fallet eleverna på skolan - bör de även räkna med parlamenten, så som de själva påpekar i den fjärde bilagan.
Tack för det, fru talman. Jag ser fram emot er förklaring. Jag uppmanar även ordförande Prodi, som är här i dag, och rådet att ge oss en förklaring.
Herr talman, kära kolleger! Jag har nöjet att nu på förmiddagen förmedla ett tack till er. Förra veckan hade jag tillfälle att i Prag sammanträffa med vår kollega från det tjeckiska parlamentet, Ivan Pilip. Ivan Pilip satt i fängelse i Kuba i 26 dagar, eftersom han varit i kontakt med dissidenter. Nu har han återvänt till Tjeckien, är i god kondition och tackar parlamentets talman och kollegerna för deras insats för att han skulle släppas. Han säger att man även bland den tjeckiska allmänheten med tillfredsställelse har noterat att Europaparlamentet i solidaritet med den tjeckiska staten och den tjeckiska kollegan engagerade sig för honom. Han är övertygad om att just vår insats bidrog avsevärt till att han frisläpptes. Jag vill gärna vidarebefordra detta till er. Jag är medveten om att jag personligen hade mycket liten del i händelseförloppet, men det gläder mig desto mer att kunna förmedla kollegans tack till er.
Nästa punkt på föredragningslistan är uttalanden av rådet och kommissionen om flygattacker mot Irak.
. Herr talman! Ärade ledamöter! Jag välkomnar detta tillfälle att kommentera en aktuell och viktig fråga. Som vi alla vet, angrep amerikanska och brittiska stridsflygplan fredagen den 16 februari militära mål utanför Bagdad. Som vi också vet angavs som bakgrund till dessa angrepp ökad irakisk luftvärnseld mot de brittiska och amerikanska stridsflygplan som patrullerar de s.k. flygförbudszonerna i norra och södra Irak. Från amerikansk och brittisk sida har man i uttalanden framhållit att aktionerna genomfördes i självförsvar, samt att de var av rutinmässig karaktär och inte skall ses som en upptrappning eller förändring av politiken. Vi vet också att flera länder har uttryckt sig kritiskt mot aktionerna.
FN:s säkerhetsråd diskuterade kort denna fråga i informella konsultationer den 20 februari. Då gjordes även uttalanden enligt förväntade ståndpunkter. FN:s generalsekreterare har också kommenterat det inträffade. Han har sagt: Obviously the timing is a bit awkward for the talks I' m going to have on the 26th of February. Detta var generalsekreterarens hänvisning till de högnivåsamtal som just nu har avslutats mellan FN:s generalsekreterare och Iraks utrikesminister, och som alltså ägde rum i måndags.
Ordförandeskapet konstaterar att det råder olika uppfattningar inom unionen vad gäller den folkrättsliga grunden för dessa militära aktioner, inklusive upprätthållandet av de s.k. flygförbudszonerna. Vi vet att ett medlemsland deltog i aktionerna och att andra medlemsländer har beklagat det inträffade. Samtidigt vet vi att den gemensamma utrikes- och säkerhetspolitiken förutsätter en gemensam position.
Den gemensamma utrikes- och säkerhetspolitiken utvecklas successivt i den takt som medlemsländerna beslutar om. Det är givetvis en styrka om EU:s medlemsstater har en gemensam uppfattning. Samtidigt måste vi respektera att det finns frågor som vi ser olika på. I sammanhanget noterar jag ändå som något positivt den dialog som har inletts i New York mellan FN:s generalsekreterare och den irakiska regeringen. Vi hoppas givetvis att samtalen kan bidra till att dödläget bryts och att Irak beslutar sig för att samarbeta med FN och FN:s vapeninspektörer, med utgångspunkt i de aktuella säkerhetsrådsresolutionerna.
Det kan också noteras att den amerikanske utrikesministern, Colin Powell, nyligen förklarat sig positiv till en översyn av den amerikanska sanktionspolitiken. Powell har vidare uttalat en förhoppning om att Förenta staterna inom ett par veckor kan presentera sina tankar på en sådan översyn mera i detalj.
Det irakiska folkets levnadsförhållanden utgör tillsammans med varaktig säkerhet och stabilitet i området de viktigaste frågorna för rådet när det gäller rådets politik gentemot Irak. Rådet undersöker för närvarande EU:s möjligheter att göra insatser på det humanitära och kulturella området, inom ramen för befintliga resolutioner om Irak från FN:s säkerhetsråd, särskilt programmet " Olja mot mat" . Det är viktigt att den irakiska regeringen samarbetar för att ett sådant program skall kunna genomföras.
Genom säkerhetsresolution 1284, som antogs den 17 december 1999, ges möjlighet att suspendera sanktionerna, förutsatt att Iraks regering samarbetar fullt ut med FN:s inspektörer med ansvar för nedrustningen i Irak.
. (EN) Ordförandeskapet har just förklarat bakgrunden till de nyligen utförda flygangreppen mot Irak. Jag vill inte ta upp detta igen, så låt mig bara säga att jag instämmer helt och fullt i den bedömning av situationen som vi just har hört. Jag instämmer till fullo när det gäller åtskillnaden, som jag tyckte att man gjorde på ett utmärkt sätt, mellan de första initiativen för att skapa en gemensam utrikes- och säkerhetspolitik och den strävan som många har när det handlar om en enda utrikes- och säkerhetspolitik. Jag instämmer också verkligen i vad som sades om olikheterna mellan medlemsstaterna i detta sammanhang.
Jag vill säga några ord om bakgrunden. Jag vill säga ett par ord om sanktionerna och om de initiativ som tas för att förbättra det irakiska folkets eländiga situation. Vi håller alla med om att dödläget när det rör sanktionerna mot Irak och det lidande som detta dödläge har orsakat är oerhört otillfredsställande, och att vi bör göra allt vi kan för att få ett slut på detta.
Vi måste emellertid komma ihåg att man från början hade ett syfte med införandet av sanktionerna. Som ett resultat av Gulfkriget, beslutade FN:s säkerhetsråd genom ett antal resolutioner att Irak skulle göra sig av med alla massförstörelsevapen, och att detta skulle bekräftas av Unscom, FN:s särskilda kommitté med ansvar för nedmontering av Iraks vapenarsenal och upprätthållande av ett övervakningsprogram för att se till att den inte byggdes upp igen. I väntan på att detta skulle genomföras, beslutades att Irak skulle underkasta sig olika ekonomiska sanktioner, även om undantag tilläts för nödvändiga humanitära artiklar. Trots att man hade kunnat göra detta omgående, under 1991, vidtog inte den irakiska regeringen åtgärder för att fastställa ett arrangemang med FN förrän under 1995, när Irak gick med på "olja mot mat"arrangemanget, som formulerades i resolutionen från FN:s säkerhetsråd samma år. "Olja mot mat"arrangemanget har sedan dess förlängts var sjätte månad och har då gett förbättrade villkor. I princip skall detta arrangemang ge grundläggande humanitärt bistånd utan någon ytterligare extern hjälp. Förvaltningen av programmet och samarbetet med den irakiska regeringen när det rör genomförandet av det fungerar emellertid inte på ett effektivt sätt. Det finns ingen brist på tillgängliga medel för den irakiska regeringen genom "olja mot mat"arrangemanget till inköp av mat och mediciner till folket. Det är den irakiska regeringen som har valt att inte göra detta, att inte ta vara på den möjlighet som det internationella samfundet ger den.
Sanktionsfrågan blev naturligtvis ännu mer infekterad när Unscom kastades ut från Irak i november 1998, och det tog ett år att komma överens om ett gemensamt förhållningssätt för att ta itu med detta problem. FN:s säkerhetsråd antog resolution 1284 i december 1999, genom vilken man kunde upphäva sanktionerna mot Irak om landet följde besluten om vapenövervakning. Irak godtog emellertid inte resolutionen och motsatte sig varje form av samarbete när det gällde bekräftandet av nedmonteringen av massförstörelsevapnen. Irak har därför inte följt resolutionen från FN:s säkerhetsråd, vilket jag drar mig till minnes att Europaparlamentet tog upp i sin resolution från april förra året.
Vi har nu nått en viktig punkt i våra förbindelser med Irak. De sanktioner som varit i kraft i tio år har uppenbarligen inte fått de önskade effekterna. Folk uppfattar det som om sanktionerna förvärrar livssituationen för irakierna. Saddam Husseins och hans regerings hänsynslöshet har resulterat i undernäring, sjukdom och en omfattande försämring av landets fysiska och sociala infrastruktur. Denna politik kommer att få konsekvenser som går utöver de nuvarande, som kommer att få bäras av framtida irakiska generationer.
Dessa eländiga omständigheter har gjort att folk har fått upp ögonen för irakiernas umbäranden och vilka problem det innebär att ha förbindelser med en regering som är lika obarmhärtig som den är hänsynslös. Vi är alla överens om att det uppenbarligen finns ett behov av att omvärdera hela den irakiska frågan och att bestämma vilka åtgärder som är bäst. Förenta staternas nya utrikesminister, Colin Powell, instämmer också i detta.
Vi får inte förlora det grundläggande målet ur sikte. Vi måste se till att vi aldrig mer ger Saddam Hussein de medel som krävs för att han skall kunna angripa sina grannländer, eller, för den skull, sitt eget folk. Sanktionerna är fortfarande i kraft, men vi måste undersöka hur vi kan göra dem tillräckligt effektiva, så att vi kan uppnå det grundläggande målet. Vi vill koncentrera oss på det irakiska ledarskapet och dess vapen, inte på det irakiska folket och det irakiska samhället. Det internationella samfundet bör undersöka möjligheterna att ersätta det nuvarande sanktionssystemet med, för att använda jargong, "ett smart sanktionsprogram" och andra lämpliga åtgärder, samtidigt som man skall försöka se till att det inte tillverkas några massförstörelsevapen.
Det irakiska folkets lidanden är i hög grad en fråga för Europeiska unionen. Sedan Gulfkriget 1991, har Europeiska unionen varit den största biståndsgivaren av humanitärt bistånd till Irak, vilket uppgått till över 250 miljoner euro. De senaste två åren har Europeiska unionen gett mellan 8 och 10 miljoner euro per år. För år 2001 kan summan vara något högre och ligga någonstans omkring 12 miljoner euro. Biståndet, genom ECHO, koncentreras på tillhandahållande av rent dricksvatten och sjukvårdsmaterial, med särskild betoning på institutioner för handikappade, föräldralösa, såväl som gatubarn. Biståndet från ECHO förmedlas genom icke-statliga organisationer och vederbörliga FN-byråer.
Kommissionen välkomnar återupptagandet av samtalen mellan Förenta nationerna och Irak som ägde rum den 26 och 27 februari i New York. Även om det inte har rapporterats om några betydande genombrott från tvådagarssammanträdet mellan FN:s generalsekreterare och den irakiske utrikesministern, är det glädjande att man kommit överens om att fortsätta samtalen. Man bör skicka signaler till den irakiska regeringen om vikten av att samtalen fortsätter och att man når en överenskommelse med Förenta nationerna som gör det möjligt att förbättra den ekonomiska och humanitära situationen i Irak, samtidigt som man tar hänsyn till de olika FN-resolutionerna om Irak; i synnerhet när det gäller frågan om massförstörelsevapen.
Herr talman! Utöver den polemik som dessa militära åtgärder kan komma att orsaka, eller det faktum att de allierade skulle ha rådfrågats, anser jag att den verkliga betydelsen av dagens debatt ligger i att se hur en sammanhängande politik från det internationella samfundet skulle kunna samordnas med de internationella normerna - jag syftar på de tolv resolutioner som antagits av Förenta nationernas säkerhetsråd - och att hänsyn samtidigt tas, som Chris Patten sade, till det lidande som det irakiska folket för närvarande utsätts för.
Jag skulle vilja ta upp med detta problem ur den synvinkeln, men först vill jag mycket tydligt klargöra något. Jag anser att det med rätta har sagts att ingen regim har låtit det irakiska folket och samhället utstå så mycket lidande som den nuvarande regimen, och jag anser att det också är på sin plats att erkänna att ingen har dragit så mycket nytta för egen del av detta lidande som den irakiska regimen har gjort.
Ur detta perspektiv, herr talman, skulle jag vilja ställa några frågor till kommissionen och rådet. Kommissionär Patten har denna morgon delgett oss sina tankar om hur vi bör gå vidare, och jag skulle vilja fråga ordförandeskapet om det anser att det nödvändigt att införa ett embargo för att nå målet - vilket min politiska grupp stöder till hundra procent - att förhindra att Irak skaffar sig massförstörelsevapen, eller inte.
Jag förklarar Europaparlamentets session återupptagen efter avbrottet torsdagen den 1 mars 2001.
Mina kära kolleger! Det är med stor sorg jag vill meddela er att jag i förra veckan fick veta att två av våra före detta kolleger, å ena sidan, fru Bloch von Blottnitz och å andra sidan, herr Lambrias, har avlidit. Båda avled den 3 mars.
Fru Bloch von Blottnitz var en framstående personlighet i det tyska partiet De gröna och en aktiv kärnkraftsmotståndare. Hon var ledamot av församlingen från 1989 till 1999 och framför allt vice ordförande i Gruppen De gröna i Europaparlamentet. Hon förde en äkta politisk kamp och även de som inte delade hennes övertygelser respekterade alltid hennes starka engagemang.
Herr Lambrias var ledamot av kammaren i 15 år från 1984 till 1999. Han tillhörde Europeiska folkpartiets grupp och var dess vice ordförande. Alla kolleger som kände honom uppskattade hans humana egenskaper och hans beslutsamma engagemang till fördel för den europeiska integrationen.
Jag skulle vilja uttrycka mina kondoleanser till de båda avlidna kollegernas familjer, Gruppen De gröna samt Europeiska folkpartiets grupp och jag uppmanar er att iaktta en tyst minut till minne av våra två avlidna kolleger.
Mina kära kolleger! Ni vet att sedan den senaste sammanträdesperioden har terrorismen på nytt drabbat Spanien. Inaki Totorika Vega, medlem av Ertzaintza, den baskiska regionala polisen, dödades genom en bilbombsexplosion i Hernani natten till den 8 mars. Jag vill å mina och Europaparlamentets vägnar uttrycka vår djupa medkänsla och våra kondoleanser till det nya offrets anhöriga. Jag har också meddelat de spanska myndigheterna att vi fullständigt stöder dem i kampen mot terrorismen och jag uppmanar er att iaktta en tyst minut för att hedra Inaki Totorika samt alla personer som ingår i säkerhetsstyrkorna och ofta med fara för eget liv modigt kämpar för fred i Baskien.
Såsom ni också vet, har en fruktansvärd katastrof ägt rum i norra Portugal då bron Entre-os-Rios rasade samman och vållade 70 personers död. Jag uttryckte omedelbart å Europaparlamentets vägnar kondoleanser till Portugals premiärminister, Guterres, och försäkrade honom om vår fullständiga solidaritet i denna mycket tragiska prövning.
Och jag uppmanar er att iaktta en tyst minut till minne av offren.
Fru talman! Jag hänvisar till min kollega Manuel Medina Ortegas inlägg under förra plenarsammanträdet och har följande vädjan till er. Alltsedan min kollega Medina Ortega gjorde detta inlägg om yrkandet att immuniteten för våra kolleger Berlusconi och Dell'Utri skall hävas har det förekommit en rad tillkännagivanden i pressen, och en mängd rykten är också i omlopp här i kammaren. Vi i den socialdemokratiska gruppen tror att det vore klokt om ni, fru talman, gör slut på dessa rykten genom att - även om jag vet, fru talman, att ni inte är förpliktad att göra det - efterkomma den vädjan, som jag skulle vilja lägga fram, nämligen att tillåta mig att ställa er tre korta, mycket precisa frågor om detta förlopp, och vi hoppas att svaren kommer att klarlägga detta. Jag tror att det ligger i kammarens eget intresse och även är till gagn för er ämbetsutövning, fru talman!
Jag skulle därför vara mycket tacksam om ni - jag upprepar att ni inte är förpliktad att göra det - på grund av frågans politiska känslighet kanske ändå kan uppfylla min vädjan.
Herr Schulz! Förlåt mig, men jag förstår inte riktigt vilken del av protokollet ni åsyftar. För ögonblicket behandlar vi justeringen av protokollet. Har ni något att rätta till?
Fru talman! Det handlar om min kollega Medina Ortegas inlägg med hänvisning till artikel 6.1 i arbetsordningen beträffande förslaget från den spanska högsta domstolen att häva immuniteten för kollegerna Berlusconi och Dell'Utri.
Det är inte protokollet från den 1 mars. Jag vill gärna besvara samtliga frågor som ni vill ställa men inom ramen för förslagen som rör förfaranden. Jag tror inte att det skulle vara klokt att i smyg återupprätta förslagen som rör förfarandet före godkännandet av föredragningslistan, eftersom det förefaller mig att det är en innovation som vi gjorde till nästan samtliga kollegers belåtenhet.
Herr talman! Jag reser mig för att fråga om ni delar min oro över EG-domstolens senaste beslut i målet Bernard Connolly. Håller ni med mig om att detta är en upprörande skymf mot yttrandefrihet och att det direkt strider mot den så kallade stadgan om de grundläggande rättigheterna? Om ni gör det, vill ni vara snäll och skriva till EG-domstolen och framföra att vi är oroade över detta ärende.
Herr talman! I januari berättade jag om att flygavgångarna från Amsterdam ställdes in hela tiden. Jag sade då att hälften av flygavgångarna ställdes in. I går hände samma sak igen: flyget från Amsterdam ställdes in igen. Jag skulle vilja be talmannen att ordna det här bättre med Air France.
Herr talman! Utskottet för jordbruk och landsbygdens utveckling förkastar rådets begäran om tillämpning av brådskande förfarande. Vi kommer inte att fördröja betänkandet, för det finns en överenskommelse mellan grupperna om att betänkandet skall vara färdigt i maj då det skall tas upp till omröstning i plenum, så att vi hinner komma överens i frågan. En annan anledning till att vi inte vill ha ett brådskande förfarande är att vi inte, som ni vet, i Nice lyckades uppnå Europaparlamentets rätt till medbeslutande på jordbruksområdet. Vi skulle i så fall avsäga oss rätten att påverka, för om vi säger ja till ett brådskande förfarande är vi ute ur bilden. Vi finner dock att rådet är mycket splittrat i den här frågan och att det är Europaparlamentet som måste komma fram till de avgörande förslagen och de avgörande kompromisslösningarna och därför ber jag er förkasta begäran om ett brådskande förfarande.
Jag får påminna om att parlamentet i går fattade principbeslutet att sätta upp ett uttalande av rådet och kommissionen om mul- och klövsjukan på föredragningslistan. Eftersom föredragningslistan är väldigt omfattande är den enda möjligheten att sätta upp denna punkt utan att ta bort någon annan att förkorta frågestunden. Jag föreslår alltså, i samförstånd med de andra institutionerna, följande ändring av föredragningslistan för morgondagens sammanträde:
Från 17.30 till 18.15: Uttalanden av rådet och kommissionen om mul- och klövsjukan, följt av en halvtimmes diskussion. Jag föreslår dessutom att ni avstår från att följa upp dessa uttalanden genom att lägga fram resolutionsförslag.
Jag lämnar nu ordet fritt för ett inlägg för och ett emot.
Herr talman! Jag tycker att det är ett bra förslag. Vi diskuterade det i går. Vi var i princip överens om att vi utifrån den nuvarande situationen bör ändra talmanskonferensens ursprungliga beslut. När man ändrar något utifrån den nuvarande situationen blir alltid något annat lidande. Det är självklart. Vi avstår inte gärna från frågestunden, men om det inte finns något alternativ stöder jag detta som företrädare för min grupp.
Herr talman! Jag ser ingen annan lösning för tillfället, men jag vill ändå protestera mot att frågestunden i allt större utsträckning förvandlas till ett lovligt byte i planeringen. Varje gång det är ont om tid är det frågestunden som kortas ned. Jag tycker inte att det är riktigt, för frågestunden garanteras i fördragen. Det är en grundläggande parlamentarisk rättighet. Jag tycker att det är helt fel att man alltid sparar in på den. Ledamöterna lämnar in sina frågor i tid och har även rätt att få dem besvarade.
Fru talman! Jag vill informera kammaren om att det i dag är den rökfria dagen i Förenade kungariket. Eftersom en halv miljon EU-medborgare varje år dör i onödan till följd av rökning trots att 80 procent av rökarna vill sluta, hoppas jag att kollegerna kommer att vilja underteckna den framlagda skriftliga förklaringen, i vilken man efterlyser en rökfri dag i EU. Bara i dag kommer 1 500 EU-medborgare att dö till följd av rökning. Låt oss, Europaparlamentet, gå i spetsen för att förebygga dessa dödsfall.
Tack, fru Stihler. Jag har en känsla av att kollegernas applåder visar att de uppfattat ert budskap och jag tvivlar inte ett ögonblick på att de alla kommer att följa den brittiska dagen för icke-rökare.
Fru talman! Jag vill helt enkelt fråga om vi ännu en gång skulle kunna kontrollera att reglerna om rökförbud i denna kammare följs. Jag har fått höra att det inte var fallet tidigare i denna vecka. Jag skulle vilja att dessa regler tillämpades med ny kraft i denna kammare.
Tack, herr Watson. Jag ser att Banotti hörde er liksom de övriga kvestorerna, och vi skall hålla ögonen på detta.
Fru talman! Som ni vet är jag starkt emot rökning. Jag skulle emellertid bara vilja påminna kollegerna om att de kan röka i lugn och ro, utan att störa någon annan, i det för det ändamålet avsedda området där borta till höger, vid fönstret.
Nästa punkt på föredragningslistan är rådets och kommissionens uttalanden om processen "Efter Nice".
Jag välkomnar rådets tjänstgörande ordförande fru Lindh och ger henne genast ordet.
. Fru talman, ärade ledamöter! "Jag är mycket glad att se de konkreta steg som tagits - - - för att inkludera Europas medborgare i en debatt som kommer att vara avgörande för Europas framtid." Så inleds det första inlägget på hemsidan om Europas framtid av Russel Pickard från Storbritannien. Han hoppas att så många medborgare som möjligt skall uttrycka sin mening om grundläggande frågor, såsom "Vilket slags Europa vill vi - Europas medborgare - ha?"
"Om vi vill ha förändring, låt oss bli förändringen", skriver Vincente Garcia-Delgado Segués från Spanien. "Nu kan varje EU-medborgare säga vad han eller hon vill - negativt eller positivt - och de ansvariga ledarna inom EU kan ta hänsyn till våra önskningar och förhoppningar", skriver Ann Catherine Talbro från Danmark. Kurt Linderoos från Finland föreslår att alla EU-medborgare skall kontakta ytterligare 14 personer, en från varje annan medlemsstat, för att diskutera EU:s framtid.
Förra veckan lanserade parlamentets vice talman David Martin, Sveriges och Belgiens premiärministrar och kommissionens ordförande Prodi debatten om Europas framtid. Ni, fru talman, de två premiärministrarna och kommissionens ordförande gjorde ett gemensamt uttalande och hemsidan, som parlamentet, rådet och kommissionen gemensamt tagit initiativ till, öppnades.
Med lanseringen förra veckan och med dagens debatt lämnar vi "Efter Nice" bakom oss och går i stället in i debatten om Europas framtid. Denna breda debatt om Europas framtid skall enligt deklarationen från Nice följas av en ny regeringskonferens år 2004. I år skall det svenska och det belgiska ordförandeskapet i samarbete med parlamentet och kommissionen uppmuntra till omfattande diskussioner med alla berörda parter: företrädare för nationella parlament och för den allmänna opinionen, skolor och universitet samt representanter för det civila samhället. Vi kommer att fästa stor vikt vid vad de olika politiska grupperna i Europa, inom och utom detta hus, har att säga.
I denna debatt måste vi självfallet ha med ungdomarna - det är deras framtida Europa vi diskuterar - liksom kandidatländerna, eftersom de också skall vara med och bygga framtidens Europa. Hela processen måste ske med största möjliga öppenhet. Vårt mål är att föra unionen och dess institutioner närmare medborgarna.
Enligt det beslut som fattades i Nice skall processen bl.a. behandla frågorna om avgränsningen av EU och medlemsstaternas behörigheter, så att subsidiaritetsprincipen återspeglas, vilken framtida status EU:s stadga om de grundläggande rättigheterna skall ha, en förenkling av fördragen utan att deras innebörd ändras samt de nationella parlamentens roll i den europeiska strukturen.
Redan när vi drog i gång debatten förra veckan på en av Europaskolorna i Bryssel, stod det klart att medborgarnas intressen går långt utöver de exempel på institutionella frågor som gavs i Nice. Jag tror att det är riktigt och viktigt att vi kan föra en bredare debatt om Europas framtid. Om vi vill börja denna diskussion i rätt ände bör vi, precis som skoleleverna i Bryssel och inläggen på hemsidan, ställa de grundläggande frågorna om vilka uppgifter vi vill att unionen skall ta på sig och vilken roll vi vill att unionen skall spela i Europa och globalt.
Vi måste kunna visa våra medborgare att EU är en stark kraft i de viktiga frågorna: för att kunna hantera globaliseringen, för mänskliga rättigheter och demokrati, för en gemensam asyl- och immigrationspolitik, för sysselsättning och tillväxt i hela Europa, för brottsbekämpning samt för miljö, hållbar utveckling och livsmedelssäkerhet.
Det är viktigt att vi börjar denna debatt med de sakfrågor som våra medborgare kan känna igen sig i. I detta arbete ser jag verkligen fram emot parlamentets bidrag, eftersom det är ni ledamöter som har de direkta kontakterna med era väljare runt om i Europa. Detta hus har så ofta gått i spetsen för den viktiga europeiska debatten om öppenheten, miljön, utvidgningen och stadgan om de grundläggande rättigheterna, för att bara nämna några exempel. Det är nu dags att gå från att diskutera form till att också diskutera sak och substans.
Sedan är det naturligtvis också viktigt att återkomma till formen, hur vi på bästa sätt kan reformera unionens institutioner och arbetssätt. Låt mig först säga att gemenskapsmetoden, som har spelat en så viktig roll i Europasamarbetet, självfallet skall ha en stark ställning även i fortsättningen, även om vi på vissa områden kompletterar med den nya öppna samordningsmetoden. Ett starkt Europa förutsätter starka institutioner. Det märkte jag inte minst själv när jag var miljöminister och hade ett mycket nära samarbete med både kommissionen och parlamentet.
Låt mig också säga att vi från svensk sida har en öppen inställning till frågan om formerna för de fortsatta förberedelserna. Jag kan se både för- och nackdelar med det "konvent" som flera aktörer har fört fram som en viktig eller möjlig modell i debatten.
Nästa punkt är betänkande (A5-0072/2001) av Lord Inglewood för utskottet för rättsliga frågor och den inre marknaden om förslag till Europaparlamentets och rådets direktiv om livförsäkringar. (KOM(2000) 398 - C5-0351/2000 - 2000/0162(COD)).
- (EN) Herr talman! På Lord Inglewoods vägnar vill jag säga att han är mycket ledsen över att inte kunna vara här, men han måste absolut stanna kvar i Förenade kungariket av familje- och affärsskäl.
Detta betänkande, som jag har nöjet att få presentera på hans vägnar och på utskottets för rättsliga frågor och inre marknaden vägnar, utgör en viktig del av hänvisningen till utskottet för rättsliga frågor på parlamentets vägnar för att främja förenkling och hög kvalitet vid utarbetande av gemenskapens lagstiftningsinstrument. I detta specifika fall har en hel del viktigt arbete gjorts av kommissionen för att införliva och förenkla tre texter om livförsäkringar. Källtexten tillkom så sent som 1979 och, frånsett den kodifieringsprocess som syftar till att införliva ändringar som gjorts under den perioden i lagtexten, så är skälet till detta mer omfattande betänkande att kommissionen funnit det nödvändigt att föreslå ett antal ändringar som återspeglar den utveckling som ägt rum på marknaden sedan dess och för att höja textens allmänna kvalitet och utformning.
Jag vill inte uppehålla kammaren med ett antal tekniska detaljer som hör ihop med de där texterna. De av er som är experter i ämnet kommer helt klart att gå till kommissionens egen text, och kommissionen har lämnat en mycket behjälplig och tydlig motivering för dem av oss som, till skillnad från Lord Inglewood, inte är framstående jurister - vilket är anledningen till att han har kunnat granska texten för parlamentets räkning på ett så förtjänstfullt sätt.
Mot bakgrund av det arbete som gjorts är vår uppgift helt enkelt att se till att det inte uppstår några politiska frågor ur vad som på det stora hela är en rad tekniska ändringar. Lord Inglewood har känt av tongångarna inom industrin. Han har framför allt studerat texterna med de sex ändringarna för att se till att det inte införs några principer utanför ramarna för direktivens ursprungliga politiska hänvisning och han är nöjd i det här fallet. Han har således i fråga om sitt betänkande nöjet att föreslå att kammaren antar kommissionens förslag utan ytterligare ändringsförslag.
Som allmän slutsats anser vi i utskottet för rättsliga frågor och den inre marknaden att kvaliteten på utarbetande och förenklig av lagstiftning bör betraktas som en viktig hänvisning. Det är värt att påminna kolleger i kammaren som arbetar med juridiska texter att vi alltid måste ha denna princip i åtanke när vi ändrar all slags lagtext. När vi ser hur kollegerna arbetar i andra utskott är det inte helt tydligt att de tänker på att förenkla. I åtskilliga fall ser vi att alldeles för komplicerade texter produceras i denna kammare. Det är en viktig princip - detta är måhända en okontroversiell fråga, men principen om kvalitet och klarhet i lagstiftningsakter är viktig. Jag framhåller detta betänkande som ett gott exempel på en sådan process.
Herr talman, herr kommissionär, kära kolleger! Jag vill bidra med två funderingar till Inglewoods betänkande. För det första välkomnar jag kommissionens grundregel att sådana juridiska texter som har ändrats flera gånger och därför inte längre ger ett enhetligt och samstämmigt intryck skall kodifieras.
Jag anser också att det i samband med det betänkande om direktiv för pensionsfonder som jag har varit med om att ta fram är absolut nödvändigt att förenkla och sammanföra direktiven för livförsäkringar, då vi därigenom tydligt avgränsar de olika verksamhetsområdena och pelarna. Antagandet av direktivet om pensionsfonder kan innebära att försäkringsbolag som är verksamma på området för den tredje pelaren och därför även omfattas av direktiven om livförsäkringar, i framtiden kommer att omfattas av direktivet om pensionsfonder i sin verksamhet på området pensionsförmåner från företag. Eftersom en sådan möjlighet finns är det viktigt att det vi gör framställs så tydligt, enkelt och genomblickbart som möjligt. På det viset är Inglewoods betänkande och den förenkling och insyn som därmed initierats ett positivt bidrag till medborgarens ökade förståelse och en levande inre marknad.
På Europaparlamentets vägnar vill jag på åhörarläktaren välkomna Nordiska rådets Europakommitté, ledd av dess vice ordförande, Øysten Djupedal.
Vi är glada över att kunna ta emot dessa parlamentskolleger, som företräder de fem nordiska länderna: Danmark, Finland, Island, Norge och Sverige.
Vi hoppas att ert besök på Europaparlamentet blir både trevligt och givande och vi ser fram emot att snart få träffa er igen.
. (EN) Förslaget till ett direktiv som stöper om de tre tidigare direktiven om livförsäkringar är ett svar på trycket från parlamentet, rådet, näringslivet och konsumenterna, praktiskt taget alla dem som dagligen är tvungna ha att göra med gemenskapens försäkringslagstiftning.
Ert mål är att underlätta förståelsen och tillämpningen av försäkringsdirektiven genom att ange dem i en juridisk text som är tydlig, sammanhängande och fullständig. Karas har precis efterlyst så klara och tydliga texter som möjligt och det var kommissionens syfte med den text som ni har framför er.
Utöver kodifieringen av bestämmelserna ansågs en del smärre ändringsförslag som inte påverkar textens innehåll nödvändiga. Denna övning har blivit mer än en ren kodifiering och detta är därför en " omstöpt" version. En renodlat omkodifierad text skulle ha innehållit ett betydande antal upprepningar, motsägelsefulla och föråldrade bestämmelser.
Jag ämnar inom kort att för kommissionen och, förutsatt att kommissionen samtycker, för parlamentet lägga fram ett parallellt förslag till en omstöpt - jag betonar omstöpt - version av de försäkringsdirektiv som inte rör livförsäkringar. Det står klart att gemenskapens försäkringslagstiftning inte kommer att stoppas på grund av kodifieringsprocessen. Nya förslag diskuteras för närvarande och dessa kommer att kräva nya ändringar i de omstöpta direktiven när de väl blivit antagna. Vi kan inte hindra lagstiftningens träd från att växa, men vi kan ansa och forma det så att det inte utvecklas till det igenvuxna grenverk som det en gång varit. Jag är mycket tacksam gentemot parlamentets utskott för rättsliga frågor och den inre marknaden, och i synnerhet föredraganden Lord Inglewood, som här företräds av Harbour, för den effektiva hanteringen av denna fråga. Harbour sade just att detta är en bra mall även för annan lagstiftning och jag håller helt och hållet med honom. Det är ett exempel på effektivitet som parlamentet mycket väl kan tänkas vilja anta även i andra fall.
De har insett att även om förslaget går utöver gränserna för ren kodifiering innehåller det egentligen inte någon ändring i lagstiftningen. Detta kräver därför ett mer raskt övervägande än ett vanligt lagstiftningsförslag och detta är också vad som varit fallet. De har föreslagit att parlamentsledamöterna godkänner förslaget utan några ändringsförslag och jag uppmanar parlamentet att följa föredragandens rekommendation och anta förslaget utan ändringsförslag.
Kommissionen hoppas att ett direktiv snart kommer att antas och om möjligt endast behandlas en gång i detta parlament. Det skulle i så fall vara ett mycket gott exempel på ett snabbt förfarande.
Nästa punkt på föredragningslistan är följande muntliga frågor till kommissionen:
Jag förklarar Europaparlamentets session återupptagen efter avbrottet den 15 mars.
Kära kolleger! Ännu en gång har jag den sorgliga plikten att inleda vårt plenarsammanträde med att fördöma ETA:s terroristvåld i Spanien.
Sedan den 15 mars har som ni vet två nya offer tyvärr tillkommit på den oförsvarliga listan över dem som mist livet vid attentat i Spanien.
Natten till den 17 mars dödades Santos Santamaría, medlem av " mosso d'esquadra" , den regionala katalanska polisen, då en bomb som placerats i en bil i Rosas exploderade. Den 20 mars dödades en ledamot av kommunfullmäktige för det socialistiska partiet i Lasarte, Froílan Elespe, med två kulor i huvudet.
Genom att fortsätta att begå mord visar ETA ännu en gång i vilken utsträckning de föraktar demokratin. Hoten mot turister nyligen ingår också i denna outhärdliga verksamhet.
Vid vart och ett av dessa dödsbringande tillfällen har jag personligen och för Europaparlamentets räkning velat uttrycka vår djupa sympati och vårt uppriktiga beklagande till offrens familjer. Jag har också meddelat de spanska myndigheterna att vi stöder dem.
Nästa punkt på föredragningslistan är fastställande av arbetsplanen. Det slutgiltiga förslaget till föredragningslista, som utarbetats av talmanskonferensen vid sammanträdet den 29 mars i enlighet med artikel 110 i arbetsordningen, har delats ut.
Talmannen. När det gäller torsdagen har jag fått två önskemål om ändringar och båda gäller aktuella och brådskande frågor av större vikt, punkten mänskliga rättigheter. Till att börja med har jag i fråga om den första punkten med beteckningen "Iran" fått en begäran från Europeiska folkpartiets grupp (kristdemokrater) och Europademokraterna samt Europeiska socialdemokratiska partiets grupp som skulle vilja stryka denna undergrupp från föredragningslistan.
Fru talman! Jag vill ge en kort förklaring till vår begäran. Det handlar inte om att vi är mer positivt inställda till situationen i Iran utan det handlar om att det för närvarande pågår komplicerade samtal och förhandlingar i Iran för att förbättra situationen för vissa iranska medborgare som arbetar på den tyska ambassaden. Jag anser att vi nu inte - till exempel genom en resolution - bör störa den process som pågår i Iran. Vi har en bestämd uppfattning angående kränkningarna av de mänskliga rättigheterna, men jag tror ändå inte att vi i det här fallet - jag poängterar, just nu - bör föra en debatt och anta en resolution!
Finns det någon kollega som vill uttala sig för denna punkt?
Eftersom så inte är fallet låter jag begäran gå till omröstning.
Talmannen. Jag har nu en andra begäran som gäller den tredje underpunkten med beteckningen "Våld mot katolska nunnor". Den kommer från Europeiska folkpartiets grupp (kristdemokrater) och Europademokraterna.
Fru talman! Detta är ett allvarligt problem, men dock ett begränsat sådant. Det handlar när allt kommer omkring om ett antal präster i Afrika som har betett sig på ett sätt som naturligtvis är helt fel och som vi absolut inte stöder. Men vi får inte generalisera. Detta var inte Heliga stolens politik. Det rör sig inte heller om en brådskande fråga, då fallen inträffade 1994-1995. Därefter har Vatikanen dessutom vidtagit åtgärder och inlett en egen undersökning. Åtgärder har även vidtagits mot de nämnda prästerna, och händelserna har offentliggjorts. Min parlamentsgrupp föreslår därför att detta ämne inte tas upp som en brådskande fråga. Naturligtvis anser vi det vara fullkomligt logiskt, och det skulle även vara uppskattat, om vi kunde föra ytterligare diskussioner om detta i parlamentets utskott, eftersom det är den rätta platsen för det, snarare än den aktuella och brådskande debatten.
Finns det någon kollega som vill uttala sig för att behålla denna punkt?
Herr talman! På sidan 18 i protokollet anges att jag frågat om Imbeni skall framföra en ståndpunkt nu när han befinner sig i Kuba. Det handlar dock om att Imbeni gör ett uttalande å Europaparlamentets vägnar i enlighet med de resolutioner som Europaparlamentet alltid antagit i fråga om Kuba. Den 11 mars 1999 var den senaste gången som Europaparlamentet gjorde det. Imbeni sade den 21 mars till Agence Presse att han inte tänker göra något uttalande, och det handlade det om i den fråga som Barón Crespo sedan ställde till mig på sidan 19. Det gäller inte ett privatbesök av Imbeni, det gäller ett besök av Imbeni å Europaparlamentets vägnar. Därför yrkar vi på att han gör ett uttalande om människorättssituationen i Kuba. Man kan göra mycket ståtliga uttalanden i Europaparlamentet, men det är modigare att göra det på plats.
Herr kollega! Jag har noterat det ni har sagt. Jag minns att talmannen redan i går sade att hon skulle ta sig an frågan.
Herr talman! Jag beklagar att detta ämne återigen är uppe till diskussion. Redan i går underströk ordföranden för min parlamentariska grupp vår kollega Renzo Imbenis goda egenskaper och rakryggighet, samt det sätt på vilket han försvarar de mänskliga rättigheterna, här och överallt i världen. Vi beklagar att ett angrepp skett på ännu en biträdande ordförande i denna församling utan att han har någon möjlighet att vara här och försvara sig. Jag är tacksam om mitt inlägg förs till protokollet.
Tack så mycket, herr kollega. Jag kommer inte att tillåta en debatt i den frågan. Om det är fler som begär ordet i frågan kommer jag inte att ta hänsyn till det. Talmannen förklarade tydligt i går vad hon har för avsikt att göra. Härmed är diskussionen avslutad.
Herr talman! Jag har inga kommentarer angående protokollet, men jag har tyvärr missat en stor del av den här intressanta diskussionen eftersom det inte finns någon tolkning till nederländska.
Jag beklagar, fru kollega, men det är svårt att ändra på i efterhand.
Om den nederländska översättningen saknas ber jag sessionstjänsten åtgärda den saken. Mer än så kan jag för ögonblicket inte göra.
Nästa punkt på föredragningslistan är ett beslut om begäran om tillämpning av brådskande förfarande beträffande förslaget till rådets förordning om ändring av förordning (EG) nr 1251/1999 om upprättande av ett stödsystem till producenter av vissa jordbruksgrödor (KOM(2001) 87 - C5-0083/2001 - 2001/0043(CNS).
Jag överlämnar ordet till Graefe zu Baringdorf, ordförande för utskottet för jordbruk och landsbygdens utveckling.
(Verts/ALE), ordförande för utskottet för jordbruk och landsbygdens utveckling. (DE) Herr talman! I denna begäran om tillämpning av brådskande förfarande handlar det om att proteinfoder och säd skall odlas på mark för uttag av areal redan i år. Här rör det sig om ett gammalt krav från parlamentet som nu äntligen hörsammas. Utskottet för jordbruk och landsbygdens utveckling har förhandlat med rådets ordförandeskap om att dessa bestämmelser skall införas redan i år. Därför förespråkar utskottet ett brådskande förfarande. Det är också ett sätt att skapa en ekonomisk utjämning för de företag som föder upp nötkreatur och som drabbats av den nötköttskris som BSE har utlöst, utan att budgeten ytterligare - jag betonar ytterligare - belastas, och dessa företag erhåller ändå inkomststöd via de animaliska födoämnena. Det kommer att glädja kommissionär Schreyer. Jag uppmanar parlamentet att godkänna denna begäran.
Eftersom ingen vill uttala sig mot ett brådskande förfarande går vi nu till omröstning.
Fru talman, förra månaden godkändes ett beslut vid vårt plenarsammanträde som fördömde FLEC:s tagande av åtta portugiser som gisslan. I går frigav FLEC en av de tillfångatagna portugiserna och jag skulle vilja uttrycka min tacksamhet för FLEC:s positiva gest och vädja om att ytterligare sju positiva gester skall följa på den, dvs. att de sju portugiserna i gisslan skall friges.
Vi fördömer tagande av gisslan som politisk metod och vi skulle också vilja påpeka det här och nu. Vi skulle vilja att fru talman blir vår tolk för följande initiativ: Eftersom den nu ur gisslan frigivna portugisen befinner sig i ett dåligt hälsotillstånd ber vi fru talman ingripa för att FLEC skall låta en internationell organisation, nämligen Röda korset, omedelbart få tillträde dit för att bedöma hälsotillståndet för de sju andra portugiser som fortfarande är gisslan i Cabinda-enklaven.
Som ni vet, herr Seguro, ingrep jag och jag följer ärendet mycket noga. Jag skall agera i den riktning som ni just angivit.
När det gäller val av vice talman, som är planerat till omröstningen i dag, vill jag informera er om att Europeiska socialdemokratiska partiets grupp föreslagit Lalumière som kandidat.
Resultatet från Europeiska rådets möte den 23-24 mars i Stockholm, inklusive läget i Mellanöstern
Nästa punkt på föredragningslistan är rapport från Europeiska rådet och uttalande av kommissionen om resultaten från Europeiska rådets möte den 23-24 mars i Stockholm, inklusive läget i Mellanöstern.
. Fru talman! Ärade ledamöter av Europaparlamentet! Jag skall ge min och ordförandeskapets bild av toppmötet i Stockholm. Mötet byggde på två delar, dels en uppföljning av Lissabonprocessen, dels en diskussion om unionens utrikesrelationer, samt därutöver också en kortare diskussion om jordbrukspolitiken. Jag vill börja med att kommentera Lissabonprocessen.
Toppmötet i Lissabon gav en kraftfull inriktning för unionen att skapa en konkurrenskraftig, världsledande, dynamisk ekonomi med social sammanhållning. Vi har vid toppmötet i Stockholm lagt till fyra olika områden till Lissabonprocessen. För det första vad gäller den demografiska utvecklingen i Europa, som kommer att ha en stark inverkan på den sociala dagordning som måste formuleras för Europa. Den demografiska utmaningen skall så småningom rymma både ett statsfinansiellt bekymmer och en brist på arbetskraft. Att möta denna utmaning är en gemensam angelägenhet för alla femton medlemsstater. Det kommer att krävas stora insatser, inte minst på det sociala området. Därav kan vi också knyta an till den sociala dagordning som det franska ordförandeskapet så framgångsrikt lanserade i Nice. De demografiska frågorna läggs alltså till Lissabonprocessen.
För det andra: biotekniken. I Lissabon lades koncentrationen på informationsteknologin. Det skall vi inte släppa, det är fortsatt viktigt, men vi måste också lägga till biotekniken om vi skall vara ett område och en del av världen som leder utvecklingen ekonomiskt. Då måste även denna fråga bli en prioriterad fråga för unionen. Vi får inte väja för de svåra, moraliska och etiska frågor som finns kopplade till denna teknologi. De måste också adresseras i vår diskussion.
Det tredje som vi lägger till är att vi vill ha en koppling mellan den sociala utvecklingen, den ekonomiska utvecklingen och den ekologiska utvecklingen dvs. ingen hållbar social sammanhållning och ingen uthållig ekonomisk tillväxt om detta inte också bygger på en ekologiskt balanserad samhällsutveckling.
Det fjärde som vi lägger till är att även kandidatländerna i fortsättningen deltar i Lissabonprocessen.
Dessa fyra element läggs alltså till, men Lissabonprocessen är självklart just en process, en utveckling. Det är därför viktigt för oss att inse att vi inte får allt av social dagordning och ekonomisk liberalisering på en gång. Det kommer att ske stegvis. Riktningen är given och har återigen bekräftats av Europeiska rådet i Stockholm. Den inriktning som gäller är full sysselsättning och aktiva välfärdsstater.
Vad gäller den ekonomiska liberaliseringen tog vi ytterligare ett steg framåt i Stockholm. Det blev inte så långt som vi som ordförandeland hade önskat, men det blev bestämda steg i rätt riktning.
Vi har för det första skapandet av en inre europeisk marknad för finansiella tjänster. Ett stort genombrott på området för finansiella tjänster och riskkapital innebar först Ekofin-rådets möte i Stockholm, vilket sedan bekräftades i samband med Europeiska rådets möte.
Vi kom också överens om att gå vidare med direktivet på området för posttjänster. Vi kom vidare överens om att vi skall avveckla monopolen och öppna upp för konkurrens på gas- och elmarknaden. Vi fick visserligen inte den tidtabell som vi hade hoppats på, men det skall ske, och vi understryker vår vilja att gå i den riktningen. Det var en intensiv debatt i Europeiska rådet om följande: Om vissa medlemsstater öppnar upp sina marknader för konkurrens på marknaderna för gas och el, är det i längden en ohållbar situation att andra medlemsstater undviker att göra detta. Då hamnar man nämligen så småningom i ett läge då vissa företag på monopolmarknader skapar sig vinster som sedan används i marknadsoffensiver i andra länder som har öppnat upp sina marknader. Det kommer att bygga in spänningar i unionen som blir svåra att hantera. Det är därför viktigt att vi går vidare med en avreglering av gas- och elmarknaderna på ett sådant sätt som vi har föreslagit principiellt, men det måste även ske enligt tidtabell.
I Göteborg i juni kommer frågan om det europeiska luftrummet att på nytt tas upp. Vi har kommit framåt i denna diskussion, och även på detta område hyser jag gott hopp om att vi skall ha nått en överenskommelse om the single European sky, innan det svenska ordförandeskapet avslutas.
Vi kommer på det ekonomiska området också att få en implementering av direktiven om inre marknaden i nationell lagstiftning som är av sådant slag att 98,5 procent av direktiven skall vara antagna före år 2002.
Vi vill också starta en ny WTO-runda. Vi har lyft fram vikten av att göra hela den verksamhet som är kopplad till eEurope säkrare. Vi har också sagt i Stockholm att vi vill gå vidare med Galileo-projektet. Det är viktigt. Det finns fortfarande vissa saker som behöver klaras ut, t.ex. när det gäller finansieringen, men vi anser att detta är ett samhällsnyttigt projekt som skall genomföras och det så snabbt som möjligt. Redan i morgon kommer våra transportministrar att diskutera saken ytterligare.
Vi beslutade också att de snedvridande statliga stöden som finns på den inre marknaden skall minskas senast år 2003. För detta skall en resultattavla, scoreboard, sättas upp och göras tillgänglig för alla.
Detta är i huvudsak vad som antogs under diskussionerna om ekonomiska frågor som fördes i Stockholm. Som sagt, det är steg i rätt riktning, men inte ända fram dit vi vill nå. Det är en process, och i vilken riktning processen går är otvetydigt. Det är den sidan av Lissabonprocessen som rör ekonomin.
Den andra sidan av processen är den sociala dagordningen. Det Europa som växer fram är inte ett Europa som bara kan byggas på en avreglering av marknader, utan det måste också finnas uttryck för en politisk vilja att fördela det växande välstånd som finns i Europa på ett rättvist sätt, så att våra medborgare kan leva ett rikt liv. Att åstadkomma en balans i slutsatserna från mötet i Stockholm vad gäller den ekonomiska liberaliseringen och det sociala ansvarstagandet har varit en strävan från det svenska ordförandeskapet.
När det gäller den sociala sidan har ett nytt mål för sysselsättningen etablerats: Det är framför allt viktigt att vi koncentrerar oss på dem som är 55 år och äldre i den europeiska arbetskraften. År 2010 skall 50 procent av denna grupp vara sysselsatt jämfört med dagens 38 procent. Vi har ett nytt delmål för den allmänna sysselsättningsgraden 2005, nämligen 67 procent för alla och 57 procent för kvinnor.
År 2052 skall vi ha mått på barnomsorg i Europa för att bidra till en social dagordning som möjliggör för unga män och kvinnor att kombinera ansvar för en professionell karriär med ansvaret för familj och barn.
På jämställdhetsområdet strävar vi efter att skapa inte bara ett socialt Europa utan också ett modernt Europa. Diskriminerande löneskillnader skall motverkas. Indikatorer på detta lyfts därför fram så att dessa skillnader görs synliga. Likabehandlingsdirektivet skall antas och skärpas redan under detta år, vilket också är ett resultat av Stockholmstoppmötet.
Talmannen meddelar att presidiet har en synpunkt och det är att vi konstaterar att man inte rättat till den spanska språkversionen av Folias resolution om genomförande av den allmänna budgeten, som efterfrågades vid omröstningen. Därför kommer sekretariatet att anpassa texten i punkt 19 till den grekiska originaltexten.
andrabehandlingsrekommendationen A5-0079/2001 av Graefe zu Baringdorf för utskottet för jordbruk och landsbygdens utveckling om rådets gemensamma ståndpunkt (13292/1/2000 - C5-0002/2001 - 2000/0015(COD)) inför antagandet av Europaparlamentets och rådets direktiv om ändring av rådets direktiv 79/373/EEG och om avyttring av foderblandningar och upphävande av kommissionens direktiv 91/357/EEG och
Herr talman, ärade herrar kommissionärer, kära kolleger! Detta är en lärodikt om politisk utveckling. "Öppen deklaration" - jag behöver inte längre gå in på detaljerna - betyder enligt parlamentets uppfattning att det så att säga skall stå på säcken vad som finns i den, och det klart och otvetydigt. Detta ändrades 1979 till en dold deklaration - och sedan dess pågår diskussionerna. De förs i medlemsstaterna, men sedan flera år tillbaka förs de även här i parlamentet och i kommissionen.
De ansvariga avdelningarna inom kommissionen försökte innan de lade fram sitt förslag övertyga oss om att detta var en öppen deklaration, tills de slutligen tog tillbaka denna uppfattning genom sitt eget förslag. Sedan röstade parlamentet för detta goda förslag, med några förbättringar - vi ville till exempel ha en lista över tillåtna foderråvaror. Därefter vidarebefordrades detta till rådet, och där fattades nu beslut inför lykta dörrar, vilket återigen resulterade i något som snarare liknar en halvöppen deklaration. Något annat var heller inte att vänta av rådet. Det som gjorde oss besvikna var att kommissionen anpassade sitt förslag, som ju var förnuftigt och krävde en öppen deklaration, till rådets idéer.
Under tiden hade föredraganden haft att göra med alla aktiva förbund på området: fackförbunden, framför allt förbundet för foderblandningsindustrin och Raiffeisenverband Deutschland. Samtliga ansträngde sig för att bevisa att en öppen deklaration egentligen inte alls var tillförlitlig eller genomförbar. När förbunden inte lyckades i parlamentet fortsatte detta i rådet. Rådet och som sagt även kommissionen reagerade.
Nu har vi en situation med en dold, halvöppen deklaration. Intressant nog medverkade även Tysklands dåvarande minister till detta. Senare har han dock skaffat fram ett protokoll där det står att han egentligen var för en öppen deklaration. När turbulensen kring galna ko-sjukan tog fart i Tyskland skrev denne minister till mig att jag som föredragande och ordförande i utskottet för jordbruk och landsbygdens utveckling skulle se till att en öppen deklaration började tillämpas utan om och men. Alltså samme minister som just hade röstat för en halvöppen deklaration! En riktig lärodikt i politisk kultur!
Nu står vi inför en annan situation i medlemsstaterna, inte minst i Tyskland, och vi ser ännu en våg av oro över galna ko-sjukan. Nu kommer alla som förut stod på bromsen och säger: Men genomför äntligen öppen deklaration! Detta är nu vår uppgift. Vi kommer att hålla fast vid kommissionens ursprungliga förslag och våra ändringsförslag - detta är mitt förslag. Vi i parlamentet kommer att genomföra öppen deklaration. Vi kommer att gå till förhandlingar med rådet, och om nödvändigt kommer vi att låta det stupa på parlamentet och lägga hela ansvaret på rådet ifall det som alla politiska grupper nu vill ha misslyckas.
Därför, kära kommissionärer som befattar er med detta, kommer ni att behöva ställa in er på att parlamentet kommer att rösta för mitt förslag - det är vad jag tror. Jag hoppas att kommissionen står på vår sida och att ni i den medlarroll som ni måste ikläda er också kommer att stödja våra ståndpunkter i de förhandlingar som måste inledas med rådet - vi befinner oss ju i ett medbeslutandeförfarande. Vi är på rätt spår. Vi vill ha en öppen deklaration utan om och men, och dessutom vill vi ha listan över tillåtna foderråvaror. Herr Byrne, vi sätter upp ett mål för kommissionen i vårt ändringsförslag. Inte omedelbart - vi vet att det inte är möjligt - men innan året är slut vill vi att kommissionen åtminstone skall presentera ett förslag som ger oss en vink om vilken riktning det kan ta. Ni ser att vi är beredda att kompromissa även här.
Herr talman, ärade damer och herrar ledamöter, mina damer och herrar! Jag skall inte gå in på Graefe zu Baringdorfs uttalanden, eftersom David Byrne kommer att ta ställning till detta i slutet av diskussionen. Jag skall avge en förklaring till frågan om den så kallade proteinluckan. Den 4 december förra året inbjöds kommissionen av Agrifin-rådet att analysera marknadsläget för proteinrika växter och att dra slutsatser av detta. Under inbjudan konstaterade man vidare att eventuella kommissionsförslag till den budgetplan som beslutades i Berlin måste sättas i rörelse.
Några dagar senare preciserade Europeiska rådet i Nice kommissionens skyldigheter och krävde att en detaljerad analys av anbud och efterfrågan på olje- och proteinväxter skulle genomföras under strikt iakttagande av de ekonomiska riktlinjerna från Berlin. Kommissionen antog med glädje denna inbjudan, genomförde en noggrann undersökning av de frågor som kommit upp och sammanfattade resultatet i ett arbetsdokument och i ett meddelande till rådet och parlamentet. Vad handlar detta om?
År 2000 producerades i runda tal tre miljoner ton köttmjöl i Europeiska unionen. Av detta exporterades cirka en halv miljon ton till tredje land, och cirka en halv miljon ton användes till framställning av foder till husdjur. Resterande cirka två miljoner ton användes som foder till gris och fågel. I och med rådets beslut av den 4 december förra året förbjöds användningen av sådant foder, av sådant animaliskt protein till alla djur inom jordbruket. Dessförinnan var det som bekant förbjudet enbart till idisslare.
Huvudpunkten i denna fråga lyder nu: Innebär det problem att bortfallet av dessa mängder köttmjöl ersätts av växtproteiner, och hur skall detta ske på bästa sätt? För att kunna göra en korrekt bedömning av den förändrade efterfrågan på foder måste vi dock börja med att kasta en blick på hur köttkonsumtionen och köttproduktionen har utvecklats. Analysen i arbetsdokumentet utgår från antagandet att konsumtionen av nötkött per person enligt erfarenheterna av galna ko-krisen från 1996 kommer att ha återhämtat sig först om ungefär tre till fyra år. Detta torde dock innebära en ökad konsumtion och produktion av fläskkött och fågelkött. Det är alltså två faktorer som avgör efterfrågan på foder i produktionen av svin och fågel - å ena sidan det köttmjöl som saknas, å andra sidan den förväntade ökningen av produktionen.
För att nu ersätta köttmjöl i foder till gris och fågel är det främst sojabönor som blir aktuella, därefter kommer även rapsfrö och solroskärnor, foderärter, åkerbönor, söta lupiner men även spannmål i fråga, även om proteinhalten i säd är relativt låg. I praktiken bestäms fodersammansättningen av priset på basämnena, deras tillgänglighet liksom av vad som är tekniskt möjligt.
Den sammantagna effekten av alla dessa variabler är svår att förutspå, och ännu svårare är det att isolera de förändringar som förbudet har orsakat från en normal marknadsanpassning eller följderna av andra politiska åtgärder. Det nuvarande prisförhållandet mellan spannmål och soja kommer att leda till tre huvudsakliga reaktioner från foderindustrin och även från jordbrukarna. För det första: eftersom priserna på oljefröväxter är relativt höga i jämförelse med spannmål kommer andelen proteinrika fodertillsatser att reduceras till det fysiologiskt nödvändiga. Som en följd av detta kommer den totala mängden av råprotein i djurfoder sannolikt att minska något jämfört med de senaste åren, särskilt jämfört med åren 1998 och 1999 då priset på soja var extremt lågt.
För det andra: andelen spannmål i djurfoder kommer sannolikt att öka. Spannmål innehåller visserligen huvudsakligen energi och mindre protein, men med en genomsnittlig proteinhalt på 10 till 12 procent kommer de fem miljoner ton mer spannmål som jämfört med förra året skall användas i foder i år, att ge cirka en halv miljon ton råprotein.
För det tredje: de luckor som återstår kommer till väsentliga delar att täckas genom ytterligare import av sojaskrå. Med tanke på den svaga minskningen av den totala mängd som används och den mängd tillsatser som följer med spannmålen, kommer det antagligen att uppstå ett behov av soja i storleksordningen 1 till 1,5 miljoner ton.
Vilka möjligheter har vi granskat för att täcka den lucka som vi väntar oss? Först undersökte vi möjligheten att höja bidraget för oljefröväxter till 74 euro per ton i stället för att - enligt beslutet i Agenda 2000 - hålla det på samma nivå som för spannmål, nämligen 63 euro per ton. Nackdelen med detta är att det odlingsspecifika bidraget för oljefröväxter därmed skulle återinföras och att produktionen sedan återigen skulle underkastas den övre gräns som fastslagits i Blair-House-avtalet. Dessutom skulle ytterligare cirka 1,270 euro per ton sojaersättning måsta läggas ut i form av extra stöd, dvs. sex gånger så mycket extra stödmedel som sojan kostade förut. Budgetkostnaderna för denna variant skulle uppgå till ungefär 475 miljoner euro om året.
I andra hand granskade vi möjligheten att höja bidraget för ärter, bönor och söta lupiner med 6 euro. 6 euro valde vi därför att en sådan höjning skulle täckas av Världshandelsorganisationens fredsklausul. Funderingarna visar att höjningen endast skulle leda till en mycket begränsad ökning av odlingsytorna med nuvarande prisförhållande mellan proteinväxter och spannmål, och även därigenom uppstår givetvis högre merkostnader än vad som motsvarar priset för extraimporten av soja, eftersom den totala odlingen ju måste betalas med dessa högre stöd.
Jag förklarar Europaparlamentets session återupptagen efter avbrottet torsdagen den 5 april.
Arbetsplanen fastställdes den 2 april, men jag har mottagit ett antal förslag till ändringar.
Kommissionens meddelande kommer att gälla partnerskapet med Förenta nationerna på området för utveckling och humanitära frågor. Detta uttalande kommer att göras av kommissionär Nielson.
Andra punkten: den 11 april antog utskottet för rättsliga frågor och den inre marknaden ett betänkande av MacCormick om begäran om upphävande av Jeggles immunitet. I enlighet med artikel 6.6 i arbetsordningen har betänkandet förts upp på föredragningslistan som första punkt. Direkt därefter följer betänkandet av Zimeray om begäran om upphävande av Voggenhubers immunitet.
Fru talman! Enligt artikel 6.6 i arbetsordningen, skall utskottsbetänkanden som behandlar ledamöters immunitet tas upp som första punkt på föredragningslistan. Händelser under den senaste tiden har gjort oss medvetna om att immunitetsfrågor inte bara är att betrakta som rena formaliteter, utan har att göra med själva kärnan i de stora demokratiska frågorna i Europa, och ni har faktiskt själv nämnt detta.
Är ni säker på att vi följer artikel 6.6 om vi tar upp immunitetsfrågorna efter meddelandet från kommissionen, vilket verkar ha placerats som första punkt på föredragningslistan före immunitetsfrågorna? Är detta en korrekt tolkning av artikel 6?
Herr MacCormick! Ni har helt rätt och ni kan vara nöjd, eftersom de tre betänkandena om upphävande av immunitet står högst upp på föredragningslistan, efter kommissionens meddelande och före betänkandet av Cashman om allmänhetens tillgång till handlingar.
Fru talman! Om jag har förstått saken rätt har frågan om situationen för de hungerstrejkande i turkiska fängelser inte tagits upp på föredragningslistan.
Ja, herr Wurtz, det stämmer. Rådet bedömde att det inte kunde framföra detta meddelande. Och om rådet inte är närvarande har det inte ett särskilt stort intresse av att ta upp frågan. Däremot kan rådet behandla ärendet inför sammanträdet den 14 maj.
Fru talman! Enligt min mening är detta svar inte godtagbart - inte ert svar, utan rådets - och vi bör inte acceptera det.
När jag skrev till er den 25 april gav ni personligen ett positivt yttrande. Jag tror mig veta att samtliga politiska grupper också var positiva. Då hade 17 fångar dött. Under tiden har två tillkommit. För ytterligare 160 är tillståndet kritiskt. Rådets svar att skjuta upp debatten till något senare datum, jag vet inte när, är ett byråkratiskt svar som vi inte kan godta. Vi kan inte sitta och vänta medan antalet offer för hungerstrejken ökar för varje dag, utan att ta vårt ansvar.
Om den information jag fått är korrekt kommer den svenska justitieministern att närvara under sammanträdet för betänkandet av Cashman. Därför är det svårt att tro att rådet inte skulle godta vår begäran, dvs. att enträget be den turkiska regeringen att återuppta förhandlingarna med fångarnas företrädare, så att detta tragiska blodbad upphör.
Tack, herr Wurtz. För att komplettera den information ni fått är det demokrati- och förvaltningsminister Lejon som kommer att närvara. Minister Danielsson är för närvarande på uppdrag i Korea, varför den enda tillgängliga ministern är Lejon, som inte anser sig kunna inleda denna debatt.
Fru talman! Det hade naturligtvis varit bra om vi i dag hade kunnat diskutera denna brådskande fråga. Jag vill påpeka för er och för kammaren att Daniel Cohn-Bendit, och delvis även jag själv, under de senaste dagarna har varit i Turkiet i samband med en mycket spontan aktion. Cohn-Bendit är ju ordförande i den delegation som i juni kommer att besöka Turkiet och även fängelserna där. Vi hade i dag också ett sammanträde i den frågan.
Cohn-Bendit och jag själv - i den mån jag var närvarande - har i Turkiet under de senaste dagarna mycket klart och tydligt uttryckt detta parlaments ståndpunkt gentemot regeringen, justitieministern och Europaministern, men också gentemot de organisationer som organiserar denna hungerstrejk, organisationerna för de mänskliga rättigheterna och parlamentsledamöterna. Jag ville inte underlåta att nämna detta. I en mycket spontan aktion försökte vi att på grund av frågans brådskande natur tydligt uttrycka detta parlaments åsikter även gentemot regeringen, parlamentet och organisationerna för de mänskliga rättigheterna!
Herr talman! Som ni vet firar vi i dag den elfte årsdagen för pressfriheten. Ett stort antal av våra kolleger vill säkert vid detta tillfälle på nytt bekräfta sin solidaritet med denna kamp, en kamp som för övrigt varit till nytta eftersom det, enligt föreningen Reportrar utan gränser, i dag finns färre fängslade journalister och färre censurerade medier än för ett år sedan.
Listan över källor till påtryckningar och förtryck mot journalister är emellertid lång. Utöver de stater som föreningen Reportrar utan gränser pekar ut, såsom Burma, Syrien, Kina, Etiopien, Tunisien och flera andra, tillkommer allt oftare maffian, terroristgrupper och traditionalistiska rörelser. Och för bara några dagar sedan mottog vi den sorgliga nyheten att Brice Fleutiaux, den franske reporter som hållits som gisslan under långa månader i Tjetjenien, och som vi också engagerat oss för, inte kunnat klara den depression han drabbats av på grund av inspärrningen utan har tagit sitt liv. Jag tror därför att denna dag måste bli ett tillfälle att på nytt inleda vårt kollektiva engagemang för denna nödvändiga dimension av demokratin.
Så är det utan tvivel, herr Wurtz. Vi kommer noga notera det inlägg som ni just har gjort.
Herr talman! Mitt syfte med detta inlägg är att uppmana att parlamentets ordförandeskap sänder en skrivelse eller vidtar de åtgärder det anser vara lämpliga i fråga om den situation som den afro-colombianska befolkningen vid Colombias Stillahavskust för närvarande befinner sig i. Med anledning av det hot som finns mot denna afro-colombianska befolkning sände vi, en grupp ledamöter, en skrivelse dit i december månad. I förrgår mördades sju personer ur denna befolkning - och jag har dessa personers namn och ålder här. Men det allvarligaste i den här frågan är att ytterligare hundratals personer ur dessa afro-colombianska befolkningar fortfarande är hotade.
Vi hinner inte längre sända ännu en skrivelse till president Pastrana. Därför anser jag att parlamentets ordförandeskap bör vidta verksamma åtgärder som bidrar till att det här problemet blir känt och dödandet upphör. Av den orsaken ber jag er, herr talman, att ordförandeskapet sänder en skrivelse till herr Pastrana och till de europeiska institutionerna för att varsko om vad det är som pågår, så att vi kan undvika att situationen förvärras.
Tack så mycket, fru González Álvarez. Eftersom ni spelar en framträdande roll i försvaret av de mänskliga rättigheterna i Amerika och i andra länder, vet ni också mycket väl att parlamentet alltid följer sådana här problem mycket uppmärksamt.
Jag kommer att vidarebefordra ert önskemål till parlamentets talman, så att hon skall kunna vända sig till Colombias regering för att man skall kunna komma till rätta med och lösa detta mycket allvarliga problem.
Nästa punkt på föredragningslistan är debatt om betänkande (A5-0127/2001) av Katiforis för utskottet för ekonomi och valutafrågor om den årliga bedömningen av genomförandet av stabilitets- och konvergensprogrammen.
. (EL) Herr talman! De stabilitets- och konvergensprogram som i dag utvärderas av vår kammare utgör den andra uppdateringen i ordningen av de ursprungliga program som lades fram för första gången år 1999 av de 14 medlemsstaterna, med undantag för Grekland, som lade fram ett program för första gången i år.
Tillåt mig att utgå från det sistnämnda programmet, som avser förhållanden som är både betecknande och, naturligtvis, välbekanta för mig. Programmet utgör en del av mekanismen för att kontrollera och införa en budgetdisciplin enligt stabilitetspakten: en budgetdisciplin, vars två huvudmål är ett budgetunderskott på högst 3 procent per år och, dessutom, balans eller överskott över en hel konjunkturcykel. Om man i Grekland år 1993 hade sagt att landets ekonomi skulle ha uppnått de målen efter bara 7 år, skulle man inte ha tagits på allvar. Grekland var landet med inflation - 13 procent år 1993 - och underskott - över 14 procent av BNP år 1993. Det var skräckexemplet i Europeiska unionen. Få människor trodde att landet skulle kunna reda upp situationen. Men ändå räknar man med att Grekland, i slutet av år 2001, vilket rådet också erkänner, i stället för ett underskott kommer att visa upp ett överskott på en halv procentenhet av BNP, en siffra som kommer att öka till 1,5 procent år 2002 och till 2 procent år 2003. Och i stället för en inflation på 13 procent kommer landet att visa upp en inflation som beräknas bli bara 2,3 procent. Jag har, med er tillåtelse, herr talman, uppehållit mig en stund vid dessa siffror, eftersom Greklands anslutning till kulturen av pris- och budgetstabilitet kanske var det sista steg som fullbordade framgången för denna politik i hela Europa.
Den här uppseendeväckande omsvängningen för den sista medlemsstat som lyckades uppfylla Maastrichtkriterierna kännetecknar mer allmänt det klimat av monetär och budgetär stabilitet som rått i Europa tack vare ansträngningar från alla håll till stöd för den gemensamma valutan. I sin resolution erkänner och gratulerar utskottet för ekonomi och valutafrågor till den uppnådda budget- och prisstabiliteten. Utskottet betonar att det faktum att inflationen hamnar något över målet, såsom det fastställts av centralbanken, inte beror på inre ekonomiska svagheter utan på yttre orsaker (oljepriset, undervärdering av euron gentemot dollarn). Utskottet betonar också att det är möjligt att behålla budgetbalansen - och följaktligen den monetära stabiliteten - på medellång sikt bara på grundval av en sund europeisk ekonomi vars främsta kännetecken är en snabb produktionsökning.
Den genomsnittliga ökningstakten uppgick år 2000 till 3,3 procent, med Österrike på 3,5 procent, Finland på 5,2 procent, Grekland på 4,1 procent, Irland på häpnadsväckande 10,7 procent, Luxemburg på 8,3 procent, Nederländerna på 4,5 procent, Portugal på 3,3 procent - exakt på det europeiska genomsnittet ­, Spanien på 4 procent och Sverige på 3,9 procent. Denna tillväxttakt kommer tyvärr inte att bestå. De högre oljepriserna, de högre räntorna och avmattningen i den amerikanska ekonomin har föranlett en revidering av de ursprungliga prognoserna, vilka nu hamnar på mellan 2,4 och 2,8 procent. Vi kan således inte för innevarande år förvänta oss samma komfort och samma överskott i budgetarna som år 2000 - utan att det betyder att vi kommer att få se underskott. En bra fördelning och användning av de offentliga utgifterna har följaktligen särskild betydelse för att stödja tillväxten, i synnerhet om vi tar hänsyn till de långsiktiga målen från Lissabon: att återställa full sysselsättning under årtiondet, att öka den andel av befolkningen som ingår i arbetskraften till 70 procent, att uppnå en genomsnittlig tillväxttakt för ekonomin på 3 procent, att omorganisera välfärdsstaten och att utveckla den europeiska ekonomin till en ledande kunskapsekonomi.
De stabilitetsprogram som lagts fram visar att medlemsstaterna är medvetna om dessa behov. De har dirigerat de överskott som uppstått till att betala av på statsskulderna, sänka skatterna och öka de offentliga investeringarna samt, mer långsiktigt, till att stabilisera de offentliga pensionssystemen, vilket har fått stor uppmärksamhet, och en del av dessa medel kanaliseras till en reservfond.
Alla dessa sätt att utnyttja de goda finansiella förutsättningarna är godtagbara och stöds av utskottet för ekonomi och valutafrågor, men inte i lika grad. Rådet anser att den viktigaste prioriteten är att minska statsskulden, invänder inte mot de offentliga investeringarna - förutsatt att dessa inte hindrar skuldminskningen - och tycks motsätta sig skattesänkningar. Vi anser tvärtom att uppnåendet av och användningssättet för de primära överskotten inte är en principfråga utan en fråga om vad som är politiskt ändamålsenligt, vilket måste bedömas på grundval av de rådande omständigheterna och den ekonomiska förvaltningens behov. I den rådande situationen, som kännetecknas av hotet om en allvarlig nedgång i Förenta staternas ekonomi liksom av det ständiga behovet av att stärka den ekonomiska produktionsförmågans ökningstakt i Europa, ter det sig i våra ögon mindre viktigt att betala av skulder och sänka skatter än att finansiera offentliga investeringar - självfallet i budgetar som präglas av balans och inte av underskott - med målet att såväl stödja en tillväxt som uppvisar tecken på avmattning som att ge en knuff i riktning mot de strukturförändringar som är nödvändiga för övergången till en modern, tekniskt nydanande ekonomi med full sysselsättning i Europa. Glöm inte bort att det för att få ned den höga arbetslösheten krävs en stabil tillväxttakt på 3 procent, ett mål som inte kan anses vara uppnått på varaktig basis i vår ekonomi.
Avslutningsvis, herr talman, skulle jag också vilja rikta en begäran till kommissionären, eftersom utskottet för ekonomi och valutafrågor oroas över unionens fortsatta uraktlåtenhet i fråga om att vidarebefordra de detaljerade tekniska utvärderingarna om varje program till ansvarigt parlamentsutskott och upprepar sin vädjan om en mer harmoniserad tidtabell för framläggande av programmen av medlemsstaterna, så att en större jämförbarhet möjliggörs, samt kräver att Europaparlamentet skall delta till fullo och på lämpligt sätt.
Jag förklarar Europaparlamentets session återupptagen efter avbrottet torsdagen den 3 maj 2001.
Kära kolleger! Som ni vet har ETA:s terrorism slagit till i Spanien, till och med under valkampanjen i Baskien, genom mordet den 6 maj i Saragossa på Manuel Giménez Abad, ordförande i Aragons folkparti, den 11 maj med en bilbomb i Madrid, där sorgligt nog 13 personer sårades. Jag framförde omedelbart å mina egna och å Europaparlamentets vägnar vår djupa sympati och våra uppriktiga kondoleanser till Manuel Giménez Abads familj. Jag har också framfört vårt stöd till de spanska myndigheterna.
Åtminstone en sak framgår tydligt av resultaten från valet som ägde rum i den spanska delen av Baskien: det baskiska folket, som mobiliserat sig för att gå till valurnorna, förkastar våldet. Jag kan nu bara hoppas att alla politiska krafter lyssnar till detta budskap.
Det slutgiltiga förslaget till föredragningslista som utarbetats av talmanskonferensen vid sammanträdet torsdagen den 10 maj i enlighet med artikel 110 i arbetsordningen har delats ut.
När det gäller måndag, tisdag och onsdag har jag inte fått någon begäran om ändring.
När det gäller aktuella och brådskande frågor av större vikt har jag fått två önskemål om ändringar:
Om mänskliga rättigheter, en begäran om att den andra underpunkten, med beteckningen "Guatemala", skall ersättas av en ny underpunkt med beteckningen "Situationen för de mänskliga rättigheterna i Kamerun". Denna begäran kommer från Gruppen De gröna/Europeiska fria alliansen.
(Parlamentet biföll begäran.) När det gäller torsdagens ämne "Olagligt utnyttjande av naturresurserna i Demokratiska republiken Kongo", har jag fått en begäran från Gruppen Europeiska enade vänstern/nordisk grön vänster om att ersätta denna punkt med en ny punkt med beteckningen "Översvämningar i Frankrike".
Fru talman! På samma sätt som vi som parlamentsgrupp precis har stött begäran om rubriken Kamerun, utgår vi ifrån att andra parlamentsgrupper nästa månad kommer att hjälpa oss att föra upp Guatemala och Rios Monts ställning samt de mycket allvarliga kränkningarna av mänskliga rättigheter på föredragningslistan. Vi föreslår också att nästa månad ta upp denna del, mycket viktiga betänkanden och situationen i Kongo, eftersom vi, EU, är direkt inblandade, och det tycks som om vi skulle kunna behandla det nästa månad. Och även den mycket allvarliga situationen med översvämningar i Frankrike. Vi stöder alltså denna begäran.
Kära kollega! Jag noterar mycket gärna detta uttalande, men som ni vet är det talmanskonferensen som kommer att granska den situation ni beskriver. När jag tittar på gruppordförandena förefaller det mig som om det föreligger viss enhällighet kring det ni just föreslagit. Jag tror faktiskt att man kan anta att saker och ting kommer att gå i den riktningen.
När det gäller onsdagen den 30 och torsdagen den 31 maj 2001 har ingen begäran om ändring lämnats.
Fru talman! Jag har en ordningsfråga om dödsstraffet i Förenta staterna. Jag skulle vilja be er att skriva till Förenta staternas president, Bush, och be att dödsstraffet mot Tim McVeigh, den högerextremistiske terrorbombaren i Oklahoma, förvandlas till livstids fängelse, om ni inte redan har gjort det.
Detta på grund av vårt långvariga motstånd mot dödsstraffet i Förenta staterna, som i just det här fallet förstärks av den ökande bevisningen för att bombdådet inte utfördes av en galen ensambombare utan att det var en del av en sammansvärjning av den högerextremistiska Aryan Republic Army (ariska republikanska armén). Att avrätta honom i det här skedet skulle vara att motverka sökandet efter sanning och rättvisa, och det skulle tjäna de intressen och den ideologi som återfinns hos just de personer som är inblandade i brottet.
Herr talman! En ordningsfråga. Alla röstkort på de här raderna har avlägsnats. Det kan vara en kupp av PPE-DE-gruppen för att vinna nästa omröstning, men någonting har gått fel.
I går kväll sammanträdde utskottet för miljö i plenisalen. Röstkorten kommer säkert att bytas ut.
Herr talman! Jag var närvarande i går eftermiddag. Jag talade vid plenarsammanträdet, men mitt namn står inte på närvarolistan.
Nästa punkt på föredragningslistan är betänkande von Wogau (A5-0165/2001) för utskottet för ekonomi och valutafrågor om kommissionens rekommendation om allmänna riktlinjer för medlemsstaternas och gemenskapens ekonomiska politik år 2001 (KOM(2001) 224 - C5-0169/2001 - 2001/2081(COS)).
Herr talman, ärade kolleger! Den 1 januari 2002 börjar en ny historisk etapp i den europeiska integrationens historia. Tolv suveräna stater kommer att byta in sina nationella valutor mot en gemensam europeisk valuta. Medborgarna i dessa tolv medlemsstater kommer att från och med denna tidpunkt använda samma sedlar och samma mynt.
Det vore lämpligt att man för denna nya etapp i integrationen av nationella ekonomier, som kännetecknas av en gemensam marknad och en gemensam valuta och som väl är unik i den ekonomiska historien, finner en egen beteckning. Vi föreslår att man här använder begreppet "europeisk hemmamarknad" som synonym för euroområdet. I denna europeiska hemmamarknad finns det redan en enhetlig penningpolitik. Sedan inträdet i EMU den 1 januari 1999 ligger den i Europeiska centralbankens händer. I dag står vi emellertid inför utmaningen att formulera en lämplig gemensam ekonomisk politik för den europeiska hemmamarknaden.
Utskottet för ekonomi och valutafrågor har med stor majoritet föreslagit att denna ekonomiska politik skall bygga på den sociala marknadsekonomins principer. Det viktigaste instrumentet för att samordna den ekonomiska politiken på europeisk nivå är det i fördraget föreskrivna förfarandet för att fastslå grunddragen i den ekonomiska politiken. Europaparlamentet har i detta förfarande hittills bara spelat en underordnad roll. Jag anser därför att det är absolut nödvändigt att man räknar med ett större deltagande från Europaparlamentets sida i framtiden.
Ytterligare en svaghet i förfarandet är bristen på flexibilitet. Rekommendationerna formuleras på grund av prognoser om den ekonomiska utvecklingen. Men om de ekonomiska uppgifterna avviker från prognoserna under tiden för genomförandet, förlorar rekommendationerna i värde. Det måste därför skapas ett spelrum som medger att man i medlemsstaterna snabbt reagerar på kortfristiga ändringar av de ekonomiska uppgifterna. Det saknas en rättsligt bindande verkan i grunddragen. Men man kan absolut tala om en politisk bindning till grunddragen i den ekonomiska politiken.
Det är visserligen obestridligt att man i allas intresse måste justera en felaktig utveckling. Även här borde det dock finnas ett visst bedömningsutrymme. Jag anser t.ex. att det är nödvändigt att man vid bedömning av den ekonomiska politiken i en medlemsstat tar hänsyn till i vilken mån utvecklingen i detta land påverkar hela euroområdet.
Den ekonomiska tillväxten i Europeiska unionen kommer detta år att bli betydligt lägre än år 2000. Kommissionen har nu minskat sin prognos från 3 till 2,8 procent. Från annat håll förväntar man sig ännu lägre tillväxtsiffror. Vi anser på grund av dessa nya prognoser att en siffra mellan 2 och 2,5 procent är helt realistisk för detta år. Med tanke på den vikande världskonjunkturen är det enligt min åsikt avgörande att Europeiska unionen erinrar sig sin styrka. I vilken utsträckning vi påverkas negativt av världsekonomins dystra klimat beror till stor del på oss själva. Just mot bakgrund av utvecklingen i USA och Japan växer det ansvar som Europeiska unionen måste ta för världskonjunkturen.
Hur ser situationen ut för Europeiska unionens del? Beträffande inflationen kan man säga att prisökningarna enligt de löpande prognoserna nu under två på varandra följande år legat över 2 procent och därmed över det värde som Europeiska centralbanken själv har definierat som prisstabilitet. För denna utveckling spelar dock externa faktorer, exempelvis ökningen av oljepriserna, en viktig roll.
Under dessa svåra omständigheter gör Europeiska centralbanken ett utmärkt arbete. Den måste dock i fortsättningen göra allt för att inte förlora det förtroende man har för den. Därför välkomnar vi dess försiktiga politik och uppmuntrar den att fortsätta denna politik. Huruvida räntesänkningen under den gångna veckan passar in i denna ram, betvivlar jag dock.
I fråga om budgetpolitiken kunde medlemsstaterna under det gångna året i genomsnitt uppnå de balanserade budgetar som föreskrivits i stabilitets- och tillväxtpakten. Detta skedde dock mot bakgrund av UMTS-licenser, de låga räntorna och de ökade skatteintäkterna på grund av den ökade tillväxten. Dessa gynnsamma ramvillkor utnyttjades av vissa medlemsstater inte i tillräcklig omfattning till att minska budgetunderskottet och skuldsättningen.
Med tanke på åldersutvecklingen bland den europeiska befolkningen och den förväntade belastningen på pensionssystemen är det dock viktigt att man skapar ett tillräckligt ekonomiskt spelrum. Exempelvis måste även potentialen för nedskärningar av utgifterna utnyttjas fullt ut på alla områden. De offentliga investeringarnas roll skall därigenom inte ifrågasättas. De måste dock genomföras målinriktat och på grundval av strategiska målsättningar och får inte tränga undan prioriterade privata investeringar.
Till den egna styrkan hör också fortsatta strukturella reformer av kapitalprodukterna och arbetsmarknaderna i medlemsstaterna. Vid toppmötet i Stockholm lyckades man inte enas om konkreta uppgifter för avreglering av de europeiska el- och gasmarknaderna. Det beklagar jag mycket. Vi bör dock satsa allt på att genomföra avregleringen i de sektorer där den fortfarande inte gjorts. Det är en viktig förutsättning för att uppnå det mål vi satt upp för oss, nämligen att fram till år 2010 göra Europeiska unionen till världens mest konkurrenskraftiga och dynamiska ekonomiska område.
Samtidigt måste man fortsätta med att fullborda den inre marknaden. Jag vill här bara nämna två viktiga exempel: För det första måste man äntligen nå samförstånd om gemenskapspatentet. För det andra bör man i fråga om försvaret, såvida detta är motiverat, använda gemenskapens regler för offentlig upphandling.
(Applåder) Just vid den tidpunkt när Europeiska unionen syftar till att bygga upp en gemensam försvarspolitik, är isoleringen av de nationella försvarsmarknaderna ineffektiva, anakronistiska och helt enkelt för dyra.
Fru talman! Ni känner till att Förenta nationernas konferens för handel och utveckling just nu sammanträder i vår byggnad i Bryssel. Ni kanske inte känner till att två företrädare för den burmesiska militärjuntan deltar i detta sammanträde. Som ni känner till har Europeiska unionen antagit en gemensam ståndpunkt - som stöds av denna kammare - att inte bevilja visering till medlemmar av den burmesiska militärjuntan. Trots detta finns de alltså här i vår egen byggnad.
Jag har förstått att rådet har upphävt förbudet i samband med denna konferens, eftersom man ansåg att detta var nödvändigt med hänsyn till sina skyldigheter gentemot Förenta nationerna. Om så är fallet, låt mig då uppmana er, fru talman, att be rådet eller Solana att utfärda ett uttalande genom vilket man fullständigt klargör att detta var ett undantag och att viseringsförbudet och den gemensamma ståndpunkten fortfarande gäller.
Tack, herr Corbett. Jag skall ta upp den frågan med Solana. För övrigt förutsätter jag givetvis att ministern lyssnade till er uppmärksamt, och att hon noterade det ni sade. Jag vet inte om hon vill svara... Inte nu, bra. Men vi har lyssnat till er, herr Corbett, och jag kommer att vidta lämpliga åtgärder.
Fru talman! Angående en ordningsfråga. Jag vill göra er uppmärksamma på vissa andra tämligen ovälkomna besökare på vårt område. I går ägde det rum en skamlig kommunistdemonstration på tornbyggnadens gård. Detta känns ganska hotfullt för ledamöterna; det är ett intrång på parlamentsområdet. Skulle ni kunna titta närmare på detta: Var går gränserna för parlamentets område och vilka rättigheter har vi när det gäller att stänga ute dessa personer från vårt område?
Jag skall genast ge ordet till Banotti, eftersom jag har en känsla av att hon vill svara er, vilket jag tackar henne för.
Fru talman! Ni känner till att jag tog upp frågan vid presidiet i förra veckan om en väldigt hotfull och påträngande demonstration framför parlamentsbyggnaden i Bryssel, så jag blev lika överraskad när jag i går fick se exakta samma sak hända igen.
Det verkar som om parlamentets gård är en offentlig plats. Den övervakas av polisen här i Strasbourg, och det har tydligen skett vissa kommunikationssammanbrott. De hade inte informerat parlamentet om att denna demonstration skulle äga rum i går. Jag håller med Van Orden. Alla har rätt till sin demokratiska åsikt, men det var sannerligen hotfullt för både ledamöter och besökare, som i hundratal försökte att ta sig in i parlamentet samtidigt. Jag hoppas alltså verkligen att förvaltningen i Strasbourg ser till att vi inte behöver gå igenom detta en gång till.
Jag kommenterar inte frågan som togs upp, men detta är andra gången som tillträdet till parlamentet har hindrats av samma demonstranter.
Fru talman! I måndags kväll, efter ert meddelande om fallet Berlusconi i Spanien, frågade jag er om ni hade möjlighet att ge oss alla de dokument som ni hade fått från de spanska politiska och rättsliga myndigheterna. Ni svarade att ni självklart skulle ta itu med det genast. Nu är det onsdag förmiddag och jag har fortfarande inte fått dessa dokument.
Detta är helt oacceptabelt, herr Caudron. Jag skall genast kontrollera vad det är som har hänt. Jag ställde frågan två gånger till sessionstjänsten, och man försäkrade mig att dokumenten hade översänts till parlamentets kolleger. Tro mig, jag kommer inte att lämna frågan utan att kontrollera detta.
Fru talman! Jag har samma anmärkning som Corbett. Även vi har fått meddelandet om att högt uppsatta officiella företrädare för Burma befinner sig i Bryssel. Europeiska unionens officiella politik är att inte ta emot regeringspersoner från Burma på grund av landets skandalösa regim. Märk väl att fru Aung San Suu Kyi, som här tog emot Sacharovpriset, fortfarande hålls i fängslad. Jag anser att det är en oerhörd skandal att dessa människor kan vistas här och föra sin talan i vår egen kammare. Således instämmer jag helt och fullt med Corbert och yrkar på att omedelbara åtgärder vidtas.
Fru talman! Vidare i fråga om Berlusconi. Först en positiv punkt. Jag måste meddela er, och även herr Caudron, att den dokumentation som ni lovade oss verkligen har skickats. I går erhöll vi den på alla språk per e-post, förvisso efter klockan nio, så jag antar alltså att ett antal kolleger inte har öppnat sin e-post i dag.
Men nu till en annan punkt, fru talman. Framför mig har jag ett telegram som ni har skickat till herr Berlusconi, ordförande för Forza Italia. Ni gratulerar herr Berlusconi, visserligen personligen, men jag måste säga att jag förundrar mig över den hjärtlighet med vilken ni önskar honom att hans valprogram kommer att innebära en ny start för Italien. Jag måste påminna er, fru talman, och understryka att Berlusconis valseger inte innebär att han nu står höjd över misstankar om korruption och maktmissbruk. Jag vill här klart och tydligt fastslå att det är högst otydligt var hans förmögenhet kommer från. Dessutom utgör monopolställningen inom mediavärlden en fara för den italienska demokratin, fru talman. Ni vet att Berlusconi kontrollerar en stor del av den italienska pressen. Jag anser att detta är oacceptabelt. Jag skulle egentligen vilja att kommissionen snarast låter granska denna kränkning av europeisk konkurrenslagstiftning.
Fru talman! Jag hade hoppats att ni, trots alla de vänliga ord som ni riktar till Berlusconi, ändå skall ta initiativet till den här åtgärden, för att göra det tydligt att det som nu sker i Italien trots allt inte är så önskvärt.
Herr Staes! Jag tackar er för att ni meddelade mig att ni fick dokumenten i går kväll, och jag kan endast uppmana Caudron att kontrollera sin e-post.
När det gäller det telegram som jag skickade till Berlusconi noterade ni säkert, herr Staes, att jag klargjorde att det var jag personligen som lyckönskade honom. Jag använde givetvis inte parlamentets namn i detta lyckönskningstelegram, där jag uttryckte vad jag ansåg mig behöva framföra personligen.
Fru talman! Till och med en så lugn och sansad person som undertecknad tappar till slut tålamodet. Vi har hört en rad personangrepp på ordföranden för en politisk rörelse, angrepp som grundar sig på pressuppgifter som inte har bekräftats. Vi är en institution och en institution bör ha respekt för alla sina medlemmar, någonting som jag tycker har saknats under de senaste två månaderna. Det italienska folket har gjort ett klart, odiskutabelt val och vi har en statschef. Kan då var och en vara snäll och hålla inne med sina - för övrigt helt legitima - synpunkter. Låt oss som institution sluta upp med sådant här!
Fru talman! För några timmar sedan drabbades en baskisk journalist, Landaburu, med högt anseende såväl i sitt yrkesliv som i sitt engagemang för demokratin och mot Francoregimen. Som tur är klarade han sig levande, men det är ändå chockerande bara några dagar efter valet i Baskien där vi, vid sidan av resultaten, måste framhålla som positivt att 80 procent av baskerna deltog.
Fru talman! Det uppstod en mindre incident i samband med gårdagens debatt om situationen för de turkiska fångarna. I det sammanhanget påstod bland annat vice talmannen att budgetutskottet har blockerat poster som är nödvändiga för att förstärka säkerhetstjänsten. Jag vill i egenskap av föredragande här bekräfta att nämnda poster i samförstånd med presidiet är upptagna i reserven och att hittills ingen begäran har inkommit från presidiet om att dessa poster skall tas ur reserven. Jag tillbakavisar därför bestämt anklagelsen om att budgetutskottet här skulle blockera poster som krävs för att öka säkerheten i parlamentet. Jag vill också påpeka att presidiet har uppmanats att begära en överföring av medel.
Herr Ferber! Man kan minst sagt säga att ert inlägg inte har att göra med protokollet. Samtidigt tar ni upp problemet med den incident som inträffade i går. Jag kan tala om för er att vi har diskuterat dessa incidenter med det allvar som krävs. Kvestorerna har redan sammanträtt och studerat den här frågan. Jag vill dessutom meddela att det rörde sig om en grupp som var på besök hos en av våra kolleger, men att kollegan inte längre var där, och inte heller hans assistent, vilket gjorde att gruppen på sätt och vis var föräldralös, utan sällskap. Det är en sak.
När det gäller presidiet, herr Ferber - jag tackar er för att ni påminner om detta - håller vi just nu på att vidta mycket strikta säkerhetsåtgärder, som jag tror att många kolleger vill ha för vår institution. Det som hände i går är en sak, men andra saker skulle kunna inträffa. Alla är väl medvetna om detta. Självklart vill presidiet samarbeta med budgetutskottet. Vi hoppas kunna uppnå ett samarbete så snart som möjligt.
Fru talman! Gårdagens incident har inget att göra med det faktum att vissa poster fortfarande inte har beviljats. Det finns inget sådant samband.
För det första handlar det om ett misstag i kontrollerna vid ingången till kammaren. Det finns folk. Vi behöver inga nya poster. För det andra handlar det om att den bevakningstjänst som vi har anlitat till ingångarna bör ha varit ansvarig. Inte heller det har något med posterna att göra. Det viktiga är att vi vidtar åtgärder på säkerhetsområdet. På den punkten har kollegan Ferber rätt. Men det saknas ett direkt samband med gårdagens incident.
Det stämmer, herr Schmid, det var vad jag själv sade: incidenten i går är en sak, det allmänna säkerhetsproblemet är en annan.
Fru talman! Jag vill också ta upp punkt 23 om säkerhet i gårdagens protokoll.
Vi är alla mycket tacksamma för den förklaring som ni gav till hur incidenten inträffade i går, och det är mycket viktigt att kammaren inser det ni också betonade, nämligen att detta är en fråga som också presidiet just nu diskuterar. Det är en oerhört allvarligt och mycket viktig fråga, eftersom säkerheten i kammaren inte är tillräckligt hög.
Det som hände i går är emellertid en aning annorlunda, eftersom det gör att enskilda ledamöters ställning och ansvar ifrågasätts när det gäller vem de bjuder in i denna kammare.
Vi förde en mycket livlig diskussion i vår egen politiska grupp i morse angående denna fråga, och jag kommer att be er, fru talman, att sammankalla till ett särskilt sammanträde i presidiet så att alla dessa frågor kan diskuteras. Jag är medveten om att frågan redan finns på presidiets dagordning och att den är föremål för en kontinuerlig diskussion, men det är så pass viktigt att vi får tid att fundera över frågan ordentligt att jag tror att vi behöver ett särskilt sammanträde med presidiet, och jag uppmanar er härmed att sammankalla till detta sammanträde.
Tack, herr Provan. Vi tittar på det i morgon förmiddag för att se om det skulle kunna vara möjligt. Jag skojar. Den 30 maj kommer vi tillsammans att gå igenom situationen ur alla dess aspekter. Jag tror inte att Provan förstod min uppmaning.
Fru talman! Först vill jag tacka herr Ferber och herr Schmid för att de inte tog upp denna incident på ett polemiskt sätt. Också jag beklagar att incidenten kunde äga rum. Jag tog snabbt reda på hur dessa personer hade kunnat ta sig in hit. Det visade sig att det är en ledamot i min grupp som har utnyttjats i det här fallet. Jag kan garantera min kollegas lojalitet. Han har aldrig önskat sig en incident av detta slag.
(Applåder) hade bett om att få komma hit eftersom modern till en av dem är en av de hungerstrejkande i Turkiet, och hon befinner sig i ett kritiskt tillstånd. Min kollega samtyckte till att träffa dem på sitt kontor, och det var när han tog farväl av delegationen som han brast i uppmärksamhet och dessa tre personer kunde ta sig in i kammaren.
Jag måste nämna att min kollega - som jag snabbt varskodde - skickade ett brev till mig i förmiddags, där han förklarar omständigheterna. Han uttrycker sin bestörtning och framför sina ursäkter till kammaren. Jag skall överlämna brevet till er, fru talman. Jag vill dessutom säga att incidenten gör mig besviken, eftersom jag inte tror att den gagnar de män och kvinnor som varje dag dör i Turkiet, vilket enligt min mening är den verkliga tragedin.
Jag förklarar Europaparlamentets session återupptagen efter avbrottet torsdagen den 17 maj 2001.
Kära kolleger! Den 24 maj sköts Santiago Oleaga, finansdirektör vid den baskiska dagstidningen El Diario Vasco, med sju skott i ryggen, i San Sebastian.
Redan föregående dag hade terroristerna försökt döda en säkerhetsvakt vid Baskiens universitet, genom att placera en bomb under hans bil som lyckligtvis inte exploderade.
Så snart mordet på Santiago Oleaga blev känt, framförde jag å mina och Europaparlamentets vägnar mina uppriktiga kondoleanser och uttryckte vår solidaritet med hans familj och kolleger.
Ännu en gång har ETA tyvärr visat sitt verkliga ansikte - en blind terrorism som innebär att man föraktar demokratin och kränker all frihet, inbegripet den mest grundläggande, nämligen yttrandefriheten.
Nästa punkt på föredragningslistan är fastställande av arbetsplanen. Förslaget till föredragningslista har delats ut och följande ändringar har gjorts eller föreslagits (artikel 111 i arbetsordningen).
Till att börja med har jag två upplysningar till er. Busquin kommer att redogöra för kommissionens meddelande som gäller det särskilda programmet för genomförande av Europeiska gemenskapens ramprogram för 2000-2006, å ena sidan, när det gäller åtgärder inom forskning och teknisk utveckling och demonstration, och Europeiska atomenergigemenskapens, å andra sidan, när det gäller forsknings- och utbildningsåtgärder.
Jag vill också informera er om att Mayers betänkande för utskottet för rättsliga frågor och den inre marknaden strukits från föredragningslistan, eftersom det ännu inte antagits av det behöriga utskottet.
När det gäller den gemensamma diskussionen om miljöpolitiken har rådet meddelat att Sveriges miljöminister Larsson vill närvara vid debatten om Hulthéns betänkande. Enligt överenskommelse med de politiska grupperna kommer också den gemensamma diskussionen att flyttas fram i föredragningslistan. Den kommer att äga rum före Myllers betänkande, också det för utskottet för miljö, folkhälsa och konsumentfrågor, om gemenskapens handlingsprogram för miljön.
Jag vill slutligen berätta att den tidsfrist som i dag fastställts för att lämna in begäran om separat omröstning, delad omröstning eller begäran om namnupprop flyttats fram till kl. 16, också detta på begäran av och i fullständigt samförstånd med samtliga politiska grupper.
Fru talman! I dessa dagar har man kommit fram till en överenskommelse om ett förslag till en europeisk lagstiftning för kampen mot pedofili. Jag skulle vilja erinra om att denna överenskommelse framstår som något senkommen i förhållande till de tusentals namnunderskrifter som vi har haft förmånen att få överlämna till er, liksom även i förhållande till den ökade frekvensen av denna företeelse som, liksom under dessa veckor i Italien, har drabbat flera hundra barn.
Vi önskar en snabbare rättsskipning och strängare lagar: i själva verket finns det i alltför många fall ekonomiska intressen och ofta politiskt beskydd bakom detta motbjudande brott som märker tusentals barn för livet.
Vi önskar att detta parlament skall vända sig till kommissionen och ministerrådet för att ta initiativ till en kultur mot pedofilin som inför regler även för användningen av Internet, ett redskap som alltför ofta används av dem som gör sig skyldiga till pedofili. Barnen i hela världen, men i detta fall speciellt i Europa, begär av detta parlament att det talar om var det står. Man kan inte enbart förlita sig på senkomna eller begränsande dokument: vi måste börja handla med kraft!
Fru talman! Jag skulle vilja ta upp frågan om ett mycket viktigt möte som ägde rum i går med ministrarna för rättsliga och inrikes frågor, vid vilket man nådde en överenskommelse som rör människors privatliv och deras rätt till privatliv, deras grundläggande rättigheter när det gäller tillgång till telekommunikationer.
Det handlar om vad som kallas Enfopol 29. Enfopol 29 har aldrig diskuterats i detta parlament. Man har diskuterat Enfopol 98, att skriva om internationella användarkrav, men detta är någonting helt annat. Det handlar om att tolka befintliga krav och fastställa hur de kommer att användas inom EU. Det är fullständigt oacceptabelt att långtgående beslut har fattats av ministrarna i rådet (rättsliga och inrikes frågor) utan att saken har diskuterats i detta parlament. Dessa beslut kommer att beröra oss alla, liksom de kommer att beröra alla utanför detta parlament: människor kommer inte att ha rätt till ett privatliv, och det här är en fråga som bör tas upp över hela linjen. Det är en fråga om grundläggande rättigheter.
Fru talman! Jag vill tala om samma sak. Det dåliga med att förnya dessa Enfopol-planer är att de går långt utöver det som planerades för tre år sedan. Det är inte bara traffic data och content data samt header i ett e-postmeddelande och innehållet som kontrolleras, utan många, många fler detaljer skall kontrolleras ända till kreditkorten, IP-ports, och det handlar om att kontrollera datorn helt och hållet. Det betyder att det inte längre finns någonting i kommunikationen som inte kontrolleras. Detta förelåg inte en gång som ett riktigt dokument i rådet. Vi har överhuvud taget inte någon möjlighet att komma åt informationen! Beslutet har ännu inte fattats, uppenbarligen på grund av ett formellt fel. Men det kan fattas när som helst, det krävs inte något ytterligare möte för det.
Nästa punkt på föredragningslistan är debatt om betänkande (A5-0173/2001) av Hautala för utskottet för kvinnors rättigheter och jämställdhetsfrågor om förslaget till Europaparlamentets och rådets direktiv om ändring av rådets direktiv 76/207/EEG om genomförandet av principen om likabehandling av kvinnor och män i fråga om tillgång till anställning, yrkesutbildning och befordran samt arbetsvillkor (KOM(2000) 334 - C5-0369/2000 - 2000/0142(COD))
. (FI) Herr talman! Europeiska unionen har redan ett kvartssekel gamla traditioner med en lagstiftning som förpliktigar till att ta jämlikheten mellan män och kvinnor i arbetslivet på allvar. Det direktiv som vi behandlar här i dag fick också sin ursprungliga utformning redan år 1976. Vi kan konstatera att våra samhällen under detta dryga kvartssekel har utvecklats kraftigt i många avseenden, och det är därför tid att granska våra uppfattningar om jämlikheten mellan kvinnor och män i arbetslivet så att de motsvarar dagens krav. Detta är vi även förpliktigade till genom Amsterdamfördraget som bland annat föreskriver att jämlikheten mellan kvinnor och män på ett övergripande sätt måste beaktas i gemenskapens hela verksamhet.
Vi ställs inför helt nya utmaningar, vilka man måste ta tag i genom lagstiftning. I det här direktivet föreslår Europeiska unionen för första gången åtgärder som är bindande för medlemsstaterna för att bekämpa sexuella trakasserier som i vid omfattning förekommer på arbetsplatserna. Jag kan även konstatera att undersökningarna visar att varannan kvinna inom Europeiska unionen har blivit utsatt för sexuellt ofredande. Det är helt klart att det då och då även kan riktas mot män; även män kan vara offer för sexuella trakasserier, men huvudregeln ännu i dag är att det ändå till största delen är kvinnor. I det här avseendet föreslår utskottet för kvinnors rättigheter och jämställdhetsfrågor att vi går en aning längre än vad kommissionen ursprungligen har avsett. Utskottet vill att medlemsstaterna vidtar förebyggande åtgärder för att bekämpa sexuellt ofredande och att arbetsgivarna skall vara förpliktigade att skapa arbetsförhållanden där sexuella trakasserier inte är sannolikt. Jag har även betonat att detta kan förbättra arbetsgivarens ställning, för om denne kan påvisa att man vidtagit dylika förebyggande åtgärder är denne säkert i en starkare position i en eventuell konfliktsituation.
Även skyddet av moderskapet kräver ytterligare förstärkning. Jag kommer själv från Finland och man tror ofta att Finland är ett riktigt mönsterland när det gäller jämlikhet. Jag kan dock berätta att även i vårt land genomgår till exempel kvinnor i 30-årsåldern aborter oftare än vad som överhuvudtaget är nödvändigt. När man har undersökt vad detta beror på, har man konstaterat att det kan bero på att konkurrensen på arbetsplatserna är så hård: arbetsgivarna diskriminerar kvinnor som är i den åldern att de sannolikt skaffar barn. Detta vill vi nu slutgiltigt förbjuda. Det är könsdiskriminering, vilket är förbjudet.
I detta direktiv ges även offren för könsdiskriminering ett starkare rättsskydd och man kräver även att offret skall kunna vidta rättsliga åtgärder fastän arbetsförhållandet har upphört. Här kan vederbörande få stöd från de opartiska myndigheter vilka direktivet förpliktigar att grunda.
I de flesta medlemsstater finns säkert redan en dylik neutral myndighet som har hand om jämlikhetsfrågor, men jag vill betona vikten av denna fråga med tanke på kandidatländernas situation. Utskottet för kvinnors rättigheter och jämställdhetsfrågor har i ett annat sammanhang starkt uppmärksammat att frågorna om jämställdhet mellan män och kvinnor inte alls har tagits upp med tillräckligt eftertryck i medlemskapsförhandlingarna. Detta kan även förstärkas genom att man skapar tillräckligt med institutioner vilkas uppgift enligt lagen är att sörja för genomdrivandet av jämlikhet och till och med främja den.
Jag vill betona att den samhälleliga utvecklingen har lyft fram nya typer av jämlikhetsfrågor. Vi diskuterade livligt i vårt utskott huruvida även unga män och pappor behöver starkare skydd mot könsdiskriminering. Jag tror att vi kom till en bra kompromiss, där vi även inkluderar pappor och deras rättigheter i detta direktiv. Jag anser att det är synnerligen tidsenligt, eftersom jämställdhetsdiskussionen till stor del har övergått till att behandla hur männen kan delta i fullföljandet av sina familjeförpliktelser. På detta sätt kan vi närma oss en faktisk jämställdhet.
Herr talman! Trots de lagstiftningsframsteg som har uppnåtts, ansåg utskottet för sysselsättning och socialfrågor att lönediskrimineringarna fortfarande består liksom uppdelningen av arbetsmarknaden, samt att de låga lönerna konserveras i de traditionella låglönebranscherna vilka tenderar att bestå inom tjänstesektorn i den så kallade nya ekonomin. Av de ökade arbetstillfällena för kvinnor är 40 procent deltidsanställningar och självständig yrkesverksamhet, främst med låga löner, och detta innebär, även om de är ett alternativ till arbetslöshet och ger möjligheter till att kombinera arbetet med familjelivet, en ny indirekt diskriminering som har underskattats i statistiken. Liksom anskaffandet av överkvalificerad arbetskraft för lågkvalificerade arbeten.
Strukturfondernas roll måste vara att uppmuntra arbetsmarknadens parter att anta likabehandlingspakter. Rådets beslut i Lissabon, sysselsättningsriktlinjerna 2001, den sociala dagordningen och de nya formuleringarna i fördraget slår fast att det är viktigt att öka sysselsättningarna för kvinnor, både kvantitativt och kvalitativt, inte bara för att genomföra en rättighet utan framför allt för att få en ekonomisk balans och hållbara pensioner. Det viktiga är att fastställa rätten om än på krokiga vägar.
Utskottet för sysselsättning och socialfrågor föreslår i sin text nya formuleringar för begreppen positiv särbehandling, indirekt diskriminering som drabbar en eller flera personer och trakasserier som en form av underkastelse och förödmjukelse, med eller utan direkta sexuella övergrepp. Låt oss säga det så här: vi väljer ett begrepp vi tycker är mer omfattande och lämpligare.
Ledamöterna i utskottet var eniga om att utöka skyddet för moderskapet, faderskapet, adoption och de gravida, och vi rekommenderar ånyo, så som parlamentet redan har gjort, en revidering av direktiv 92/85/EG. Rätten att komma tillbaka till en anställning, enligt direktiv 76/207/EEG - och där skiljer vi oss från Hautalas betänkande - måste, för att skydda anställningen efter moderskapet, innebära att kvinnan har rätt till ett liknande arbete om det tidigare har upphört eller förändrats...
Herr talman! Snart 26 år efter den beryktade domen av den 17 oktober 1975 i Europeiska gemenskapernas domstol diskuterar vi en ändring av direktivet från 1976 om likabehandling av kvinnor och män i fråga om tillgång till anställning, yrkesutbildning och befordran samt arbetsvillkor.
Kommissionen trodde att den handlade riktigt när den 1996 lade fram ett förslag för oss om ändring av detta direktiv, ett direktiv som trots allt hade den stora fördelen att konkret främja jämställdheten i arbetslivet på områdena i fråga.
Förslaget till ändring från 1976 syftade endast till att rädda den positiva särbehandlingen som hotades av domen från 1975. I egenskap av föredragande om detta förslag till ändring, som inte gjorde mig lugnare, tror jag att det var riktigt att lyssna till en annan dom från domstolen i ett liknande ärende, Marshall-målet. Denna dom avkunnades i november 1997 och denna gång gav domstolen inte rätt till den, dvs. Marshall, som kände sig diskriminerad på grund av att en kollega varit föremål för positiv särbehandling. Vi gick igenom aspekterna på nytt för att ta reda på om positiv särbehandling verkligen inte är diskriminerande, med tanke på att domstolen gjorde en helomvändning.
Men med stöd av en självklar sanning, enligt vilken vi alla befinner oss i Guds hav - vare sig vi är på öppet hav eller står inför skranket - ville parlamentets utskott för kvinnors rättigheter och jämställdhetsfrågor följa mig och be kommissionen att dra tillbaka sitt förslag, som bedömdes vara olämpligt, framför allt med tanke på att Amsterdamfördraget hade undertecknats under tiden. Den 8 mars 1999 stod vi således här och bad kommissionen att dra tillbaka sitt förslag men också att lägga fram ett nytt förslag på grundval av det ratificerade Amsterdamfördraget. Vi klargjorde denna begäran genom att framhålla att rätten till jämställdhet är en grundläggande rättighet i ett demokratiskt samhälle, med stöd av artiklarna 2, 3 och 141 i Amsterdamfördraget, vilket kräver att jämställdhet skall förverkligas med hjälp av en rad aktiva åtgärder för positiv särbehandling.
Vårt budskap var tydligt. Förslaget till direktiv skulle innehålla ett ovillkorligt rättsligt mandat att tillämpa positiv särbehandling så snart detta är nödvändigt för att förverkliga jämställdhet och komma till rätta med det faktum att kvinnor är underrepresenterade i beslutsprocessen.
Kommissionen gjorde sin plikt. För nästan ett år sedan föreslog den en ändring av direktivet från 1976. Personligen skulle jag ha föredragit att kommissionen hade lagt fram en ny version i stället för några ändringar här och var, eftersom texten fick föredraganden och de olika inblandade utskotten att anta 200 ändringsförslag som ofta var formulerade utan kunskap om den grundläggande texten, och med den visserligen lovvärda avsikten att med detta direktiv vilja återuppfinna hela jämställdhetspolitiken på många områden som omfattas av andra direktiv. Dessa andra direktiv kan man med rätta anse vara möjliga att förbättra, men ändringen i fråga har ingenting att göra med dessa direktiv.
Detta har inte underlättat mitt uppdrag som tidigare föredragande och fiktiv föredragande, den här gången för min grupp, eftersom jag tyvärr inte har varit beredd att glömma det nämnda budskapet i mitt betänkande från 1999. Personligen är jag av den uppfattningen att den text som föreslås av utskottet för kvinnors rättigheter och jämställdhetsfrågor gör båten för tungt lastad. På sina ställen är den rättsliga grunden inte särskilt gedigen och motsvarar inte det ansvar som rådet och kommissionen har rätt att förvänta sig av den medlagstiftare som parlamentet är.
Jag har försökt att tala till förnuftet, men bara delvis lyckats. Jag beklagar framför allt de ändringsförslag som innebär att man bortser från artikel 141 i fördraget. Jag beklagar de ändringsförslag som inför så kallade definitioner. Jag beklagar virrvarret när det gäller skydd för moderskapet och sammanblandningen mellan mödraledighet för kvinnor, föräldra...
Herr talman! Först av allt vill jag tacka föredraganden Hautala för hennes seriösa arbete och för hennes beredvillighet att ta hänsyn till de olika politiska gruppernas alla bidrag och förslag i ett ämne som är så känsligt som detta. Det tidigare inlägget visade hur intensiv diskussionen har varit i utskottet för kvinnors rättigheter och jämställdhetsfrågor. Det är visserligen sant att direktivet från 1976 har spelat en viktig roll, men tjugofem år har gått och de sociala beteendemönstren och kvinnans roll i samhället har förändrats. Vi har nu ett flertal domar från EG-domstolen att luta oss mot, men vi har framför allt fått Amsterdamfördraget som ger oss en möjlighet att ur juridisk synpunkt konsolidera de rättsliga instrumenten och göra dem effektivare, instrument som - detta är allmänt känt - visserligen bara är just instrument, men som är omistliga när det gäller att tillämpa politiken och omsätta principen om likabehandling av kvinnor och män i konkreta och genomförbara mål, bland annat när det gäller tillträdet till arbetsmarknaden.
Frestelsen att genom denna ändring av direktivet försöka lösa många av de jämställdhetsproblem som fortfarande återstår har varit stark - ur den synpunkten har Lulling rätt - men ur rättslig synpunkt har resultatet av vårt arbete legat helt i linje med förslagen och målen i det ändringsförslag som kommissionen har lagt fram. Definitionerna av "direkt diskriminering" och "indirekt diskriminering" som vi har förbättrat utifrån kommissionens förslag, tror jag är av den arten att de ur rättslig synvinkel klargör tillämpningen av detta instrument. Införandet av ofredande och sexuellt ofredande som en typ av diskriminering är utan minsta tvivel lika självklart som preciseringen att rätten till moderskap, som jämställs med rätten till faderskap, inte får användas som ett instrument för att diskriminera någon. Möjligheten att vidta positiva åtgärder, liksom för övrigt de möjligheter vi får enligt fördragets artikel 141.4 är ett lika kraftfullt instrument för att göra så att direktivet - som jag hoppas skall träda i kraft före utgången av detta år och bli ett instrument för alla medlemsstater, alla kvinnor, alla organisationer - verkligen blir ett komplement till alla de instrument som Europeiska unionen under alla dessa år har ställt till medlemsstaternas förfogande.
Någon tog upp problemet att Europeiska unionen kanske lägger sig i för mycket när det gäller frågor som bör avgöras enligt subsidiaritetsprincipen. Men inte heller detta bör kunna användas som en ursäkt för vem det än vara må, att här föreslå rättsliga instrument enligt vilka det ibland finns begränsningar och ibland möjligheter enligt de enskilda medlemsstaternas regler. Men jag tror och hoppas att kammaren i dag med stor majoritet godkänner föredraganden Hautalas förslag, ett förslag som stöds av en stor majoritet inom utskottet för kvinnors rättigheter, för jag tror att även detta kommer att bli ett framsteg i det konkreta förverkligandet av en av vårt samhälles grundläggande principer, principen om likabehandling.
Jag förklarar Europaparlamentets session återupptagen efter avbrottet torsdagen den 31 maj 2001.
Protokollet från sammanträdet torsdagen den 31 maj 2001 har delats ut.
Fru talman, kära kolleger! Jag har en anteckning att lägga till protokollet. I bilagan till protokollet, i de texter som vi godkänt, rörande betänkande Méndes de Vigo - jag söker precis mina papper och finner naturligtvis just nu ingenting - står det på ett ställe, att en europeisk författning skall utarbetas. Detta går tillbaka på ett ändringsförslag av vår kollega Brok. Efter samtal med Brok har jag fått bekräftat av honom att han inte valde en sådan formulering i sitt ändringsförslag. Jag skulle därför vilja anhålla om att man utifrån ändringsförslagen än en gång prövar, om detta ämne i slutdokumentet Méndes de Vigo har formulerats riktigt i alla språkversioner, eftersom vi här naturligtvis vill undvika feltolkningar.
Nästa punkt på föredragningslistan är behandlingen av det slutgiltiga förslaget till föredragningslista som har upprättats av talmanskonferensen, enligt artikel 110 i arbetsordningen.
När det gäller måndagen och tisdagen har jag inga ändringsförslag.
Jag har fått en begäran från Europeiska folkpartiets grupp (kristdemokrater) och Europademokraterna om att skjuta upp den gemensamma debatten om det årliga betänkandet av Wuori för utskottet för utrikesfrågor, mänskliga rättigheter, gemensam säkerhet och försvarspolitik om de mänskliga rättigheterna i världen år 2000 och Europeiska unionens politik inom området, och uttalandet från rådet om unionens strategi i de internationella organisationerna.
Vi kommer att höra en företrädare från Europeiska folkpartiet, för att parlamentet vid debatten om förberedelserna inför Europeiska rådet i rådets närvaro skall kunna beakta resultatet av folkomröstningen i Irland om Nicefördraget.
Fru talman! Det var mycket svårt för oss att framlägga detta förslag, just därför att vi ju också inom ramen för det politiskt möjliga alltid vill ha ett gott samarbete med Hautala. Men vi ville ha tillräckligt med tid till debatten inför Göteborg och föreslog därför att man skulle skjuta upp Wuori-betänkandet till minisessionen. Vi har alltså inget att invända i sak, utan det handlar om att få mer tid för förberedelserna inför det viktiga toppmötet i Göteborg.
Fru talman! Jag vill vädja till kollegan Poettering och även till alla andra som har planerat att skjuta upp behandlingen av kollegan Wuoris betänkande om mänskliga rättigheter. Det är nämligen alltid så, att när parlamentet skall ta ställning till mänskliga rättigheter så sker det på en mycket teoretisk nivå. Men när man verkligen skulle kunna göra något, vill man bordlägga ärendena.
Jag vill be Poettering att han överväger möjligheten att kollegan Wuoris betänkande inte stryks från föredragningslistan och att man trots allt för en kort diskussion om folkomröstningen i Irland som ett tillägg till diskussionen om toppmötet i Göteborg. Det vore verkligen synd om detta betänkande - onekligen denna veckas stora höjdpunkt - av kollegan Wuori nu plötsligt skulle strykas. Ingen av er ville detta förra veckan. Man kunde självklart tänka sig att Irlands folkomröstning skulle väcka debatt, men så skedde ändå inte.
Fru talman! Min grupp är villig att stödja att debatten om de mänskliga rättigheterna skjuts upp på villkor att densamma hålls under julisammanträdet, dvs. om det inte blir en förskjutning sine die. Vi gör det eftersom vi anser att debatten om detta betänkande är så viktig, men vi anser också att det finns andra händelser, som fallet med Irland, som vi bör uppmärksamma när vi nu står inför Göteborgsmötet.
Jag vill lägga till ytterligare en upplysning. Om mina uppgifter är korrekta kommer Belgiens premiärminister, Verhofstadt, att infinna sig i parlamentet under nästa sammanträdesperiod. Verhosfstadt var, i egenskap av senator i det belgiska kungadömet, föredragande i det utskott som undersökte Belgiens ansvar i Rwandafallet. För närvarande pågår en historisk rättegång i Bryssel som jag tycker är en ära för Belgien och Europeiska unionen. I rättegången fastställs folkmordets universella dimension. Jag anser att det vore mycket intressant för oss att lyssna på den belgiska premiärministern i denna så viktiga fråga.
Tack, herr Barón Crespo. Jag uppfattade det som att Poettering samtyckte till att betänkandet tas upp på föredragningslistan för sammanträdesperioden i juli.
Poettering har lagt fram sin begäran, Hautala är emot. Nu skall vi höra en talare som är för förslaget, eftersom Poettering lade fram förslaget. Barón Crespo kan sägas vara för, förutsatt att betänkandet skjuts upp till i juli. Vi kan därför säga att vi hört en annan talare för betänkandet.
Jag måste till att börja med komma med ett tråkigt meddelande. Som ni redan säkert har konstaterat är närvarolistan vid ingången till kammaren ännu inte upphängd. Vi har tekniska problem med den dator listan skrivs ut på, och jag måste tyvärr be er att ni skriver in er lite senare - exempelvis vid omröstningen vid lunchtid. Tyvärr går det inte på något annat sätt.
(Tillrop från Ferber: Allt detta är vice talmannens fel!) Kollega Ferber, i sådana fall ligger skulden automatiskt på tjänsteman Rømer här vid min sida!
Herr talman! Jag skulle vilja anmäla att jag var närvarande här i går. Jag anlände till parlamentet i går klockan 18, men tyvärr skrev jag inte på närvarolistan på grund av att jag var upptagen.
Herr Sacrédeus, vår administration kommer att reda ut hur man skall handskas med detta.
Herr talman! I går uttalade jag mig på min grupps vägnar om dödsstraffet, och jag sade då att det i våra ögon föreligger en konflikt mellan Europas värderingar och de värderingar som man håller fast vid i USA. Jag sade också att detta är av stor vikt, särskilt i samband med president Bushs resa till Europa denna vecka. Dessa två element, konflikten mellan de två grundvärderingarna och president Bushs hållning samt resan till Europa denna vecka, omnämns inte i protokollet under denna punkt. Jag skulle gärna vilja att de infördes i protokollet.
. (DE) Herr talman! Jag tog i går upp ämnet frågestunden. Talmannen - det står i protokollet - svarade mig att för få frågor hade kommit in till två kommissionärer, och därför hade de strukits från frågestundens talarlista. Jag har undersökt detta. Till Kinnock har en enda fråga ställts. Den är fortfarande med. Jag har ställt en fråga till Schreyer, den är inte med, trots att även ytterligare kolleger ställt frågor riktade till Schreyer, exempelvis kollega Trakatellis. Det är alltså något som inte stämmer i hela den här historien. Jag skulle vilja be er att ni undersöker detta och i morgon ger mig ett klart besked om varför frågestunden har kortats ned.
(Verts/ALE), föredragande av yttrandet från utskottet för jordbruk och landsbygdens utveckling. (DE) Herr talman! Utskottet för jordbruk och landsbygdens utveckling röstade i går kväll med en majoritet för det brådskande förfarandet. Genom att anta betänkandet i går kväll skapade vi förutsättningar för att man skall kunna rösta om det denna vecka - om plenum röstar för begäran om brådskande förfarande.
Förslag till rådets beslut (KOM(2001) 81C5-0138/20012001/0045(CNS)) om ytterligare exceptionellt finansiellt stöd till Kosovo.
Herr talman! Kommissionen och rådet har yrkat om brådskande förfarande. Detta är ett brådskande ärende, för att man snabbt skall kunna ge lämplig hjälp där. Utskottet röstade redan i går om betänkandet, så vi kan rekommendera ett brådskande förfarande.
Förslag till rådets beslut (KOM(2001) 277C5-0231/20012001/0112 (CNS)) om makroekonomiskt stöd till Förbundsrepubliken Jugoslavien.
Fru talman! Jag vill informera er och kammaren om att två medborgare från mitt land, från min region - Castilla y León - sitter kidnappade i Georgien sedan den 30 november förra året.
José Antonio Tremiño Gómez och Francisco Jesús Rodríguez Cabal reste till Georgien för sex månader sedan och kvarhålls nu på okänd ort sedan dess, utan att någon i landet har gett någon som helst information om deras öde. Jag ber er, fru talman, att ni noterar detta allvarliga problem som har drabbat dessa två europeiska medborgare och deras familjer, så att förhandlingar kan inledas med Georgiens myndigheter och vi kan agera för att dessa två spanjorer, som har berövats den främsta grundläggande rättigheten, friheten, skall kunna lokaliseras och friges.
Mycket gärna, fru Redondo Jiménez. Vi skall först utreda situationen noggrant och sedan se hur vi kan hjälpa medborgarna från ert land.
Förberedelserna inför Europeiska rådets möte i Göteborg den 15-16 juni 2001
Nästa punkt på föredragningslistan är rådets och kommissionens uttalanden om förberedelsen av Europeiska rådets toppmöte den 15-16 juni i Göteborg.
Jag ger genast ordet till rådets tjänstgörande ordförande, fru Lindh.
. Fru talman, ärade parlamentsledamöter! För snart ett halvår sedan talade jag första gången i parlamentet om det svenska ordförandeskapets målsättningar. Sedan dess har vi fått en nära och konstruktiv diskussion om Europas framtidsfrågor, om de tre "E:na", dvs. Enlargement, Employment, Environment, om öppenhet och reformarbete, om krishantering och konfliktförebyggande, om framtidsdiskussionen, om demokrati, utveckling och mänskliga rättigheter. Tyvärr måste jag beklaga att parlamentet har ställt in den debatt som vi skulle ha haft i dag om mänskliga rättigheter, vilket ju var en viktig prioritering för det svenska ordförandeskapet.
Frågorna kring Europas framtid kommer naturligtvis också att prägla Europeiska rådets möte i Göteborg. Först vill jag säga något om utvidgningen - Europas historiska åtagande och allra viktigaste framtidsfråga. Det är en trovärdighetsfråga för hela unionen att vårt arbetsprogram, som för sex månader sedan ansågs vara mycket ambitiöst, av vissa till och med orealistiskt, kommer att uppfyllas. Gemensamma EU-positioner har fastställts på samtliga de nio kapitel som angavs i det svenska ordförandeskapets roadmap, inklusive flera svåra frågor som t.ex. fri rörlighet för personer, förvärv av fastigheter och inte minst miljöområdet. Vi har kunnat stänga kapitlet om personers rörlighet med två kandidatländer och om rörlighet för kapital med sju kandidatländer. Miljökapitlet har stängts med inte mindre än fyra kandidatländer. Vi kan därför tala om verkliga genombrott i förhandlingarna. Hela inremarknadsområdet har fallit på plats. De fyra friheterna, grundläggande för unionen, kan nu genomföras med ett par länder.
Vi har också lagt en god grund när det gäller centrala frågor som kärnsäkerhet, livsmedelssäkerhet och landtransporter och stängt några kapitel som egentligen hörde hösten till enligt vår roadmap. Vi kommer att ha öppnat förhandlingar på samtliga områden med några av de länder som började förhandla förra året. Därmed kan vi bekräfta differentieringsprincipen. Varje kandidatland bedöms på egna meriter och styr själva takten i förhandlingarna.
Vi hade ministermöten med samtliga kandidatländer i måndags och tisdags. Länderna var genomgående mycket glada över de framsteg som de har uppnått under förhandlingarna. Samtidigt kunde vi hos många se en tydlig oro efter folkomröstningen i Irland. Självklart är jag och många med mig besvikna över folkomröstningsresultatet där, men desto viktigare är det att arbetet med att ratificera Nicefördraget går vidare, eftersom det är själva grunden för utvidgningsförhandlingarna. Desto viktigare är det också att medlemskapsförhandlingarna med kandidatländerna drivs vidare med oförminskad kraft. Den osäkerhet som folkomröstningen kan ha medfört och spridit i kandidatländerna måste hanteras genom att vi ännu tydligare visar att utvidgningen skall fortsätta.
De framsteg som vi har sett under förhandlingarna med kandidatländerna hade inte varit möjliga om dessa länder inte hade genomfört stora reformer och gjort stora ansträngningar för att möta våra krav. Det kan och gör naturligtvis de EU-vänliga regeringarna i kandidatländerna extra sårbara för populistiska attacker om de upplever att utvidgningen skulle stanna upp.
Jag anser att vi måste dra tre slutsatser efter Nice. För det första måste vi från mötet i Göteborg ge tydliga signaler om att utvidgningen skall drivas vidare. För det andra har vi alla ett ansvar för tydliga besked om att Nicefördraget skall genomföras och ratifikationen fortsätta i andra länder. För det tredje måste vi gemensamt bli bättre på att förankra EU bland medborgarna. I fråga om det kan vi också använda framtidsdebatten till att föra en bred debatt om Europa, och där har vi alla ett ansvar.
Vi diskuterade framtidsfrågorna här i parlamentet senast den 30 maj. Jag vill bara tillägga att rapporten till Göteborg beskriver alla initiativ från medlemsländer, kandidatländer och institutioner, inte minst parlamentets resolution från den 31 maj. När det gäller den fortsatta processen konstaterar vi också att många är för ett konvent i den förberedande fasen. Många menar också att ett sådant konvent bör kombineras med andra åtgärder. Det är också Sveriges hållning, och vi vill gärna i Göteborg kunna peka ut denna färdriktning. Exakt hur det skall utformas måste dock lösas i Laeken.
(Applåder) I Göteborg kommer vi också att behandla det svenska ordförandeskapets tredje "E": Environment. Vi skall ta några viktiga steg för att anpassa EU:s politik till en ekologisk, långsiktigt hållbar utveckling genom att fastställa konkreta mål, konkreta åtgärder och en effektiv uppföljningsprocess. Vad gäller det kommer vi att bygga vidare på kommissionens rapport som bland annat föreslår åtgärder mot klimatförändringar och hälsorisker, och för en ansvarsfull hantering av naturresurser och förbättrade transportsystem.
EU är egentligen den enda globala kraft som kan driva miljöfrågor och hållbar utveckling globalt. Det är därför också naturligt att klimatfrågorna och Kyoto-protokollet tas upp vid toppmötet med den amerikanske presidenten i Göteborg, vilket vi kommer att göra. Samtidigt vet vi att om vi skall kunna spela en ledande global roll, måste vi också göra ett bra hemarbete.
Det gäller även andra internationella frågor där unionen för att kunna påverka nu utvecklar sina verktyg och blir alltmer samstämmig i sitt agerande.
Säkerhets- och försvarspolitiken, ESDP, är därvid en av våra allra viktigaste processer. Vi har konfliktförebyggande, civil krishantering och militär krishantering som tillsammans utgör en helhet. Vi kompletterar nu den positiva utvecklingen på det militära området med att också bygga ut den civila krishanteringen med poliser, på rättsområdet och med civil administration. Vi har också utvecklat arbetet för att förebygga väpnade konflikter. Göteborgstoppmötet får både en rapport om framstegen inom ESDP och ett europeiskt program för konfliktförebyggande.
FN är i detta arbete vår viktigaste partner. Vid vår arbetsmiddag med FN:s generalsekreterare Kofi Annan i maj identifierade vi ett antal prioriteringar för samarbetet inom konfliktförebyggandet och krishantering, där våra framväxande militära och civila kapaciteter blir reella tillskott för FN. Vi stärker samarbetet i fält genom gemensamma fact finding-missioner och samarbete mellan särskilda representanter. Balkan, Mellanöstern och Afrika är särskilda prioriteringar. Självklart utvecklar vi också samarbetet med Nato, vilket vi inte minst har kunnat se i de aktuella kriserna i Makedonien och södra Serbien.
I Göteborg kommer vi också att diskutera viktiga utrikespolitiska frågor, bl.a. Mellanöstern, där EU har spelat en mycket aktiv roll. Statsminister Göran Persson har varit där, och höge representanten Javier Solana har gjort ett stort antal konsultationsresor och förväntas i Göteborg presentera en roadmap för EU:s fortsatta engagemang och arbete i Mellanöstern.
Vi kommer att diskutera västra Balkan där utvecklingen i f.d. jugoslaviska republiken Makedonien, FYROM, fortfarande är oroande. Vi har både från ordförandeskapets sida och tillsammans med Javier Solana verkat aktivt för att hålla samman koalitionsregeringen, isolera extremisterna, hålla igång reformprocessen för att förbättra minoriteternas ställning och rättigheter, och fortsätta närmandet till EU. Men som vi alla vet är situationen fortfarande kritisk.
När det gäller södra Serbien är utvecklingen mer positiv. Det är också ett exempel på att när EU och Nato har ett nära samarbete, kan vi också hantera konflikter.
Fru talman! Vi närmar oss nu slutet av vårt ordförandeskap, men vi har en hel del kvar att göra och hoppas ta några avgörande steg på toppmötet i Göteborg - för utvidgningen, för jobben och miljön och för unionens globala roll. Vi räknar med ett aktivt arbete och vet att vi i alla de frågor som vi diskuterar behöver parlamentets aktiva stöd.
. (IT) Fru talman, fru utrikesminister, ärade ledamöter, mina damer och herrar! I morgon samlas Europeiska rådet i Göteborg. Dagordningen innehåller många punkter. Jag skall koncentrera mig på bara två av dessa: utvidgningen och den hållbara utvecklingen. Emellertid skall vi också diskutera en annan mycket viktig fråga i Göteborg, det vill säga resultatet av folkomröstningen i Irland om ratificering av Nicefördraget.
Redan i förrgår hade vi ett idéutbyte om detta med rådet (allmänna frågor) och de femton medlemsstaterna antog ett uttalande. Jag skulle vilja framföra några kortfattade synpunkter. Även om jag inte på något sätt vill lägga mig i det irländska folkets suveräna beslut blir jag mycket ledsen över folkomröstningens resultat. Utvidgningsprocessen får dock inte försenas av detta. Som jag snart kommer att återkomma till är den nödvändig av historiska och politiska skäl. Kommissionen kommer därför att fortsätta att göra det som kommer an på oss för att förverkliga detta mål. Man kan dock lära sig en politisk läxa.
Herr talman! Jag skulle vilja gå tillbaks till en fråga som jag enligt protokollet tog upp under gårdagens sammanträde. I går kortades frågestunden med frågor till kommissionen av till endast en timme, och under den tiden besvarades endast fem frågor. En av de viktigaste aspekterna av unionens struktur är kommissionärernas ansvar att besvara frågor inför parlamentet, och de frågor som tas upp under frågestunden måste vara relativt detaljerade, och inte bara handla om allmänna ämnen.
Att fortsätta med denna praxis att korta av frågestunden kan få ödesdigra konsekvenser för unionen, eftersom detta medför att mycket få frågor behandlas ordentligt. En möjlighet som har föreslagits mig är att vi åtminstone bör överväga att ha en frågestund en gång per vecka i Bryssel och även i Strasbourg, i syfte att kunna ställa detaljerade frågor till kommissionen om de punkter som våra väljare vill att vi tar upp med kommissionen.
Det gläder mig att se att Provan är här i dag, eftersom frågor av det här slaget faller inom hans ansvarsområde i egenskap av ledamot av parlamentets presidium. Jag vill påpeka för ledamöterna att det är mycket viktigt att vi frågar ut kommissionen på ett effektivt sätt. Det gör vi inte för tillfället.
Vi antecknar er anmärkning och den kommer att beaktas på lämpligt sätt.
Herr talman! Jag vill ta upp en administrativ förändring som har gjorts i parlamentet, vilket är en nyhet för mig. Tydligen har ett avtal slutits med en ny resebyrå för att ersätta Wagonlit. Alltsedan jag kom till parlamentet år 1984 har Wagonlit gett mycket bra service. Nu har vi en ny resebyrå som kommer in för att ta över, kanske för att gemenskapen skall spara några pund.
Resandet är tillräckligt komplicerat för kammarens ledamöter utan att man skall behöva ta in nya resebyråer, och detta utan att rådfråga ledamöterna. En del av de bästa resebyråer som har bistått parlamentet kommer att försvinna. Vi bör rådfrågas i större utsträckning innan sådana här förändringar vidtas. Jag anser att det är kommissionen som skall fatta det här beslutet, inte parlamentet. I och med detta undergrävs de tjänster som ledamöterna är berättigade till ännu mer. Jag hoppas att talmannen kommer att informera oss om anledningarna till tilldelningen av dessa kontrakt och hur mycket pengar man har sparat på detta. Jag ställer den här frågan i ledamöternas intresse, och inte av något annat skäl.
Vi antecknar er oro och presidiet skall fundera över frågan.
Herr talman! Jag vill kort ta upp en annan ordningsfråga angående protokollet. En stor del av gårdagens debatt fokuserades på det irländska folkets beslut om Nicefördraget. Som en sakfråga vill jag bara säga att det irländska folket fattade ett demokratiskt beslut som vi alla godtar. Det irländska folket tror på Europeiska unionen och utvidgningen, och kommer att ta itu med de frågorna i sinom tid och på sitt eget sätt.
Den ordningsfråga som jag verkligen vill ta upp är denna: Jag beklagar djupt det faktum att medan Le Pen talade i kammaren viftade French National Front med den irländska flaggan bredvid honom. Jag kan försäkra ledamöterna i kammaren att genom att göra så skymfade French National Front den irländska flaggan och allt den står för.
Herr talman! En ordningsfråga. Liksom Andrews är jag bekymrad över det sätt på vilket frågan om resebyrån har hanterats. Jag är inte säker på att administrationen verkligen har tagit upp detta med kvestorskollegiet, vilket är det organ som frågan skall hänvisas till. Det är faktiskt deras uppgift att värna om ledamöternas intressen.
Vad beträffar MacCormick, gläder det mig att se Corbett sitter här eftersom det är utskottet för konstitutionella frågor som nu behandlar det här ärendet, efter det att presidiet beslutade att hänvisa det till dem. Jag anser att han har god kontroll över ärendet.
Herr talman! Mitt yttrande gäller två olika saker. När det gäller den högst legitima frågan om bristande tid till frågestunden vill jag för det första påpeka att man inte samtidigt kan sträva efter att korta ner sammanträdestiden i Strasbourg och sedan oroa sig över att vi inte har tillräckligt med tid för att behandla problemen och föreslå att vi kompletterar den genom att utöka föredragningslistan i Bryssel.
Enligt fördraget är detta helt tydligt. Sammanträdena i Bryssel skall vara ett komplement till sammanträdena i Strasbourg, och vi kan därför inte förlänga dem så länge vi inte fullt ut utnyttjar den tid som står till vårt förfogande under sammanträdesperioderna. Vi måste påminna om detta, annars kommer organiserandet av sammanträdena verkligen att bli totalt osammanhängande.
Herr talman! Så ett andra litet påpekande, som inte har något att göra med det första. Det hänger samman med det protokoll som ni har justerat med er sedvanliga snabbhet och vanliga talang. Jag ville bara säga att jag lade ner min röst om resolutionen om Göteborg, och inte röstade för. Jag tycker att det kan läggas till protokollet, eftersom jag påpekade det förut.
Jag förklarar Europaparlamentets session återupptagen efter avbrottet torsdagen den 14 juni 2001.
Jag kan meddela att Michael Holmes från och med i dag, måndagen den 2 juli, inte längre är ledamot av Gruppen för demokratiernas och mångfaldens Europa utan tillhör de Grupplösa.
Jag kan också meddela att utskottet för rättsliga frågor och den inre marknaden enligt artikel 7.2 i arbetsordningen har gjort valprövning för Olga Zrihen Zaari och Miguel Mayol i Raynal. Jag föreslår därför att ni giltigförklarar deras mandat.
Jag noterar att Holmes är partiordförande för UK Independence party. Jag undrar om det betyder att UK Independence party nu i sin helhet, eller åtminstone de två ledamöterna som är närvarande här, håller på att byta till den andra gruppen.
Nästa punkt på föredragningslistan är granskning av det slutgiltiga förslaget till föredragningslista som utarbetats av talmanskonferensen torsdagen den 28 juni 2001.
Fru talman! Jag beklagar att jag gång på gång måste säga samma sak om onsdagarna, men det råder fortfarande samma missförhållande. Som jag ser har frågestunden återigen blivit förskjuten och förkortad. Varje gång jag protesterar får jag till svar att detta är ett undantag. Under tiden börjar detta undantag att sakta men säkert bli regel, eftersom vi på grund av den idiotiska strykningen av fredagarna överbelastat onsdagarna. Jag ber er därför att se till att onsdagarna återigen kommer till sin fulla rätt oberoende av fredagsfrågan, som vi för närvarande inte kan lösa. Det innebär att en och en halv timme, och ingenting mindre, skall avsättas för frågestunden, eftersom rätten att ställa frågor är en grundläggande rättighet för varje parlamentariker.
Fru talman! Jag vill än en gång göra er uppmärksam på svårigheterna att nå Strasbourg från våra respektive länder. I morse hade man till exempel satt in ett plan med 18 platser från Milano Malpensa, och Morgantini, till exempel, tillsammans med andra av våra kolleger, var bland dem som hade överbokats och fick inte gå ombord och kom därför inte i tid till denna sammanträdesperiod, trots att han lämnade Rom i morse klockan 7.30. Jag vill med andra ord påpeka detta grava missförhållande. Jag kan förstå att flygbolagens resurser inte är oändliga, men för sammanträdesperiodens första dag borde Air France, verkligen kunna ställa upp med ett större plan än ett med arton platser, fru talman! Detta innebär ett hinder för arbetet i kammaren!
Tack för att ni gör mig uppmärksam på detta, fru Napoletano. Som ni vet gör vi allt vi förmår för att åstadkomma förbättringar. Jag tror att det i alla fall blivit något bättre. Jag hoppas att några av er haft tillfälle att konstatera det, men jag är medveten om att det återstår mycket att göra och därför noterar jag vederbörligen vad ni säger.
Europeiska rådets möte den 15-16 juni 2001 - Sammanfattning av det svenska ordförandeskapet
rapport från Europeiska rådet och uttalande av kommissionen - Europeiska rådets möte den 15-16 juni 2001 i Göteborg
uttalande av rådets tjänstgörande ordförande - Sammanfattning av det svenska ordförandeskapet.
Det är med nöje som jag genast överlämnar ordet till rådets tjänstgörande ordförande Persson.
. Fru talman, ärade ledamöter av denna viktiga församling! Låt mig allra först börja med att tacka för ett gott samarbete under det svenska ordförandeskapet. Det är viktigt att unionens olika institutioner stöder varandra, samarbetar, inspirerar och kritiserar varandra, men aldrig glömmer att vi har ett gemensamt uppdrag att utveckla vår union.
Det svenska ordförandeskapet hade som målsättning att gå från viktiga beslut till verkställighet av dessa beslut. Vi hade inte ambitionen att tillföra nya beslut, utan ambitionen var att verkställa redan fattade beslut. Vi ville koncentrera oss på tre områden, som jag kunde berätta om när jag vara i parlamentet i början av ordförandeskapet. Det var utvidgningen av unionen, sysselsättningsfrågorna och miljöfrågorna. Därutöver ville vi utveckla unionens gemensamma utrikes- och säkerhetspolitik.
Jag gör inte anspråk på att helt täcka det svenska ordförandeskapet i min redovisning, utan gör några reflektioner med anledning av det halvår vi nu har bakom oss. Vi har arbetat oerhört hårt tillsammans med kommissionen för att driva på förhandlingarna om utvidgningen. Det har varit ett arbete som hade som målsättning att visa att den plan för utvidgningens förhandlingsarbete, som kommissionen har utarbetat, var realistisk. Vi kan nu se att vi under det svenska ordförandeskapet genomförde allt det vi skulle genomföra samt lite till. Det visade sig att den mycket ambitiösa tidsplan som kommissionen satt upp är realistisk. Detta var underlaget för Europeiska rådet när vi i Göteborg sade att vi bedömer att vi före utgången av år 2002 kommer att vara färdiga med förhandlingarna för de bäst förberedda länderna och att vi då också kunde säga att vi ser framför oss att de första av dagens kandidatländer skall delta i valet till Europaparlamentet år 2004 som medlemmar av unionen. Vi fick den tydliga signal om utvidgningen som vi ville ha. Vi fick den därför att förhandlingsarbetet hade varit framgångsrikt. Härmed är ju naturligtvis inte utvidgningsprocessen genomförd, men ett viktigt steg är taget. Det krävs fortsatt koncentration, fortsatt stöd för kommissionens arbete, fortsatt stöd för de kommande ordförandeskapen, men också en insikt om att många av de svårigheter som utvidgningsprocessen representerar faktiskt finns inom den befintliga unionen och inte i relationerna till ansökarländerna. Att utarbeta gemensamma positioner för de femton medlemsstaterna är den mest krävande arbetsuppgiften för oss inom unionen. Sedan finns det en annan krävande arbetsuppgift. Våra vänner och kolleger i ansökarländerna har till uppgift att i sina länder genomföra reformer av ett sådant slag att de är förberedda för ett medlemskap i unionen. Vi får dock inte glömma att vi själva har att hantera en intern debatt inom unionen som ur ett politiskt perspektiv är nog så besvärlig som det reformarbete som våra vänner har att genomföra i ansökarländerna.
Vi sade i Göteborg att utvidgningen skulle vara ett faktum år 2004, en oåterkallelig process, som den franske presidenten kallade projektet. När vi sade det, sade vi också att vi då måste vara realistiska och inse att det finns vissa länder som behöver extra stöd i sina förberedelser. Dit hör Rumänien och Bulgarien. Vi talar då inte om extra ekonomiskt stöd, utan om stöd i förhandlingsarbetet.
När Sverige övertog ordförandeskapet, hade vi också ambitionen att utveckla utrikes- och säkerhetspolitiken. Vi lyfte dock inte fram det så mycket i vårt ordförandeprogram, även om vi nämnde det. Vi valde i stället strategin att handla. Jag är övertygad om att det som vi har lyckats uppnå vad gäller utrikespolitiken kommer att vara någonting som växer under kommande ordförandeskap. Utvecklingen talar nämligen till Europeiska unionens fördel vad gäller utrikesrelationer.
Jag tänker framför allt på tre viktiga faktorer. För det första utgörs alltmer av utrikespolitiskt agerande av värderingar, demokrati och mänskliga rättigheter. För det andra är alltmer av utrikespolitiskt agerande också kopplat till ekonomiska relationer, inte minst handel. För det tredje är alltmer av utrikespolitiskt agerande kopplat och kommer för vår del att vara kopplat till en progressiv och rättvis biståndspolitik. Detta sista är någonting som vi ägnar för lite tid och uppmärksamhet. Det är en underskattad faktor i utrikesrelationer. Dessa tre faktorer visar på en utveckling som går i unionens riktning. Kan vi sedan agera samfällt utifrån våra värderingar, kan vi också påverka.
Vi har under det svenska ordförandeskapet utvecklat relationerna med Ryssland. Inte ett ögonblick har vi dolt vår kritik av situationen i exempelvis Tjetjenien. Aldrig har vi dolt vad vi tycker om situationen för fria media i Ryssland, men vi har samtidigt utvecklat relationer för att skapa en förtroendefull dialog och ett ekonomiskt samarbete.
Vi har också sagt att det inte räcker med Ryssland. Ryssland är en viktig faktor. I den delen av Europa handlar det också om att utveckla relationerna med Ukraina, ett stort land, ett strategiskt betydelsefullt land, ett land med en europeisk identitet, ett land som måste ha en europeisk option. Ukraina är enligt slutsatserna från Göteborg ett land som i fortsättningen tillsammans med Moldavien kommer att bjudas in att delta i den europeiska konferensen. På så sätt utvecklar också unionen den relationen, en utrikespolitisk relation.
Vi har under vårt ordförandeskap också för första gången mött den amerikanske presidenten i gruppen av femton. De femton medlemsländerna förde en direkt dialog med den amerikanske presidenten på samma sätt som vi mötte den ryske presidenten. Det handlade naturligtvis i det sammanhanget väldigt mycket om Kyotofrågan, som vi ju definitivt inte har samma uppfattning om, vilket det inte var någon som helst poäng med att dölja. Tvärtom finns det anledning att föra en mycket öppen och hård debatt, eftersom vi anser att USA inte lever upp till de förpliktelser som de tidigare skickat signaler om att de var beredda att stå för. Jag är glad att Europeiska unionen i dialogen med USA om Kyoto stod helt enig. Detta var oerhört viktigt.
Relationerna med USA handlar inte bara om Kyoto. Det handlar också naturligtvis om situationen på Balkan, situationen i Mellanöstern och andra internationella frågor, där vi står varandra nära och har all anledning att samarbeta. Under det svenska ordförandeskapet har ju också unionens närvaroaktivitet i Mellanöstern understrukits. Detta är viktigt. Mellanöstern är Europeiska unionens grannområde. Om krisen i Mellanöstern ytterligare eskalerar, vilket vi ju alla ser att det finns en oerhörd risk för, kommer den också att bli vår kris, vilket med alla till buds stående politiska medel måste motverkas. Också vad gäller Mellanöstern har vi från ordförandeskapets sida tillsammans med kommissionen, men också tillsammans med generalsekreteraren, den höge representanten Javier Solana, haft en utomordentligt aktiv period.
På detta sätt kan man räkna upp utrikespolitiska aktiviteter. Lägg till Nordkorea och Sydkorea! Fredsprocessen där måste fortgå, måste fullföljas. Även Europeiska unionen kunde där vid rätt tillfälle spela en roll. Fram träder en bild av en union som blir allt mer utrikespolitiskt aktiv, därför att vi står för gemensamma värderingar, gemensamma uppfattningar, en gemensam hållning! När vi agerar tillsammans påverkar vi. Det är signalen.
Utvidgningen, utrikespolitiken, miljöfrågorna - dessa frågor var oerhört viktiga för det svenska ordförandeskapet. Vi hade ett mycket bra underlag från kommissionen och kommissionär Wallström, nämligen det sjätte miljöhandlingsprogrammet och därefter kommissionens rapport om hållbar utveckling. I Göteborg kunde vi lägga fast principer för hur miljöfrågorna i framtiden skall hanteras. Vi kunde lägga fast att dessa processer nu också skall tillföras Lissabonprocessen. Vi kunde på så sätt ta ett avgörande steg mot hållbar utveckling i dess tre dimensioner: den ekonomiska, den sociala och den ekologiska. Detta var ett utomordentligt bra underlag från kommissionen, som nu varje ordförandeskap och kommissionen successivt skall arbeta in, göra alltmer konkret. Det kanske inte går fort nog. Jag har känslan att det aldrig gör det när det gäller miljöfrågor. Å andra sidan har vi processerna. Vi har inriktningen, och vi har de första nödvändiga politiska besluten. Jag tror att detta var ett utomordentligt viktigt beslut i Göteborg.
Vi diskuterade självklart också de ekonomiska frågorna i Göteborg. Vi tog upp en del av de beslut som så att säga blev över vid Stockholmstoppmötet - European Single Sky, patentfrågorna, den allmänna ekonomiska utvecklingen, den demografiska frågan, hållbara pensionssystem. Sådant fanns också på dagordningen, sådant som naturligtvis inte skapar så väldigt mycket motsättningar inom unionen idag, utan utgör mer av en ansats att gemensamt arbeta med frågor som vi vet faktiskt kommer att avgöra livet för människor i vår del av världen under de kommande 20-30 åren.
Vi har också under vårt ordförandeskap haft anledning att driva ett förslag om öppenhet i unionen, om handlingars tillgänglighet, fram till beslut. Låt mig säga att det inte hade varit möjligt att komma fram till det beslutet utan ett mycket aktivt stöd från parlamentet. Detta är ett utmärkt exempel på hur parlamentet tillsammans med rådet och också tillsammans med kommissionen kan genomföra en förändring. Jag är självklart inte helt nöjd. Vi hade kunnat gå längre, men som i alla politiska sammanhang får man inte allt. Vi fick en kompromiss, som gick i rätt riktning. Den gjorde unionen öppnare, men det blev inte ett färdigt resultat. Jag ser gärna att debatten fortsätter, men medborgarna har ändå fått bättre möjligheter att följa vad vi sysslar med i unionen, att på sakliga grunder kritiskt granska och tillföra alternativ - på sakliga grunder just därför att informationen finns tillgänglig.
Vi har under det svenska ordförandeskapet också startat framtidsdebatten. Den kommer att dominera det belgiska ordförandeskapet och skall så småningom resultera i ett stort beslut 2004. Riktlinjerna från Nice är uppdragna, det vill säga vad som i huvudsak skall finnas inom debattens ram. Sedan vet både ni och jag att man vid en debatt om unionens framtid inte kommer att nöja sig med att koncentrera sig på de fyra frågor vi nämnde i Nice, utan det blir en vidare debatt. Låt det bli en vid debatt. Låt det bli en debatt om vad unionen faktiskt syftar till, vad unionen vill uträtta och därefter en diskussion om hur det skall gå till. Vi skall inte alltid börja med en diskussion om institutionernas uppbyggnad, institutionernas konstruktion, för att sedan så småningom sluta i den politiska diskussionen om vad det är vi vill. Vänd på debatten; bjud in människorna i Europa, gör debatten bred, sätt inga gränser. Samla så småningom ihop debatten till en ordentlig regeringskonferens med målsättningarna att göra unionen mer rationell och mer kraftfull. Vår ambition var att starta en bred debatt och det har vi gjort.
Som jag sade i inledningen har vi från det svenska ordförandeskapets sida vinnlagt oss om att samarbeta med parlamentet. Jag räknade igår efter och kom fram till att svenska ministrar har deltagit i debatter och diskussioner i denna församling eller i andra konstellationer i anslutning till parlamentet vid 86 tillfällen. Det har varit oerhört givande för oss, och det vill jag tacka er för.
Jag vill också säga att vi nu tror att vi har fått ett genombrott med ledamotsstadgan och kan föra den frågan till sin lösning. Det ser så ut efter ett första preliminärt beslut. Jag är glad för att vi också kan säga när vi talar om parlamentet och relationerna mellan ordförandeskapet och parlamentet, att vi också har fått väldigt många goda synpunkter och förslag från er sida.
Slutligen vill jag tacka alla de tjänstemän i kommissionen, i parlamentet och i rådet som har biträtt oss under ordförandeskapet. Självklart är jag djupt tacksam också mot mina egna medarbetare i regeringskansliet, som gjorde att vi, när vi satte punkt för det svenska ordförandeskapet, kunde säga att vi kommit en bit på vägen. Under vårt halvår tog vi några steg i den riktning som vi ville gå. Jag hoppas nu att det belgiska ordförandeskapet arbetar vidare med dessa stora frågor. Jag tänker göra vad jag kan för att bidra till att min kollega Guy Verhofstadt får allt det goda stöd som han behöver, precis på samma sätt som jag under det svenska ordförandeskapet har fått ett utomordentligt bra stöd från Jacques Chirac och Lionel Jospin, den franske presidenten och premiärministern. Detta var en absolut förutsättning för att vi skulle klara av vårt ordförandeskap, och det är jag djupt tacksam för.
Jag vill slutligen, fru talman, säga att när vi nu går på sommarledighet i de olika parlamenten runtom i Europa är det en fråga som jag tycker att vi skall ta med oss, nämligen den fråga som rimligen skall prägla framtidsdebatten, frågan hur vi skall göra unionen mer öppen, mer resultatinriktad och hur den skall komma närmare våra medborgare. Hur skall det gå till? Hur ser den utvecklingen ut? Vad är möjligt i en utvidgad union? Unionen kommer att växa. Det vet vi nu efter detta ordförandeskap. Den kommer att växa och bli en stor union med kanske ytterligare fem, tio, kanske ännu fler medlemsstater i detta parlament liksom i Europeiska rådet.
Tack för ett gott samarbete. Jag ser fram emot fortsatta relationer med Europaparlamentet.
. Fru talman, herr statsminister, ärade ledamöter av Europaparlamentet! Jag vill förstås börja med att tacka för att ni gett mig tillfälle att komma hit och presentera kommissionens bedömning av Europeiska rådets möte i Göteborg. Även detta möte kom förstås att handla om frågor av vitt skilda slag. Två beslut förtjänar särskild uppmärksamhet, eftersom de kommer att föra den europeiska integrationen vidare och forma politiken på medellång och på lång sikt. Jag vill därför koncentrera min framställning här på dessa två beslut.
För det första har Europeiska rådet gett oss en fast tidtabell för den första omgången av utvidgningen. Förhandlingarna med de kandidatländer som är redo bör kunna fullbordas i slutet av nästa år. De nya medlemsstaterna kan då delta som fullvärdiga medlemmar i valen till Europaparlamentet 2004.
För det andra gav Europeiska rådet sitt stöd till en strategi för hållbar utveckling. Denna strategi innebär att unionen förbinder sig att vidta vissa åtgärder för att välståndet, i Europa och resten av världen, skall kunna bevaras också på lång sikt. Miljön har genom Lissabonprocessen hamnat i centrum för vår politik. Detta är viktiga och konkreta beslut som kommissionen välkomnar.
Fru talman! Som bekant sammanträder inte Europaparlamentet i augusti. Jag vill därför redan i dag påminna om att den 8 augusti infaller en tragisk årsdag. Det är då 45 år sedan den mycket allvarliga olyckan i gruvan i Marcinelle. Den 8 augusti 1956 dog 262 gruvarbetare i den allvarligaste arbetsplatsolyckan i Europa. 262 gruvarbetare från många av länderna på vår kontinent. Jag är övertygad om, kära fru talman, att ni kommer att ta lämpliga initiativ för att påminna om denna tragiska händelse, och jag är övertygad om att även det belgiska ordförandeskapet, som har som en punkt på sitt program ett förslag om att skapa ett socialt rättvisare Europa, kommer att göra allt som står i dess makt för att just det förslaget skall kunna skapa förhållanden som gör att en tragedi som den i Marcinelle aldrig mer skall upprepas i Europa.
Fru talman! Jag fick i går reda på att presidiet i dag skulle göra ett uttalande om ett meddelande som parlamentet förbereder om utvidgningen. Ni har en mycket god språkkänsla, fru talman, och ni inser bättre än någon annan att det val som vi har att göra i fråga om hanteringen av olika språk är nyckeln till många andra beslut som måste fattas. Kan ni försäkra oss om att alla valda ledamöter av detta parlament även i framtiden kommer att ha rätt att uttrycka sig på sitt eget språk, att lyssna på sina kolleger på sitt eget språk och att skriva på sitt eget språk? Det skulle göra oss mycket lugnare.
Fru Thyssen! Jag har noterat ert uttalande. Jag vill påpeka att det inte är i kväll som presidiet skall anta det dokument ni talat om. Det är först i september, när grupperna haft möjlighet att studera det mer ingående.
Fru talman! Jag skulle gärna vilja be om er uppmärksamhet för de ökande och ständiga problem som gäller våra chaufförer. Jag har fått reda på att ett brev kommer att skickas i eftermiddag till advokaten hos prefekten för Alsace för att reda ut oklarheten om problemen mellan ministeriet för inrikesfrågor och transportministeriet i Frankrike, eftersom reglerna för närvarande skulle leda till att de bilar som under de övriga veckorna används till taxitransporter inte skulle få användas under denna vecka. Jag tror att det i samband med det faktum att Frankrike lägger mycket stor vikt vid att parlamentets säte skall vara kvar här är någonting mycket negativt att formaliteter av det här slaget hotar våra transporter.
Ja, jag kan svara er att kvestorerna kommer att titta på frågan. Jag tittar på det fåtal kvestorer som är närvarande i kammaren och jag kan bekräfta att de mycket noggrant kommer att granska denna fråga.
Nästa punkt på föredragningslistan är rådets uttalande om det belgiska ordförandeskapets arbetsprogram.
. (FR) Fru talman, herr kommissionsordförande, mina damer och herrar! Det är en stor ära för mig att få lägga fram det nya ordförandeskapets arbetsprogram för er. Det är för övrigt inte första gången, fru talman, som jag talar till Europaparlamentet eftersom jag i min egenskap av ordförande i rådet (budgetfrågor) 1987 lade fram 1988 års budget för Europaparlamentet. Jämfört med i dag var det den budgetmässiga förhistorien. Det fanns då varken budgetplan eller Berlintak, och utarbetandet av en europeisk budget var på den tiden ett fullständigt hantverksmässigt och ofta nattligt arbete.
Tillåt mig till att börja med att uttrycka min tacksamhet till det svenska ordförandeskapet. Sverige hade satt upp tre prioriteringar, i detta fall de tre E:na: employment, environment, enlargement, och avsevärda framsteg har gjorts på vart och ett av dessa områden: en ny satsning har gjorts på Lissabonprocessen, en gemensam strategi för hållbar utveckling har satts på banan och ett utmärkt arbete har genomförts när det gäller unionens utvidgning.
Det råder emellertid inga tvivel om att det största framsteget skett inom den gemensamma utrikes- och säkerhetspolitiken. Jag skall som exempel gärna nämna mötena med president Putin och president Bush - där de femton medlemsländerna talade med en röst - Javier Solanas framstående roll i Balkankonflikten och Europeiska unionens och Förenta staterna gemensamma åtgärder i Mellanöstern.
Fru talman! Detta är också ett bevis på att Europeiska unionen erkänns som fullständig partner på internationell nivå: när Europeiska unionen talar med en röst lyssnar man på den.
Fru talman, mina damer och herrar! Trots de många ljusglimtarna under de gångna månaderna tornade också mörka moln upp sig vid den europeiska horisonten. Efter det danska nejet förkastades Nicefördraget under en folkomröstning i Irland och, om det nu skulle vara nödvändigt, stod det för andra gången klart att det råder en identitetskris inom Europeiska unionen. Det gapar en klyfta mellan medborgaren och de europeiska institutionerna. Det skulle tyda på en högdragen, ja till och med arrogant inställning att bara förbigå detta, vilket därför skulle vara ett stort misstag. Medborgarens rädsla, bekymmer och klagan måste verkligen tas på allvar. Man måste också tillmötesgå hans förväntningar. Det är motivet till att det i själva verket bara finns en enda stor utmaning för det nya ordförandeskapet, nämligen att på nytt få medborgaren att försonas med Europa, med Europeiska unionen och med de europeiska institutionerna. Att på nytt få medborgaren att försonas med Europa, att återigen ge de europeiska folken tro på och förtroende för Europeiska unionen, det är vårt uppdrag.
Europeiska unionen är ju den enda framtiden för den gamla kontinentens folk, stater och nationer. Det är bara som union vi kan vara en aktör på det globala planet, en makt som är i stånd att vända allt till rätta. Det kan till exempel handla om konflikten i Mellanöstern, kampen mot klimatförändringar eller kampen mot hunger och orättvisa på det södra halvklotet. Låt oss vara ärliga: ensamma är vi inte i stånd till detta, utan vi måste som européer samarbeta i en enda union, agera tillsammans och även upplåta vår stämma tillsammans. På samma sätt kan Europa enbart vara något att räkna med på det ekonomiska området genom att fortsätta att arbeta på den inre marknaden och ge startskottet för den gemensamma valutan den 1 januari nästa år.
Det är för övrigt av alla dessa anledningar som jag inte förstår dem som är motståndare till en globalisering. Naturligtvis talar jag då inte om några våldsamma demonstranter som vi såg i aktion i Göteborg, för det är bråkmakare som bara intresserar sig för våldet. Nej, jag talar om dem som med indignation protesterar mot mondialiseringen och globaliseringen. Det kanske är en generation som inte råkat födas i överflöd och välstånd.
Inom Europeiska unionen är globaliseringen inget hot utan en välgärning. Unionen är tack vare ett gemensamt globalt agerande i stånd att förverkliga saker som tidigare omöjligen kunde förverkligas på den gamla kontinenten som var uppdelad av järnridån och nationella gränser. Ett gemensamt tillvägagångssätt i fråga om den organiserade brottsligheten, till exempel, avtal om genomförandet av Kyoto-protokollet, miniminormer för kampen mot fattigdom och social uteslutning. Kort sagt, unionen är inget hot utan en välsignelse.
Det behövs naturligtvis mer än god retorik för att på nytt ge medborgaren förtroende. Det behövs mer än bara en god berättelse för att på nytt få européerna att försonas med sina institutioner. Det krävs ett dubbelt ingripande: Å ena sidan behövs en hel serie praktiska beslut för att presentera märkbara, synliga beslut för verkliga problem som medborgaren konfronteras med dagligen, å andra sidan måste en bred vision i fråga om Europas framtid utarbetas. Vi har behov av en union som undviker de brister som den lider av i dag, nämligen en brist på effektivitet, en brist på öppenhet och framför allt en brist på demokratisk legitimitet.
Låt oss till att börja med ta upp de konkreta frågor som vi vill arbeta med. Den första blir naturligtvis införandet av euron den 1:a januari och utvecklingen av en enhetlig ekonomisk politik för att främja den monetära unionen.
Jag tror inget kommer att närma Europa till dess medborgare såsom ett lyckat införande av euron: det är ordförandeskapets uppgift att likt en god familjefar se till att det sker. Stats- och regeringscheferna kommer därför i oktober att granska en rapport vars syfte är att garantera att införandet av euron den 1 januari äger rum utan problem. Bedömningen kommer att åtföljas av en informationskampanj som särskilt vänder sig till små och medelstora företag och de ömtåligaste sociala grupperna: att förklara euron för dem tror jag är det bästa sättet att skingra den fruktan som alltid går hand i hand med en operation av en sådan omfattning.
Allt detta, mina damer och herrar, förefaller mig mycket viktigare än de eviga diskussionerna om eurons värde. Som om vi hade infört euron som ett instrument för spekulation på valutamarknaden! Det var inte syftet med euron. Vi får inte glömma att syftet - som kommer att uppnås först när euron fysiskt används såväl inom som utanför unionen - var att skapa en gemensam marknad, utan vare sig fluktuerande kurser eller valutarisker, för att ge en stor impuls till unionens ekonomiska tillväxt.
Fru talman! Jag har denna vecka sett några båtar lägga till vid parlamentet och underrättade säkerhetstjänsten. Det fanns svårigheter att göra sig förstådd på det språkliga planet, men telefonledningen var också så dålig, att det nästan var omöjligt att göra sig förstådd av den anledningen. Jag skulle vilja anhålla om att man också i parlamentet klart och tydligt tillkännager det nummer till säkerhetstjänsten som man kan nå den på, så att om man vill anmäla någon händelse kan detta också ske snabbt och effektivt.
Herr Rübig! Vi skall gärna ange detta nummer. Eftersom ni väcker frågan måste jag tala om att vi konfronterades med ett antal mycket besvärliga incidenter i går. Det handlade om demonstranter - man kan inte tala om besökare - som ställde till med stora problem. Jag vill påpeka att vår säkerhetstjänst verkligen reagerade mycket snabbt och effektivt, och att man tack vare detta kunde få kontroll på situationen. Det ville jag framföra här i plenisalen.
Herr talman! Jag har fått information om att man i presidiet nu i dagarna diskuterar frågan om språken och om tolkningen efter kandidatländernas inträde i unionen. Som ni vet, är vi alla lite känsliga i denna fråga, som ju främst är en politisk fråga och som inte kan inskränkas till en fråga om administrativa åtgärder, och därför skulle jag vilja be er tala om för oss vilka tankar som förekommer och på vilket sätt ni tänker er att vi alla skulle kunna delta i denna diskussion, som verkligen måste föras.
Fru Zorba! De riktlinjer ni syftar på kommer att antas av presidiet i september, och fram till dess kommer grupperna att ha stora möjligheter att diskutera dem. Att de kan göra det tror jag är mycket viktigt.
Fru talman! Kanske en anmärkning sedan regleringen av språkfrågan nu redan förts på tal två gånger. Jag skulle vilja peka på att språkfrågan regleras i arbetsordningen. Enligt denna avgör man i plenum slutgiltigt hur språkfrågan skall regleras under sammanträdet och därför är all oro - även med tanke på en inblandning av presidiet - fullständigt ogrundad.
Nästa punkt på föredragningslistan är kommissionens uttalande om toppmötet mellan stats- och regeringscheferna i G8-länderna.
. (EN) Fru talman! Det gläder mig att få denna möjlighet att tala om G8-toppmötet. På förslag av Italien, som innehar ordförandeskapet vid det kommande G8-toppmötet i Genua, kommer man under toppmötet att koncentrera sig på å ena sidan globala utvecklingsfrågor och å andra sidan vissa viktiga frågor i sammanhanget, som t.ex. miljö och livsmedelssäkerhet. Kommissionen stöder fullständigt denna inriktning för toppmötet. Det är faktiskt så att det är G8-ledarnas avsikt att toppmötet i Genua skall skicka en stark signal att G8-länderna tar sina medborgares oro på största allvar, såväl som den oro som uttrycks av medborgarna i utvecklingsländerna.
Som en uppföljning av toppmötet i Okinawa förra året, kommer G8-länderna att ta upp utvecklingsfrågorna på ett mycket seriösare sätt. Kommissionen anser att man under toppmötet måste ta upp följande viktiga frågor inom detta område. För det första: kampen mot överförbara sjukdomar. Europeiska unionen har uppvisat ett starkt ledarskap i denna fråga. Handlingsplanen mot överförbara sjukdomar antogs av rådet tidigare i år. Till följd av Kofi Annans uppmaning till att upprätta en global hälsofond, som till min glädje stöddes av FN:s generalförsamling förra veckan, förväntas G8-länderna att ge sitt politiska och ekonomiska stöd till den föreslagna fonden. Kofi Annans närvaro i Genua för att delta i ett " uppsökande" sammanträde mellan de politiska ledarna från G8-länderna och andra länder, kommer att hjälpa till med att fokusera uppmärksamheten på frågan om den globala hälsofonden.
Det återstår många frågor och vi måste se till att fondens inriktning och förvaltning är förenlig med målen för Europeiska unionens handlingsplan. Men en stark signal om europeiskt stöd inom detta område kommer både att vara naturlig och förväntad i Genua.
För det andra har vi frågan om tredje världens skulder. G8-länderna uppvisade tidigt ett ledarskap när det gäller frågan om de fattigaste ländernas skulder - HIPC-initiativet - och vi bör nu försöka att gå vidare. Prodi och premiärminister Verhofstadt kommer att hänvisa till rådets beslut i maj i år, genom vilket man uppmanade till en fullständig avskrivning av alla utestående särskilda lån som getts till de minst utvecklade länderna enligt den första, andra och tredje Lomékonventionen.
För det tredje har vi frågan om marknadstillträde för de minst utvecklade länderna. Vi stöder kraftfullt det italienska G8-ordförandeskapets initiativ för att utvidga debatten om minskning av fattigdomen utöver skuldavskrivning. I synnerhet bör kopplingarna mellan fattigdomsminskning och handel betonas. I detta sammanhang kommer naturligtvis initiativet "allt utom vapen" att nämnas, och kommissionen kommer att verka för att andra G8-länder anpassar sig genom att ge skatte- och tullfritt tillträde för alla produkter som härstammar från de minst utvecklade länderna.
Jag tar nu upp miljöfrågorna: G8-ledarna kommer att diskutera klimatförändringar. Detta blir president Bushs första G8-toppmöte. Kommissionen diskuterar gärna - vilket utan tvivel också gäller för de andra europeiska deltagarna - vår oro rörande Förenta staternas nuvarande inställning om klimatförändringarna och ratificeringen av Kyotoprotokollet. Vi kommer att verka för att se till att man i förklaringen gör en tydlig hänvisning till vetenskapligt material för att stödja de brådskande internationella åtgärder som krävs för att minska klimatförändringarna.
Vi kommer för vår del att gång på gång upprepa vår beslutsamhet att gå vidare och se till att Kyotoprotokollet ratificeras, och vår förhoppning är att man under den återupptagna sjätte partskonferensen om konventionen om klimatförändringar - planerad att hållas i Bonn - kan hitta en väg som gör det möjligt för Förenta staterna att delta i processen.
När det gäller livsmedelssäkerhet, ser gärna kommissionen att slutsatserna från G8-toppmötet omfattar en hänvisning till försiktighetsprincipen. Vi är fortfarande måna om att se till att systemen tar hänsyn till allmänhetens växande medvetenhet om livsmedelssäkerhetsfrågor, möjliga risker i samband med livsmedel och de allt snabbare förändringarna när det rör utvecklingen inom bioteknikområdet. Detta är inte de enda punkterna på dagordningen för det tre dagar långa sammanträdet. Utöver de viktigaste frågorna som rör utveckling, miljö och livsmedelssäkerhet, kommer man att diskutera regionala frågor, med fokusering på Mellanöstern och Balkanområdet, och konflikterna i Afrika. Dessa ämnen kommer att diskuteras vid utrikesministrarnas sammanträde, då jag kommer att närvara strax före de högsta politiska ledarnas sammanträde.
Som vanligt kommer det att hållas ett sammanträde mellan länderna i G7-gruppen före G8-toppmötet, dvs. utan Ryssland, då de viktigaste samtalsämnena kommer att vara världsekonomin, inbegripet oljepriser och finansstruktur. Japans premiärminister Koizumi kommer att tillkännage sin plan för strukturella reformer under inledningen till valen i Japan. De politiska ledarna kommer också att diskutera handelsfrågor, i syfte att sända ut ett klart och tydligt budskap om påbörjandet av en ny runda vid WTO:s fjärde ministermöte i Dohar i november.
I samband med G7-sammanträdet kommer också kärnsäkerhetsfrågor att diskuteras, både i förhållande till situationen i Ryssland och när det rör nödvändigheten av att upprätthålla lånen till Ukraina, som ett resultat av stängningen av kärnkraftverket i Tjernobyl, för byggandet av K2R4-reaktorer i landet.
Det har blivit G8-praxis att arrangera ett uppsökande sammanträde med stats- och regeringscheferna från vissa utvecklingsländer. I denna anda har de italienska värdarna bjudit in politiska ledare från Sydafrika, Nigeria, Mali, Algeriet, Bangladesh och El Salvador för att närvara vid ett sammanträde och en bankett, där man huvudsakligen kommer att koncentrera sig på strategin för minskning av fattigdom och den globala hälsofonden. Som jag nämnde tidigare kommer även FN:s generalsekreterare att närvara under denna del av toppmötet, såväl som Världsbankens ordförande och chefer från Världshandelsorganisationen, Världshälsoorganisationen och FN:s livsmedels- och jordbruksorganisation.
G8 är ingen organisation eller institution. Den grundas inte på något fördrag, den har inget sekretariat. G8-gruppen är en årlig sammankomst av demokratiskt valda ledare från världens ledande nationer. Europeiska kommissionen har, som företrädare för hela unionen, inbjudits att delta, inte minst på grund av dess ansvar för handelsfrågor och andra frågor. Precis som tidigare har ordförande Prodi för avsikt att på bästa sätt ta tillvara detta tillfälle för att meddela Europeiska unionens åsikter och ståndpunkter. Men det räcker inte med att världens politiska ledare träffas och diskuterar dessa frågor. De måste vara lyhörda för utvecklingsländernas och det civila samhällets intressen, och sedan föra samtal med dem. Detta är skälet till varför G8 i allt högre grad organiserar kompletterande evenemang och sammanträden med tredjeländer och det civila samhället vid sidan av toppmötet.
Jag har redan nämnt motivationssammanträdena med andra ledare. Förra året inrättade japanerna ett centrum för icke-statliga organisationer på Okinawa. Italienarna fortsätter i år med ett antal sammanträden som redan ägt rum och andra som planeras äga rum strax före toppmötet. Kommissionen har fått stora erfarenheter genom sina egna förbindelser och samråd med det civila samhället - vi har gärna delat med oss av våra kunskaper till G8-länderna, och vi hoppas att främjandet av denna typ av dialog kommer att fortsätta och utvecklas ytterligare.
Låt mig bara slutligen ta upp en sak. I vilken grad man än instämmer eller inte instämmer, i vissa åsikter som företrädare för det civila samhället har, när det rör frågor som t.ex. globalisering, anser jag att det är utomordentligt viktigt att vi har en öppen dialog som inte förstörs genom gatuvåld. Vissa av de scener vi sett i samband med nyligen hållna toppmöten och sammanträden har, tror jag, tråkigt nog gjort det svårare för legitima företrädare för det civila samhället att förklara och föra fram sina ståndpunkter till de närvarande politiska ledarna. Jag anser att detta är en tragedi. Det nedvärderar på ett mycket orättvist sätt de åsikter som dessa legitima icke-statliga organisationer måste föra fram, och jag hoppas verkligen att de kommer att förklara detta och att de som gjort sig skyldiga till våld förstår innebörden.
Jag förklarar Europaparlamentets session återupptagen efter avbrottet torsdagen den 5 juli 2001.
Jag hoppas att ni alla har haft en angenäm semester och att ni nu är i god form för att ta itu med denna nya sammanträdesperiod.
Kära kolleger! Det var med oändlig sorg som jag fick höra om vår kollega Jacques Santkins bortgång, den 28 augusti i år. Vår kollega satt som ni vet i kammaren tillsammans med oss sedan februari månad i år inom socialistgruppen. Han var ledamot i utskottet för utrikesfrågor, mänskliga rättigheter, gemensam säkerhet och försvarspolitik, och han var också ledamot i delegationen för förbindelserna med palestinska lagstiftande rådet.
Jag föreslår att vi håller en tyst minut till minnet av vår kollega.
Kära kolleger! Jag har återigen det tråkiga uppdraget att inleda vårt plenarsammanträde med ett nytt fördömande av den blinda och brutala terrorism som har slagit till mot Spanien under denna sommar.
Det är med stor nedslagenhet och bedrövelse som jag å alla våras vägnar vill uttrycka vår fullkomliga solidaritet och vårt djupa deltagande till offrens familjer.
Europaparlamentet vill i dag hedra Justo Oreja Pedraza, general i den spanska armén, Luis Ortíz de la Rosa, som tjänstgjorde inom den spanska nationella poliskåren, Mikel Uribe, som tjänstgjorde inom den baskiska regionala poliskåren, José Javier Múgica Astibia, kommunfullmäktigeledamot i den navarranska folkunionen i Leiza, vars familj just nu finns bland oss, och jag vill säga till hans hustru, hans barn och hans svägerska att vi alla beundrar det mod som de uppvisar inför denna tragiska händelse som har ryckt bort en nära anhörig från dem.
José Javier Múgica Astibia försvarade alltid friheten och demokratin, och vägrade tiga inför terrorn. För denna vägran fick han tyvärr betala med sitt liv. Och det är alltid terrorn som terroristerna vill skall råda när de placerar ut bomber på flygplatserna, på järnvägarna och i turistorterna.
Våra tankar går också till María Eraunzetamurgil och hennes barnbarn, som föll offer för ett förhatligt attentat, vars ursprung ingen fortfarande känner till.
Vårt parlament fördömer å det bestämdaste dessa barbariska dåd, bortom de politiska olikheter som parlamentets företrädare står för, eftersom dessa dåd utgör själva nekandet av demokratin och de grundläggande värderingar som Europeiska unionen vilar på.
Jag har genom Spaniens ständiga representant tagit emot en begäran från de spanska myndigheterna om upphävande av immunitet för Silvio Berlusconi och Marcello Dell'utri, genom en skrivelse av den 20 juli 2001, vilken upprättats av de spanska rättsliga myndigheterna.
Denna begäran hänvisas i enlighet med artikel 6 i arbetsordningen till det behöriga utskottet, nämligen utskottet för rättsliga frågor och den inre marknaden.
Jag vill i alla händelser påpeka att begäran om upphävande av immunitet för Silvio Berlusconi inte har något berättigande, eftersom han sedan den 11 juni 2001 inte längre är ledamot av vårt parlament.
Fru talman! Jag vill göra ett uttalande å den socialistiska gruppens vägnar om det tillkännagivande ni just gjorde. Vi noterar detta tillkännagivande, vi anser det vara ett steg framåt, men vi vill också ha sagt att vi är oroade och vi riktar kritik mot det sätt som denna fråga har hanterats på.
Ni och jag är ju båda ledamöter, vi har delat ansvarsområden i parlamentet och vi har även en juridisk utbildning gemensamt som får oss att erinra oss aforismen "uppskjuten rättvisa är nekad rättvisa". Ni sade just själv att rättvisa säkert inte kommer att skipas i det här ärendet som berör en av Europaparlamentets ledamöter, förutom det faktum att Europaparlamentets ledamöter måste ges möjlighet att försvara sig mot ansökan om upphävande av immunitet, vilket ledamoten inte haft tillfälle till under det år som detta ärende har varat.
Jag vill å min grupps vägnar säga att vi - oavsett de hänsynstaganden till valfrågor som man har tillskrivit oss - anser att detta är ett viktigt ärende för Europaparlamentet, för vår självaktning, och vi anser att det är ett steg framåt att utskottet för rättsliga frågor och den inre marknaden får kännedom om det.
Eftersom ordförandeskapets tolkning frontalkrockar med gemenskapsrättens integrerande karaktär, ber jag er, fru talman, att vi efter att ha rapporterat om det här ärendet kan komma med en positiv lösning på hur vi bör hantera upphävanden av immunitet här i parlamentet. Därför ber jag än en gång att ni vänder er till utskottet för konstitutionella frågor så att det skall kunna utarbeta ett förslag till reform av arbetsordningen i syfte att klart fastställa hur vi skall agera när det gäller frågor om upphävande av immunitet.
Fru talman! Låt mig påpeka ett mindre fel: i den engelska versionen av protokollet anges det i slutet av det avsnittet att Napolitano är ordförande för CONT - jag antar att det syftar på budgetkontrollutskottet. I själva verket är han ordförande för utskottet för konstitutionella frågor.
Fru talman! Det gäller en känslig fråga för vårt parlament, i samband med debatten om utvidgningen. Det gäller en förklaring från det turkiska utrikesministeriet beträffande kollegan Poos betänkande om Cyperns anslutning till Europeiska unionen. I denna förklaring angriper det turkiska utrikesministeriet på ett oschysst och förolämpande sätt en kollega, som har lagt fram sitt betänkande för ifrågavarande utskott. Detta utskott har antagit betänkandet i denna form med enbart två röster emot. Jag har förståelse för att parlamentarismens nivå i Turkiet ännu inte är så hög att man där kan förstå det som står i detta betänkande och vilket ansvar, om man får kalla det så, som kollegan Poos har tagit på sig. Det är parlamentets betänkande. Därför vill jag också få en reaktion från parlamentet på detta oschyssta angrepp.
Fru talman, som ett exempel på smaklösheten står det här i denna förklaring under punkt 1:
"parlamentsledamoten är känd dels för sitt motstånd mot Turkiet, dels för sin privata anknytning till den cypriotiska administrationen."
Det är ett förtal, som närmar sig en förbrytelse. Jag skulle gärna vilja att inte kollegan Poos, utan vårt parlament och även kommissionen reagerar på denna beskyllning från Turkiets sida!
Jag skall bara säga till Helmer att tjänstemän just nu håller på att sätta den brittiska flaggan på plats igen. Det var problem med den i förmiddags och vi har försökt att lösa detta omedelbart.
Nästa punkt på föredragningslistan är rådets och kommissionens uttalanden om situationen i Mellanöstern.
. (FR) Fru talman, herr kommissionär, mina damer och herrar! Till att börja med ber jag om ursäkt för min lilla försening, men jag kommer direkt från Bryssel. Jag hoppas att ni har förståelse och tackar er för det.
Mina damer och herrar! Såsom minister Louis Michel angav redan när han inställde sig vid utskottet för utrikesfrågor, mänskliga rättigheter, gemensam säkerhet och försvarspolitik den 28 augusti, stegras sedan flera månader våldet i Mellanöstern vilket resulterar i att förtroendet mellan parterna fullständigt raserats och att en djup känsla av maktlöshet uppstått bland alla berörda befolkningar.
Det går tyvärr knappast en dag utan att blodiga händelser och nya provokationer äger rum och därmed skjuter upp verkställandet av ett eldupphör på obestämd tid, liksom slutet för en fruktansvärd serie av repressalier, samtidigt som listan över offer bara blir längre. Denna situation, som nyligen beskrevs av minister Vedrine som förfärlig och upprörande, orsakar självfallet djup oro när det gäller stabiliteten för en region som ligger så nära oss. Det internationella samfundet kan inte längre tolerera denna upptrappning och måste bestämt fördöma de faktorer som gör att situationen förvärras och som för närvarande bl. a. utgörs av palestiniernas terrorism och självmordsattacker i Israel. Dessa terroristhandlingar är extra avskyvärda, eftersom de drabbar oskyldiga civila och bara leder till att Israel tillämpar en alltmer repressiv politik.
Palestinska aktivisters angrepp på israeler, vare sig de är bosättare eller militärer, från tätbebyggda områden under palestinsk kontroll, men även Israels överdrivna och oproportionerliga maktutövning ger bara ytterligare näring åt raden av våldshandlingar. Användning av stridsflygplan i bostadsområdena, missilernas systematiska förstörelse av byggnader som hyser polisen och den palestinska myndighetens säkerhetstjänst och morden på palestinska aktivister är inte händelser som övertygar i en strategi som syftar till fred och säkerhet. Den israeliska militärens inkräktande i de områden som övergått i palestinsk kontroll är också ett brott mot de avtal som undertecknats. Stängningen av de palestinska institutionerna i östra Jerusalem, bl. a. Orient House, och beslagtagandet av arkiven är politiska åtgärder som knappast gagnar en lugnare situation.
Fru talman, mina damer och herrar! Om vi i dag ser på utsikterna för ett återupptagande av en direkt dialog, hur långt har vi då kommit? Till att börja med är det i ett mycket oroväckande sammanhang av radikalisering av de olika parter som är inblandade i konflikten, som Israels utrikesminister, Simon Peres, nyligen offentligt föreslog att en direkt dialog med den palestinska myndigheten skulle återupptas i syfte att minska våldet och se till att vapenstilleståndet följs, två målsättningar som hittills verkat vara omöjliga att uppnå. Vid ett besök i området nyligen lyckades den tyska utrikesministern, Joshka Fischer, få den palestinska ledaren att gå med på ett sådant möte, alltså mellan Arafat å ena sidan och Simon Peres å den andra.
Vi hoppas att det nuvarande dödläget när det gäller säkerheten kan brytas tack vare ett sådant möte, vilket naturligtvis måste förberedas mycket noga och alltså måste föregås av diverse kontakter på mellannivåer. Det är för övrigt för att hjälpa till vid dessa förberedelser som Europeiska unionens särskilda sändebud, ambassadör Moratinos, åkte till området i slutet av augusti. Tyvärr blev han mycket snabbt tvungen att ändra sitt uppdrag, eftersom det uppstått en ny härd av våldsamheter och spänningar på grund av Israels mord på ledaren för Palestinas befrielsefront, Abul Ali Mustafa, den 27 augusti. Det mordet gav upphov till en väldigt våldsam konfrontation i södra Jerusalem, där den judiska kolonin Gilo finns, samt i ytterområdena kring den palestinska västra Jordanbanken i sektorerna Beit Jalla och Betlehem.
Herr talman! Detta gäller en fråga som rör protokollet och utdelningen av den rapport som Kinnock utlovade som svar på min muntliga fråga i måndags, vilken togs upp i kammaren i går eftermiddag. Jag skulle vilja bekräfta att denna rapport är tillgänglig. Jag mottog den per e-post i går från Kinnocks kontor, men såvitt jag vet har den ännu inte officiellt delats ut till ledamöterna. Jag vet att Kinnock var mycket mån om att vi alla skulle få den så snart som möjligt, så skulle jag återigen kunna få be er att se till att den delas ut.
Herr talman, skulle jag angående samma fråga, och på alla parlamentsledamöternas vägnar, kunna få fråga er om vi skulle kunna få en rapport som liknar den som kommissionen utarbetar om framstegen för reformerna av personalresurserna när det gäller det arbete som pågår med parlamentets personal. Vi befinner oss nu i en situation där vet vi mindre om framstegen för personalreformerna i denna kammare än inom kommissionen. Skulle jag kunna få be er att diskutera det med era kolleger och ordna, så att ett uttalande och en rapport ställs till denna kammare så snart som möjligt om framstegen för dessa avgörande reformer, som kammaren gav sitt starka stöd när den godkände mitt betänkande förra året?
Angående den första delen av frågan, var jag här när talmannen försäkrade er om att Kinnocks rapport skulle delas ut. Jag skall be tjänsteenheterna att se till att så sker.
Angående den andra delen av frågan skall parlamentets presidium sammanträda i kväll. Jag kommer tyvärr inte att närvara, men jag skall be att denna fråga tas upp av presidiet i kväll.
Nästa punkt på föredragningslistan är betänkande (A5-0264/2001) av Gerhard Schmid, för tillfälliga utskottet för övervakningssystemet Echelon, om förekomsten av ett globalt övervakningssystem för kommunikation från privatpersoner och företag (övervakningssystemet Echelon) (2001/2098(INI)).
Herr talman, mina damer och herrar! För drygt ett år sedan tillsatte Europaparlamentet ett särskilt utskott med uppgift att undersöka förekomsten av ett system för avlyssning av kommunikation, drivet av den amerikanska underrättelsetjänsten. Systemet skulle svara mot följande kriterier: Det skulle arbeta globalt och kunna avlyssna alla telefonsamtal, alla telefax och all e-post i Europa. Det skulle drivas av en grupp stater dit även Förenade kungariket, alltså en medlemsstat i Europeiska unionen hör, och i slutändan skulle systemet stå i kalla krigets och framför allt industrispionagets tjänst. Detta system, påstods det, bar kodnamn Echelon.
Detta, herr talman, har varit ett svårt uppdrag, eftersom Europaparlamentet inte under några omständigheter har tillgång till material som tillhör säkerhetstjänsterna i EU:s medlemsstater och verkligen inte till detaljerad information om amerikansk underrättelseverksamhet. Ändå kan vi nu efter ett års noggrant undersökningsarbete meddela plenum följande utan att några tvivel kvarstår: Det finns inget system, drivet av någon som helst underrättelsetjänst, som klarar av att avlyssna varje form av kommunikation i Europa. Detta påstående får förvisas till den kreativa journalismens värld! Inte heller blir det hela mer verklighetsförankrat genom att påståendet dessvärre återfinns även i en analys som genomförts på uppdrag av Europaparlamentet, som därmed har gett påståendet en sorts kvalitetsstämpel.
Detta handlar inte alls om vad man tror. Telekommunikationen lyder under fysikens lagar, och har man ingen tillgång till bärarna av kommunikationen så kan man heller inte avlyssna något, och det finns ingen magisk specialfysik som gäller speciellt för underrättelsetjänster! För det andra existerar det faktiskt ett övervakningssystem med följande egenskaper: Det arbetar globalt och drivs av en allians mellan de så kallade UK-USA-staterna - det vill säga USA, Förenade kungariket, Kanada, Australien och Nya Zeeland. Detta är ingen tillfällig sammanslutning, utan det är en försvarsallians som har sina historiska rötter i andra världskriget. I allt väsentligt har systemet endast tillgång till den typ av interkontinental kommunikation som antingen förmedlas via kommunikationssatelliter eller löper genom undervattensledningar med ovan nämnda länder som mål.
Därför berörs den inomeuropeiska kommunikationen knappast av detta, men däremot den kommunikation som går exempelvis till de afrikanska staterna, till de arabiska staterna och till Latinamerika. Vad ambassader kan avlyssna av radiotrafiken i sitt närområde vet vi inte, men en sak är klar, nämligen att det inte rör sig om något större spionage. Till skillnad från polisiära avlyssningsoperationer som alltid berör en person eller en klart definierad grupp av personer, arbetar det avlyssningssystem som vi här har att göra med på ett annorlunda sätt. Det fångar upp all kommunikation som man har åtkomst till och lägger in det i en datoriserad sökmaskin. Denna filtrerar med hjälp av kriterier i en sökordskatalog ut den kommunikation som är av intresse för underrättelsetjänsterna. Systemet arbetar sålunda som en dammsugare, och det är underrättelsetjänsterna som ställer in filtret. Rent tekniskt kallas detta strategisk teleövervakning.
Sökmaskinen kan avläsa telefonnummer, röster tillhörande högintressanta personer, innehållet i e-postmeddelanden och maskinskrivna telefax. Med utgångspunkt i dagens teknik kommer handskrivna telefax eller talade meddelanden inte att kunna avläsas av sökmaskinen inom överskådlig framtid och är därmed inte heller tillgängliga för underrättelsetjänsternas analys. I övrigt har vi fått upplysningar som säger att systemet bär kodnamn Echelon. Namnet är dock oväsentligt. Det skulle kunna heta precis vad som helst, det väsentliga för oss är vad det klarar av!
Detta är vad undersökningen har kommit fram till, och, vill jag tillägga, inte något som vi bara påstår. Vi kan bevisa detta med hjälp av en indiciekedja som är så stark att den skulle stå pall inför domstol. Den som önskar ytterligare detaljer kan helt enkelt läsa rapporten. Jag skall nöja mig med att ta upp en sak: Om rapporten skulle innehålla en enda felaktighet så kan ni lita på att underrättelsetjänsterna i nämnda stater med nöje skulle ha slaktat oss offentligt! Detta har de emellertid inte gjort, vilket får tala för sig.
Hur utvärderar vi då resultatet av undersökningen? En måttstock för utvärderingen måste vara följande: Vad gör egentligen våra egna underrättelsetjänster? Detta är inte den enda måttstocken, men det är en måttstock som krävs för en ärlig diskussion. Säkerhetstjänsterna i majoriteten av EU:s medlemsstater bedriver strategisk teleövervakning.
Det är endast Belgien, Grekland, Irland, Österrike, Portugal och Luxemburg som inte utnyttjar denna teknik.
För det andra: Givetvis spelar även syftet med användandet en roll för utvärderingen. När det gäller kampen mot den internationellt organiserade brottsligheten, narkotikasmuggling, människohandel, vapenhandel, terrorism, spridning av kärnvapen eller om att embargon eller frågor som rör den nationella säkerheten skall respekteras finns inget att invända mot syftet som sådant. Om man däremot utsätter företag för spionage i syfte att ge den egna ekonomin fördelar, då måste utvärderingen se annorlunda ut.
För det tredje: Målet helgar inte medlen. Sålunda handlar det inte enbart om syftet, för varje avlyssningstillfälle, varje enskilt fall innebär ett intrång i den privata sfären. Detta är inte fråga om ett mängdproblem. De mänskliga rättigheterna är individens rätt och ingen fråga för statistiken. Ett sådant intrång kan endast tillåtas under särskilda premisser. Europeiska domstolen för de mänskliga rättigheterna har en glasklar rättspraxis i fråga om detta. Förutsättningarna lyder i korthet som följer: Ett ingrepp skall vara rättsligt förankrat och får inte vara godtyckligt. Det skall således göras en avvägning mellan intrånget i den privata sfären och syftet. Det skall vara möjligt att förutse, det vill säga att medborgarna skall veta att systemet existerar. Och avlyssning får endast ske om det inte finns några andra möjligheter. Detta är alltså ultima ratio (ett sista alternativ). Det finns kolleger här i kammaren som säger att detta är i sin ordning så länge det handlar om en rättslig åtgärd, ifall polisen utför detta på order av en domare. Handlar det däremot om underrättelsetjänsterna så säger man att det är en kränkning av de mänskliga rättigheterna. Jag har djup förståelse för att man säger att man av rent politiska skäl inte vill att underrättelsetjänsterna skall göra detta. Jag kan förstå det. Det är inte min ståndpunkt, men jag kan förstå sådana tankegångar. Men när man säger att det skulle vara olagligt, då kör man över den rättspraxis som råder i Europeiska domstolen för de mänskliga rättigheterna.
Industrispionage är absolut inget tillåtet syfte. Nu befattar sig alla underrättelsetjänster även med ekonomiska sakförhållanden, till exempel med utvecklingen på finans- eller råvarumarknader. I så måtto bedriver de flesta säkerhetstjänster industrispionage. Detta är heller inte den punkt som kritiken gäller. Problemet uppstår inte när man kastar ljus över allmänna sakförhållanden utan när detaljer läcker ut till det egna landets industri i syfte att ge vederbörande konkurrensfördelar.
Mellan EU-länder vore ett sådant förhållningssätt för övrigt oförenligt med EG-rätten, eftersom det vore fråga om en form av förbjudet statsbidrag. På det internationella planet vore det mer än bara ett ovänligt agerande, och mellan allierade vore det skandal! För övrigt är avlyssning inte den metod man väljer för industrispionage, detta utförs i regel med hjälp av klassiska metoder. Dock finns det enstaka fall där detta instrument kan användas med framgång.
Nu har framför allt Förenta staterna utsatts för en korseld av kritik. USA har hela tiden tillbakavisat att man skulle förmedla underrättelsetjänstens information direkt till amerikanska företag. USA har dock medgivit att man bedriver detaljerad avlyssning när det rör sig om internationellt upphandlade stororder. Argumentet och rättfärdigandet av detta är att de europeiska företagen skulle betala mutor och att man måste försvara sig mot detta.
Detta förhållningssätt - jag säger det mycket taktfullt och försiktigt - måste ifrågasättas. För det första vet vi att även amerikanska företag betalar mutor. I den globala korruptionsanalysen ligger USA någonstans i mitten när det gäller mutaffärer.
För det andra: Numera är sådant förbjudet inom OECD genom en konvention, och Europeiska unionens medlemsstater har anammat detta i sin nationella rätt. Om USA med sin cowboymentalitet trots detta vill ta till nävrätten, är detta inte förenligt med idén om att sådant regleras genom internationella rättsavtal.
Herr talman! Som demokrat måste jag naturligtvis notera beslut även om jag inte gillar dem. I samband med mitt betänkande i går fattades det dock ett beslut som går i två riktningar. Efter att vi diskuterat den rättsliga grunden för detta beslut och som en följd av detta även kommit med invändningar mot den rättsliga grunden, vilka kommissionen inte besvarade, beslutade kammaren i går att rösta ja till kommissionens lagstiftningsförslag och röstade sedan igenom en resolution om detta i vilken kommissionens förslag avslås. Detta kan man läsa om under punkt 11 i protokollet.
Jag skulle nu i enlighet med artikel 148.3 som ett klargörande vilja föreslå att det beslut som parlamentet fattade i går återförvisas till utskottet för konstitutionella frågor, och det av två skäl: För det första behöver vi ett klargörande i det här fallet om vilket av de båda besluten som faktiskt gäller. För det andra behöver vi också för framtiden ett klargörande i arbetsordningen om vad som skall hända i sådana fall. För om, som jag får höra, förvaltningen här så att säga genast gör en ändring i omröstningsresultatet, då tycker jag att det är något som inte riktigt stämmer. Jag anser att i grund och botten måste en ändring göras om utskottet för konstitutionella frågor så beslutar. Min protest grundar jag alltså på artikel 148.3. Jag ber utskottet för konstitutionella frågor i denna kammare att reda ut situationen och även ändra i arbetsordningen när det gäller hur man skall gå till väga i framtida fall.
Ledamot Swoboda! Jag förstår era skäl. Jag tror att talmannen noggrant måste tänka igenom er begäran för att bedöma om den kan hörsammas eller inte. Jag kan inte ge er ett ja eller nej på rak arm. Jag tycker att det verkar ohyfsat att säga nej, men det vore också väl brådstörtat av mig att ge er ett svar nu. Om ert yrkande godkänns bör det berörda utskottet vara det som ägnar sig åt arbetsordningen, vilket för närvarande är utskottet för konstitutionella frågor.
Nästa punkt på föredragningslistan är gemensam debatt om följande betänkanden:
(A5-0280/2001) av Bösch för utskottet för framställningar om Europeiska ombudsmannens årsrapport för verksamheten 2000 (C5-302/2001 - 2001/2043(COS)),
(A5-0245/2001) av Perry för utskottet för framställningar om särskild rapport från Europeiska ombudsmannen till Europaparlamentet efter undersökningen på eget initiativ av om de olika gemenskapsinstitutionerna och -organen antagit någon kodex för god förvaltningssed som är tillgänglig för allmänheten
(A5-0240/2001) av Almeida Garrett för utskottet för konstitutionella frågor om ändring av artikel 3 i ombudsmannens stadga (1999/2215(ACI)).
. (EN) Herr talman! 1993 fastställde Maastrichtfördraget att det skulle vara en europeisk medborgerlig rättighet att göra en framställning till Europaparlamentet och att lämna klagomål till Europeiska ombudsmannen. Vid toppmötet i Nice i december 2000 blev dessa rättigheter inskrivna i stadgan om grundläggande rättigheter. De betänkanden och resolutioner som Europaparlamentet diskuterar i dag rör det nuvarande läget av dessa väsentliga konstitutionella rättigheter som europeiska medborgare har. Jag är tacksam för möjligheten att medverka i denna viktiga debatt, som är en hjärtpunkt för europeiskt medborgarskap.
Innan jag kommenterar några av betänkandena skulle jag vilja tacka kommissionären Loyola de Palacio för att hon fortsätter att säkerställa att kommissionen respekterar tidsgränserna för svar på ombudsmannens frågor och tillhandahåller fullständiga och noggranna svar. Detta goda samarbete är nödvändigt för att säkerställa att ombudsmannen snabbt och effektivt kan ta itu med klagomål och därigenom fullfölja sitt uppdrag att stärka förbindelserna mellan medborgarna och gemenskapens institutioner och organ.
Jag skulle i dag också vilja lovorda Jean-Claude Eeckhouts arbete. Han kommer snart att avgå från sin post i kommissionens generalsekretariat där han arbetar med bland annat förbindelserna mellan kommissionen och Europeiska ombudsmannen. Han är för mig en mönsterämbetsman. Han är hängiven inte bara de europeiska idealen utan också det hårda praktiska arbetet med att förbättra förvaltningen till fördel för medborgarna.
(Applåder) Jag vänder mig nu till kodexen för god förvaltningssed och gratulerar Roy Perry till hans utmärkta betänkande. Det är passande att Perry är föredragande, eftersom det var han som först lanserade idén om en sådan kodex för några år sedan, i betänkandet från utskottet för framställningar om dess verksamhet 1996-1997. Jean-Maurice Dehousse, föredragande för utskottet för rättsliga frågor och den inre marknaden, har också spelat en viktig roll. Han har betonat att kodexen bör ha en fast rättslig grund och har föreslagit ett sätt att uppnå detta i praktiken.
Jag hoppas att detta betänkande kommer att följas av en snabbt antagen reglering. Nicestadgan inbegriper god förvaltningssed som en av medborgarskapets grundläggande rättigheter. Jag kan inte förstå varför någon skulle motsätta sig tanken på en gemenskapslagstiftning som ger medborgarna lika hög rättssäkerhet gentemot den europeiska förvaltningen som nationella lagar redan ger gentemot medlemsländernas förvaltning.
Betänkandet från utskottet för konstitutionella frågor angående stadgan för den Europeiska ombudsmannen är ovanlig eftersom fördraget gör Europaparlamentet till lagstiftare och ger det också initiativrätt. Rådets roll är begränsad till att godkänna parlamentets text genom kvalificerad majoritet medan kommissionen avger ett yttrande.
Jag skulle vilja tacka den föredragande, Teresa Almeida Garrett, för det principfasta synsätt hon har anammat i den lagstiftande processen. Utkastet till den ursprungliga stadgan skrevs, som hon har betonat, för nästan tio år sedan. Dess bestämmelser avseende dokumentkontroll och vittnesförhör behöver uppdateras i ljuset av större tonvikt på administrativ öppenhet och behovet av att få allmänhetens förtroende samt att gynna en modern förvaltningskultur på gemenskapsnivå.
Ni har också betänkandet från utskottet för framställningar angående Europeiska ombudsmannens årsrapport om verksamheten 2000 framför er. Jag gratulerar föredraganden Bösch för hans utmärkta och konstruktiva betänkande, som med all rätt fokuserar på vikten av att tjäna de europeiska medborgarna på ett effektivt sätt.
Jag håller till fullo med den föredragande om att ombudsmannen bör ta itu med klagomålen så fort som möjligt. I detta syfte har vi fortsatt våra ansträngningar att eliminera onödiga förseningar genom att insistera på att institutionerna och organen respekterar tidsgränserna för att svara på klagomålen och genom att förbättra vår egen effektivitet.
Vi har gjort framsteg i strävan att uppnå målen för vår interna hantering för att kunna bekräfta mottagandet av klagomål inom en vecka, besluta om de är antagningsbara inom en månad och avsluta undersökningarna inom ett år. I slutet av augusti förra året fanns 65 oavslutade fall som var mer än ett år gamla. I augusti 2001 var motsvarande siffra 25 fall. Av dessa är ett fortfarande öppet, eftersom vi har lämnat in en särskild rapport till Europaparlamentet. I fem andra fall anger stadgan att den aktuella institutionen har ytterligare tre månader på sig att lägga fram ett detaljerat yttrande.
Böschs betänkande rör även de problem som utskottet för framställningar har stött på för att skaffa den information som är nödvändig för att effektivt behandla medborgarnas framställningar. Ett exempel på sådana problem är fallet med framställningen rörande regleringen av Lloyds försäkringsmarknad.
Enligt min uppfattning skulle det effektivaste sättet för att förbättra situationen kunna vara att förstärka samarbetet mellan ombudsmannen och utskottet för framställningar, särskilt i anslutning till framställningar om medlemsländernas överträdelser av gemenskapslagstiftningen där kommissionen spelar en viktig roll genom det så kallade artikel 226-förfarandet.
Vi skulle kunna vara beredda att hantera förberedelserna av sådana fall på ett professionellt sätt och därigenom underlätta arbetet för utskottet för framställningar.
Kära kolleger! Det är med sorg och stark sinnesrörelse som jag inleder detta extra möte, känslor vi alla delar efter ett fasansfullt brott av en omfattning som tycktes omöjlig.
Vi samlas till detta möte i första hand för att visa vår solidaritet med det amerikanska folket, som har utsatts för en barbarisk terrorism, vårt medlidande med offren, som utan tvekan kommer att bli förfärligt många, och vårt stöd till alla dem som med stor envishet mobiliserar sig för att försöka rädda fler liv. Redan i går uttryckte jag denna solidaritet för president Bush, personligen och å hela Europaparlamentets vägnar, och försäkrade honom om att européerna står på Förenta staternas sida i den tragiska prövning som hans folk nu går igenom. När terrorismen slår till i ett av Europeiska unionens medlemsländer känner vi oss alla berörda. Jag upplever samma känsla av upprördhet och indignation inför dessa förfärliga attentat. Amerikanernas smärta i dag är också vår. Den som drabbats är den storslagna demokrati som har gjort så mycket för att hjälpa Europa att återfå sin frihet. Men det är också de heliga värdena liv och demokrati som har kränkts.
Detta datum, den 11 september 2001, kan aldrig suddas ut från mänsklighetens minne. Det får oss att tappa fattningen, men manar också till ett närmare samarbete mellan alla de länder som förkastar terrorism, så att de som står bakom dessa fruktansvärda brott och de som har stött dem kan identifieras, jagas, arresteras och dömas, och den blinda terrorismen utplånas från jordens yta. Det innebär också att hela världssamfundet måste engagera sig för att finna en fredlig lösning på de konflikter som ger näring åt och underhåller fanatismen. I dag måste alla aktörer på den internationella arenan ta sitt ansvar, utöver alla uttalanden och utöver det gemensamma svar på terrorismen som vi alla vill ge. Det är nu dags för beslutsam handling, och för Europeiska unionens del är jag övertygad om att det fordras brådskande beslut.
Jag är glad att premiärminister Verhofstadt, minister Michel och kommissionens ordförande Romano Prodi är närvarande här i dag.
Europeiska unionen kommer inte att bli trovärdig om den inte förser sig med en gemensam politik för bekämpning av terrorism. Europeiska kommissionen och Europaparlamentet har klart och tydligt uttalat sig i den riktningen, framför allt under den senaste sammanträdesperioden. Jag skulle önska att rådet granskar dessa förslag så snart det över huvud taget är möjligt. Sedan Europeiska rådets toppmöte i Tammerfors har vi visserligen tagit ett antal blygsamma steg framåt när det gäller det europeiska området med frihet, säkerhet och rättvisa, men långt ifrån vad som är nödvändigt. Vi måste gå längre, och det är brådskande. Även om Europeiska unionen gör sig gällande på den internationella arenan, i Mellanöstern, Durban eller f.d. jugoslaviska republiken Makedonien, visar gårdagens händelser - om det nu skulle behövas - det absoluta kravet på att så snabbt som möjligt inrätta ett försvarets Europa och en gemensam utrikes- och säkerhetspolitik. Ett extraordinärt möte i Europeiska rådet skulle vara ett lämpligt sätt att driva på denna utveckling, för historien väntar som bekant inte.
Jag inbjuder er, kära kolleger, att hålla en tyst minut till minne av alla offer.
. (FR) Fru talman, mina damer och herrar! För knappt 24 timmar sedan utsattes Förenta staterna för en attack av en omfattning och brutalitet av aldrig tidigare skådat slag. I denna stund kämpar kvinnor, män och barn för sina liv, i alla åldrar, av alla övertygelser och alla slags ursprung, andra gråter över förlusten av en närstående och ytterligare andra plågas av oro i väntan på lugnande nyheter om vad som hänt de försvunna.
Fru talman! Våra tankar går till detta vänfolk som utsatts för ett motbjudande och barbariskt våld. Vi skulle vilja kunna ge uttryck för hur nära vi känner oss dess lidanden. I dag känner vi oss också som amerikaner. Vi får nämligen inte missta oss: det är inte bara Förenta staterna och dess invånare som är måltavla, utan också demokratin. Demokratin och dess värden, frihet, tolerans och mänsklighet, som är den blinda självmordsterrorismens absoluta motsatser. I egenskap av människor, demokrater och européer får vi inte, får vi aldrig vika oss för sådant barbari.
För unionens räkning, fru talman, och efter att ha konfererat med kommissionens ordförande, Romano Prodi, och ledarna för alla medlemsstater, har jag framfört vårt djupaste deltagande till president Bush. Som tecken på solidaritet och deltagande har unionen beslutat att fredagen den 14 september skall iakttas som en dag av sorg och solidaritet med det amerikanska folket.
Stats- och regeringscheferna i Europeiska unionens femton medlemsstater kommer att tillkännage en gemensam politisk förklaring på morgonen. Klockan 12.00 kommer tre minuters tystnad att iakttas i hela Europeiska unionen, varvid alla verksamheter skall stoppas.
(Livliga applåder) Kandidatländerna för anslutning till Europeiska unionen inbjuds också att ansluta sig till denna solidaritetsaktion. Med detta uttryck för solidaritet, vid sidan av de politiska beslut som vi kommer att fatta under de kommande veckorna, vill Europeiska unionens befolkning uttrycka sitt djupa deltagande med den bedrövelse och framför allt den smärta som i dag drabbar det amerikanska folket.
. (IT) Fru talman, herr premiärminister, parlamentsledamöter! Kommissionen har under förmiddagen sammanträtt i extraordinarie session. Efter en tyst minut diskuterade vi de olika politiska aspekter av denna fruktansvärda tragedi som faller inom kommissionens direkta behörighet.
Denna eftermiddag har jag inför Europaparlamentet och rådet (allmänna frågor) betonat hur nödvändigt det är att Europa visar sin totala solidaritet med det amerikanska folket och att vi intar en gemensam europeisk ståndpunkt när det gäller samtliga aspekter av dessa tragiska händelser.
Kommissionen är förfärad inför dessa kriminella och barbariska handlingar och har redan framfört sitt deltagande med offren och deras familjer samt sin solidaritet med det amerikanska folket. Vårt samarbete med Förenta staterna i kampen mot terrorismen är nu nödvändigare än någonsin och kommer att fortsätta. Kommissionen kommer under de närmaste dagarna att granska förslagen till ytterligare ingripanden för att än effektivare bekämpa terrorismen.
Lyckligtvis är den ekonomiska och sociala strukturen i våra länder stark och motståndskraftig. Därför förblir vi, även under dessa sorgliga omständigheter, lugna och förtröstansfulla. Vi kommer inte att låta terrorismen splittra oss, och inte heller kommer vi att tillåta att terrorismen splittrar världen, vilket är avsikten med dess gärningar.
I denna stund måste vi reflektera över Europas roll. Med denna kriminella handling har man försökt angripa samtliga våra gemensamma värden och friheten själv. Detta är en händelse efter vilken ingenting längre kommer att vara som förr. Inför detta måste vi därför ge kraftfulla bevis på vår solidaritet och vår vänskap med det amerikanska folket och den amerikanska regeringen. I dessa dramatiska stunder och i framtiden kommer de europeiska institutionerna och de europeiska regeringarna att arbeta i nära samarbete med våra amerikanska vänner och med andra vänskapligt sinnade länder.
Men det finns även en rent europeisk dimension. De dramatiska händelser som vi har bevittnat understryker än en gång nödvändigheten av ett enat Europa som är starkt, beslutsamt och solidariskt och som försvarar friheten och räddar freden i Europa och i världen. Ett Europa som handlar enigt sida vid sida med de länder som delar samma mål, som handlar enigt för att skydda och främja frihet och solidaritet, värden som utgör grundvalen för vår demokrati som beskyddas av detta parlament.
Jag vänder mig därför till er med en vädjan om att gårdagens tragedi skall finnas med i våra diskussioner kring dessa tilldragelser. Våra medborgare kommer i själva verket att kunna garantera freden och stabiliteten för sig och för sina barn endast om de förmår handla solidariskt, endast om de känner att de kan lita på Europa. Detta är våra folks intresse, detta är vår väg: det gäller att följa den med mod, beslutsamhet och ansvarskänsla.
. (FR) Fru talman, mina damer och herrar parlamentsledamöter! Å rådets vägnar skull jag först vilja delge er vår oändliga bestörtning, indignation och upprördhet inför de tragiska händelser som drabbade Förenta staterna i går morse. Jag vill här - å Europeiska unionens, dess ledares men också å unionsmedborgarnas vägnar - än en gång sända våra mest uppriktiga kondoleanser till offren och deras familjer, det amerikanska folket och den amerikanska regeringen. Detta fasaväckande dåd har kränkt det amerikanska folket, men också de universella värden som Europa alltid har delat med Amerika. Å rådets vägnar vill jag högtidligen betyga de europeiska folkens osvikliga solidaritet med det amerikanska folket i försvaret av dessa värden. Förenta staterna måste veta att Europa står på deras sida för att bekämpa det onda som terrorismen är, oavsett vilken form den antar. Vi kan inte tolerera att en maskerad terror ifrågasätter den fria och demokratiska världens värderingar. Vi kommer att stå enade och solidariska för att angripa det stora hot som utgörs av den vittförgrenade terrorismen. Kampen mot denna plåga kommer att bli ännu effektivare då den kommer att stödjas av tidigare insatser och en förstärkt politisk dialog med de länder i världen där terrorismen utvecklas. Gårdagens terrorattack på Förenta staternas territorium var en provokation av synnerligen motbjudande grymhet och saknar tidigare motsvarighet. Sådant barbari, sådana terrordåd och sådana gemena handlingar kan omöjligen tolereras. Vidden av denna tragedi kräver ett väl avpassat svar. Tillsammans med sina allierade kommer Europeiska unionen att undersöka alla möjliga medel för att förebygga sådana handlingar och för att kunna besvara dem på lämpligt sätt. Europeiska unionen kommer att intensifiera sina insatser i de internationella församlingar som arbetar mot terrorism för att se till att de som utför, de som gör sig medskyldiga till och de som står bakom terrordåd blir maktlösa. Men vår beslutsamhet får under inga omständigheter innebära att vi frånsäger oss en ansvarsfull försiktighet. Just nu vet vi inte vilka som begick dessa hemska attentat, vilka som gav order och vilka som eventuellt är medskyldiga. Det måste vi veta för att kunna döma och svara på ett rationellt sätt, med ett ansvarsfullt och ändamålsenligt förhållningssätt. Vi måste undvika alla former av improvisation.
I väntan på att få svar på dessa frågor har våra regeringar vidtagit nödvändiga åtgärder för att skydda sina befolkningar. Rådet har informerats om de brådskande säkerhetsåtgärder som vidtagits av medlemsstaterna. För att garantera största möjliga samarbete mellan staterna har rådet bett justitie-, inrikes- och transportministrarna att så snart som möjligt vidta de åtgärder som krävs för att upprätthålla maximal säkerhetsnivå, framför allt på luftfartsområdet, samt alla slags åtgärder som är lämpliga för att förhindra fler attentat. Rådet (rättsliga och inrikes frågor) kommer att hålla ett möte den 27 september och vid det informella mötet i rådet (transport) den 14 september kommer man att utvärdera de åtgärder som vidtagits och de som eventuellt bör komplettera dem. Vid det extra mötet i rådet (allmänna frågor) har vi med de allra hårdaste ordalag fördömt dessa barbariska dåd, som är en skymf mot våra gemensamma värderingar. Vi har utsett fredagen den 14 september till sorgedag i de 15 medlemsstaterna. Vi har bett ordförandeskapet att bibehålla en nära kontakt med Förenta staterna för att tillsammans med dem undersöka hur vi på bästa sätt kan hjälpa dem när det behövs. På begäran från flera medlemsstater har Nato:s generalsekreterare informerat rådet om de diskussioner som nu pågår inom organisationen.
"Europeiska unionens råd, som i dag har samlats till ett extra möte där också Atlantpaktens generalsekreterare är närvarande, har gett uttryck för den fasa som väckts av gårdagens terroristattentat i Förenta staterna. I denna tragiska stund har rådet visat sin fulla och oavkortade solidaritet med Förenta staternas regering och det amerikanska folket, och vi har uttryckt vårt djupaste medlidande med alla offer och deras familjer. Vi vill be alla européer att hålla tre tysta minuter fredagen den 14 september kl. 12.00, och vi förklarar också den 14 september 2001 till sorgedag. Dessa fruktansvärda dåd är en attack, inte bara mot Förenta staterna utan också mot hela mänskligheten och de värderingar och den frihet vi alla delar. Våra öppna och demokratiska samhällen kommer att bestå och fortsätta att fungera, de kommer inte att rubbas. Unionen fördömer med största beslutsamhet dem som begick och dem som ligger bakom dessa barbariska dåd. Unionen och dess medlemsstater kommer inte att spara på sina ansträngningar för att identifiera de ansvariga, ställa dem inför rätta och straffa dem. Terroristerna och deras ledare kommer inte att kunna hitta en fristad någonstans. Unionen kommer att agera i nära samarbete med Förenta staterna och alla sina partner för att bekämpa den internationella terrorismen. Alla internationella organisationer, särskilt Förenta nationerna, måste delta i denna kamp, och alla relevanta internationella instrument, även de som avser finansiering av terrorism, måste utnyttjas fullt ut. Gemenskapen och dess medlemsstater har förklarat för Förenta staterna att de kommer att erbjuda allt stöd som är möjligt att ge i efterspanings- och räddningsarbetet. Just nu pågår diskussioner om vilket slags stöd som vore mest värdefullt. Med en erinran om de starka band som sedan lång tid tillbaka förenar Europeiska unionen och Förenta staterna har rådet bett ordförandeskapet att bibehålla en nära kontakt med Förenta staternas regering för att överlämna detta budskap om solidaritet."
Jag förklarar Europaparlamentets session återupptagen efter avbrottet onsdagen den 12 september 2001.
Protokollen från sammanträdena torsdagen den 6 och onsdagen den 12 september 2001 har delats ut.
Fru talman! Jag vet att vi har viktigare saker för oss i dag, men jag vill trots detta göra er uppmärksamma på att jag den 6 september invände mot föregående dags protokoll och även bad om att man skulle uppdra åt utskottet med ansvar för frågor rörande arbetsordningen en omröstning som senare ändrades, för att allmänt klargöra dessa frågor, inte bara detta specifika fall. Före lunch kom jag åter med en invändning och hänvisade till detta, men jag har hittills inte fått något svar, och jag anser ändå att en ledamot har rätt att få ett svar.
Jag frågar er för det första: Anser ni också att en ledamot har rätt att få ett svar när han gör invändningar? För det andra: När kan jag räkna med ett sådant svar?
Ja, Swoboda, det stämmer. En ledamot har självklart rätt att få svar på sina synpunkter, och jag lovar er att rätta till detta.
Fru talman! Naturligtvis har min ärade kollega Swoboda rätt att få ett korrekt svar. Jag vill bara be era enheter att lämna ett korrekt svar på grundval av den debatt som vi förde vid lunchtid. Jag vill säga det försiktigt: Jag hade en känsla av att Swoboda den dagen försökte att genom en ändring av protokollen vända på kammarens omröstningsresultat. Därför ber jag att man låter den debatt, som vi förde vid lunchtid, utgöra grunden när era enheter lämnar ett svar till kollegan Swoboda; var vänlig att ge mig en kopia av det. Jag är helt säker på att era enheter rätt har förstått kammarens mening!
Kära kolleger! Den 4 april i år tog vi emot kommendant Massoud här i parlamentet. Några dagar före de hemska attentaten i New York och Washington blev han gement mördad av de motståndare han bekämpade.
Jag hade bjudit in honom för att han bar på förhoppningarna hos den överväldigande majoriteten av det afghanska folket, om att återfinna en framtid i fred och frihet. Han varnade oss för samröret mellan den talibanska regimen och den internationella terrorismen och kämpade med all kraft mot dem som missbrukade islam genom att förhåna människans mest elementära rättigheter. Han sände oss ett mycket kraftfullt budskap när han bad oss att omedelbart hjälpa honom att skapa fred.
Jag beklagar att de västerländska statsråden då inte hade förmåga att lyssna till detta budskap och ge bättre hjälp till denne modige man. Många av er träffade honom. Han gjorde intryck på oss med sina intellektuella och mänskliga kvaliteter. Jag skulle vilja inbjuda er att hedra honom med en tyst minut.
Kära kolleger! Jag vill uppmärksamma er på ett meddelande som jag skulle vilja framföra angående säkerhetsfrågorna i Europaparlamentet.
Som ni vet har de hemska terrorattentaten i Förenta staterna skapat helt berättigade oroskänslor inom Europaparlamentet. Sunday Telegraph har till och med redogjort för mycket allvarliga hot som skall ha riktats mot oss, men som skall ha omintetgjorts. Jag vill bekräfta att Europaparlamentet aldrig har haft kännedom om dessa påstådda hot. I förrgår tog sig prefekten i Bas-Rhin tid att ringa mig personligen för att kategoriskt dementera dessa hot. Som ni vet har denna kategoriska dementi från de franska myndigheterna bekräftats i en officiell kommuniké. Jag skulle vilja tillägga att inte heller brittiska tjänsteenheter har sagt sig känna till dessa uppgifter. Mitt förslag är att jag sänder en skrivelse till direktören för Sunday Telegraph för att protestera mot att tidningen sprider falsk information av så pass allvarlig art.
Jag kan ändå försäkra er att frågan om säkerheten vid Europaparlamentet är en fråga som ständigt upptar ledamöterna i presidiet: de vice talmännen, kvestorerna, talmannen och generalsekretariatet. Vi har vidtagit ett antal åtgärder för att öka säkerheten, framför allt i december månad förra året, vid jul, då det gick rykten som berörde katedralen i Strasbourg. Eftersom den inte ligger så långt bort vidtog vi då självklart en rad åtgärder.
Jag och generalsekreteraren tog genast kontakt med varandra den 11 september, och vidtog fler åtgärder för att ytterligare stärka kontrollen av personer och bagage vid entréerna till Europaparlamentets tre arbetsplatser. Jag kan tillägga att vi naturligtvis står i ständig kontakt med övriga EU-institutioner å ena sidan och å andra sidan med regeringarna i Europaparlamentets värdländer.
Presidiet kommer slutligen att sammanträda i kväll för att granska en rad nya åtgärder som föreslagits av generalsekreteraren i syfte att göra dessa säkerhetsåtgärder allmänt spridda - och jag menar verkligen allmänt spridda. Jag räknar med att alla förstår att dessa nödvändiga åtgärder behöver ett positivt mottagande. Jag vill i förväg tacka er för det.
Herr talman! Jag står inte med i närvarolistan från i går, men jag var närvarande, vilket bevisas av underskrifterna från alla mötena med min grupp. Jag ber er se till att detta misstag rättas till.
Jag satt här under hela debatten i går om kommissionens och rådets uttalanden om tragedin i Förenta staterna. Man nämnde inte ett enda ord om den kris som flygindustrin drabbats av som ett resultat av detta illdåd. Det åvilar denna kammare att klargöra för kommissionen och rådet att man måste stödja de europeiska flygbolagen och luftfarten rent allmänt, så att vi kan ha kvar en europeisk luftfart, särskilt våra flygbolag. I annat fall skulle vi hamna i en mycket allvarlig situation, särskilt om - som föreslagits - Förenta staterna stöder sina flygbolag. Det är av yttersta vikt att man räddar de tiotusentals jobb som för närvarande är i fara inom flygbranschen.
Vi har tagit del av detta, herr De Rossa. Föredragningslistan för nästa sammanträde kommer att fastslås av talmanskonferensen. Vi skall framföra ert förslag.
Nästa punkt på föredragningslistan är betänkande (A5-0274/2991) av Marinho för utskottet för medborgerliga fri- och rättigheter samt rättsliga och inrikes frågor om ett initiativ från regeringarna i Republiken Frankrike, Konungariket Sverige och Konungariket Belgien inför antagandet av rådets rambeslut (5126/2001 - C5-0055/2001 - 2001/0803(CNS)) om verkställighet i Europeiska unionen av beslut om frysning av tillgångar eller bevismaterial.
Herr talman! Enligt detta betänkande vill man att en stat skall erkänna rättsliga beslut som härrör från en domstol i en annan medlemsstat om frysning av tillgångar eller bevismaterial på den statens territorium för att garantera en integrerad rättsprocess även före den rättsliga prövningen. Detta rambeslut, som är ett initiativ från Frankrikes, Sveriges och Belgiens regering, kommer nog att träda i kraft den 31 december 2002 och kommer då att gälla i alla medlemsstater utan att det skall behöva ratificeras - en mycket viktig punkt! Detta har för övrigt varit allmänt vedertaget vid de gällande rutinerna för erkännande av straffdomar. Sammanfattningsvis: Det handlar om att ett rättsligt beslut i en medlemsstat automatiskt skall kunna garantera att tillgångar, värdesaker eller väsentliga bevismaterial för utredning och beivran av brott som förekommer var som helst i Europeiska unionen inte skall gå förlorade, försvinna eller kunna döljas vid en brottsutredning. Denna rutin med ömsesidigt erkännande finns i det ursprungliga förslaget om beslut rörande gränsöverskridande brottslighet, som t.ex. narkotikasmuggling, bedrägeri med EG-medel, tvättning av pengar som härrör från brott, förfalskning av euro, korruption och människosmuggling.
Utskottet för medborgerliga fri- och rättigheter samt rättsliga och inrikes frågor anser däremot, och det i rättan tid, att dessa begränsade brott gällande den typ av brott som särskilt rör den inre marknadens funktion, åsidosätter andra brottsliga gärningar, i synnerhet den typ av brott som nu mer än någonsin oroar oss och som rör fenomenet terrorism. Den nya lydelsen av artikel 2, som för övrigt uppnåtts med vår kollega Ana Palácios värdefulla hjälp, så som den har godkänts i utskottet för medborgerliga fri- och rättigheter, är bättre anpassad, som jag ser saken, till den effektivitet som man vill uppnå i ett område med frihet, säkerhet och rättvisa. Det handlar om att ge tyngd åt principen om det ömsesidiga erkännande som skall utgöra grunden för förföljelse av brottslingar och deras organisationer inom EU. Jag tror att vi nu är mycket medvetna om dess betydelse som ett medel, och därför vädjar jag om att ändringsförslag 5 rörande artikel 2 i det ursprungliga förslaget till beslut skall godkännas av parlamentet och att kommissionen och rådet skall ta hänsyn det och se till att det nuvarande förslaget till beslut följer de andra som naturligtvis kommer att följa därefter i kampen mot terrorismen, som kommissionär António Vitorino tillkännagav här igår.
Herr talman, detta beslut är av det mått det är, det är ett litet bidrag till byggandet av ett gemensamt rättsligt område, men det är ju med de små tingen, de små stenarna som man skapar grunden för en europeisk rättslig byggnad som kan skydda sina medborgare. Det är på det här viset som man råder bot på det europeiska rättsliga tomrummet och bekämpar institutionernas tröghet och s.k. byråkrati. Vårt arbete är att visa medborgarna att Europa också kan vara bra för att skydda dem, att det är möjligt med en gemensam civil- och straffrättslig ordning. Naturligtvis är det för att främja medborgarnas bästa, men även för att bekämpa de brottslingar utan ansikte och hemland som finns överallt. Inte ens de värsta pessimisterna kommer att kunna neka till att det är med de här sakerna som man kommer en bit på väg. Det isolationistiska självbestämmandet underlättar brott och brottslingarnas leverne. Låt oss därför fr.o.m. i morgon, närmare bestämt i morgon bitti vid det extraordinarie europeiska rådet, påskynda ett byggande av friheternas Europa, dvs. världens största område med demokrati, frihet och rättvisa.
Herr talman! Jag instämmer i det som föredraganden, Marinho, sade. Förra veckans mycket tragiska händelser betonar vilken betydelse kampen mot terrorism och organiserad brottslighet har. Genom det samarbete vi strävar efter att bygga upp över hela världen i kampen mot terrorismen, söker vi hitta en lösning på problemet, men vi har också frågan om förebyggande åtgärder när det rör säkerhet och diplomati. Det är också nödvändigt med andra åtgärder om vi skall kunna förhindra att denna typ av brott upprepas.
Det andra direktivet om penningtvätt är redan under behandling inom ramen för förlikningsförfarandet, och vi försöker att få igenom det. Vi måste inse att vi bara behöver ett rättsområde på EU-nivå. Det är ologiskt att folk ansöker om asyl för resor mellan två medlemsstater och ytterligare en gång för resor inom Europeiska unionen. Det är ologiskt att vi har en situation där en arresteringsorder inte är tillämplig över hela Europeiska unionen. I ett fall flydde en person till Förenade kungariket från Frankrike och lyckades förhindra utlämning till Frankrike, där han var misstänkt för terrorism. I domstol hade han faktiskt kunnat dömas till ett fängelsestraff på fem år.
Den serie betänkanden som vi nu skall behandla denna förmiddag har för avsikt att utveckla de berörda frågorna. Marinhos betänkande är del av detta initiativ från de franska, svenska och belgiska regeringarna, och jag gratulerar honom och dessa till detta betänkande. Ett rättsligt beslut i en medlemsstat måste kunna tillämpas automatiskt över hela unionen. Vi måste få det ömsesidiga erkännande som Marinho uppmanar till.
Usama bin Laden har ett konto i en bank i London. Man kan hoppas att detta betänkande kommer att göra det lättare att frysa tillgångarna på detta konto och liknande konton på andra håll i Europeiska unionen, om detta skulle bli nödvändigt. På Europeiska socialdemokratiska partiets grupps vägnar, stöder jag detta betänkande och de liknande åtgärder som följer av de andra betänkandena som behandlas denna förmiddag och under följande veckor och månader. Det bästa vi kan göra till minne av de oskyldiga människor som fick en sådan tragisk död förra veckan, är att vidta åtgärder för att förhindra att detta upprepas. Detta är en liten del av denna process.
. (FR) Herr talman! Kommissionen gläds åt Frankrikes, Sveriges och Belgiens initiativ om ömsesidigt erkännande av besluten om frysning av tillgångar eller bevismaterial. Det är faktiskt det första förslaget i sakfrågan efter rådets och kommissionens antagande av åtgärdsprogrammet, som är avsett att genomföra principen om ömsesidigt erkännande av straffrättsliga domar. Jag är också mycket tacksam mot föredragande Marinho. Hans betänkande är utmärkt och det ömsesidiga erkännandet blir dessutom, som han betonar, ett avgörande steg inom det straffrättsliga samarbetet.
Som ni alla vet är det traditionella rättsliga samarbetet långsamt och byråkratiskt, vilket fullständigt strider mot medborgarens intressen, och för närvarande är det viktigt med ett snabbt och effektivt rättsligt samarbete. Jag kan också stödja föredragandens synsätt i ändringsförslagen, särskilt det faktum att initiativet inte är tillräckligt ambitiöst. Det tillämpas endast på en mycket begränsad förteckning över brott som redan harmoniserats på unionsnivå och omfattar inte vissa traditionella brott såsom mord, väpnat rån eller våldtäkt. Det omfattar inte heller terroristhandlingar.
Föredraganden föreslår därför att förslagets tillämpningsområde skall utsträckas till att gälla alla brott som bestraffas med frihetsberövande på minst sex månader och kommissionen instämmer helt i detta. Kommissionen förespråkar för övrigt redan denna utvidgning vid rådet, och förhandlingarna inleds. Parlamentet har alltså goda chanser att uppnå att initiativet blir mer ambitiöst, vilket kommer att överensstämma med målsättningarna hos stats- och regeringscheferna vilka vid Europeiska rådet i Tammerfors fastställde principen om ömsesidigt erkännande på det straffrättsliga området. Herr talman! Jag välkomnar därför antagandet av detta positiva och ambitiösa betänkande.
Jag förklarar Europaparlamentets session återupptagen efter avbrottet torsdagen den 20 september 2001.
Kära kolleger! Som ni vet och kan föreställa er har jag den smärtsamma uppgiften att inleda detta sammanträde med att påminna om en rad katastrofer som har skördat många offer. Om ni samtycker, kommer jag efter att ha berört dessa katastrofer föreslå att vi iakttar en tyst minut för att hedra offren.
Den 21 september drabbades staden Toulouse av en exempellös katastrof, som krävde 29 dödsoffer och skadade 2 500 personer. De anhörigas lidande, de skadades lidande och befolkningens förvirring har skapat bestörtning hos oss alla och försänkt oss i djup melankoli. Efter explosionen i AZF-fabriken skickade jag å mina egna och parlamentets vägnar en försäkran om vår solidaritet och djupaste sympati till Toulouses borgmästare Douste-Blazy och till stadens invånare. I dagsläget är de exakta orsakerna till denna katastrof fortfarande okända. Men en sak tycks säker - inte bara Frankrike, utan samtliga Europeiska unionens länder måste beslutsamt arbeta för att denna tragedi blir den sista. Unionen skall vara ett vittne om vad som aldrig mer får accepteras, överallt där liknande latenta risker föreligger. Människors säkerhet får aldrig offras av försumlighet, passivitet eller som eftergift åt ekonomiska intressen.
Än en gång, denna gång Martin O'Hagan på Nordirland, har en journalist i Europeiska unionen mördats av terrorister som bara har ett mål, att sprida skräck genom att i första hand angripa de som har till yrke att informera. Genom att utföra denna skändliga handling har förövarna förgripit sig på de grundläggande värderingar som Europeiska unionen vilar på, nämligen rätten till liv, rättssamhället och yttrandefriheten. Sådana terroristhandlingar får aldrig någonsin äventyra strävandena från alla som utan uppehåll arbetar för att fredsprocessen äntligen skall nå sitt mål, trots de svårigheter man möter.
Den 27 september begick en förvirrad person ett fruktansvärt massmord i Schweiz, i regionparlamentets byggnad i kantonen Zug, och berövade fjorton parlamentsledamöter och medlemmar i den lokala regeringen livet. Samtidigt skadades ett tiotal andra personer. Så snart jag fick vetskap om detta vansinnesdåd översände jag å allas våra vägnar våra djupast kända kondoleanser till myndigheterna och uttryckte vår solidaritet med de anhöriga till de personer som omkommit samt med de skadade.
I början av eftermiddagen nåddes vi av nyheten att en självmordsattack genomförts mot delstatsparlamentet i den indiska delstaten Kashmir. Denna avskyvärda attack har för närvarande krävt 22 dödsoffer och skadat ett trettiotal personer. Explosionen har även vållat mycket omfattande skador runt parlamentsbyggnaden. Attentatet gör oss bedrövade och sorgsna.
Kära kolleger, jag föreslår att vi hedrar alla dessa offer och att vi nu tillsammans iakttar en tyst minut.
Onesta (Verts/ALE). (FR) Fru talman, kära kolleger! Eftersom jag kommer från Toulouse tackar jag er för den sympati och solidaritet ni har uttryckt. På fredagsmorgonen för tio dagar sedan befann jag mig i mitt hem, mindre än två kilometer från olycksplatsen, och jag kan försäkra er att jag numera känner innebörden av ordet tragedi. Vi har alla sett bilderna på TV. Jag tror, nej jag är säker på att alla kolleger från min region - Ainardi, De Veyrac och Rod - instämmer i mitt tack till alla kolleger som har uttryckt sin sympati och solidaritet.
Jag vill också visa er en metallbalk som jag plockade upp på fabriksområdet, mer än en kilometer från platsen för explosionen, och som är alldeles förvriden och svartbränd. Föreställ er hur de kroppar som hittades söder om Toulouse såg ut!
Kära kolleger! Efter den tysta minut vi nyss höll i början av den debatt som skall inledas, måste våra yttranden nu syfta till att återupprätta förtroendet hos de folkgrupper som på olika håll är rädda för dessa bomber. Fru talman, som ni sade måste vi också genom våra omröstningar denna vecka och genom att anta modiga resolutioner göra så att katastrofen i Toulouse verkligen blir den sista i en redan alltför lång rad.
Kära kolleger! Om ni samtycker föreslår jag att vi undantagsvis och med hänsyn till de omfattande katastrofer som vi talar om - jag sade mycket riktigt undantagsvis - lämnar ordet till de kolleger som så vill.
Fru talman! I den redogörelse ni just gjort framgår det klart att vi just nu bör vara särskilt noggranna med de offentliga uttalanden vi gör och det faktum att ni talat om fyra katastrofer, varav två tilldragit sig i, eller kring, två parlament - i Schweiz och i Kashmir - drar till sig uppmärksamheten.
Jag säger det eftersom jag i detta ögonblick vill uttrycka min och min grupps solidaritet med de uttalanden som kommissionens ordförande Prodi, kommissionens vice ordförande Patten, rådets ordförande Michel och den franska republikens president Chirac, gjort och jag beklagar att er alltid så myndiga, modiga och träffande röst saknats i detta fall avseende de olyckliga offentliga uttalanden som Italiens regeringschef Berlusconi, nyligen gjort om den civiliserade västvärldens påstådda överlägsenhet i förhållande till andra civilisationer.
Jag anser att det just nu är särskilt viktigt att vi i Europaparlamentet ännu en gång med kraft bekräftar att vi inte står inför en krock mellan civilisationer utan att vi måste försvara värderingar som är mänsklighetens gemensamma värderingar. Därför anser jag att det är viktigt att Europaparlamentet uttalar sig och att vi tydligt uttrycker en linje, som inte bara är min grupps linje. Jag vänder mig därför till min kollega Poettering för att tala om att jag var den första att applådera då han vid det extra sammanträde som hölls med anledning av attackerna den 11 september just citerade Anwar al-Sadats inlägg i detta parlament.
Jag anser att sådana uttalanden som dem som gjorts av Berlusconi bör kritiseras av oss alla och jag hoppas, eftersom det inte är första gången, att de inte upprepas på grund av den skada de utgör för den europeiska saken i världen.
Fru talman! För att fortsätta på samma ämne uppnådde vi här redan dagen efter den 11 september en mycket bred konsensus om behovet av att fördöma varje form av sammanblandning som riskerar att bekräfta den oacceptabla och farliga teorin om civilisationernas kamp.
Vidare minns vi de uttalanden i samma anda som gjordes av Javier Solana, som uppmanade oss - och jag citerar - "de ne pas créer de clivage", att inte skapa någon splittring, något som skulle vara ett allvarligt misstag. Så mycket större skäl för oss att reagera mycket tydligt på Berlusconis upprörande och gemena uttalanden. Först och främst genom att eftertryckligen fördöma denna gamla myt om den västliga och kristna civilisationens påstådda överlägsenhet. Vidare genom att fatta beslut om ett initiativ enligt artikel 7 i Nicefördraget, som ger rådet möjlighet att konstatera att det finns en uppenbar risk för att en medlemsstat begår en allvarlig överträdelse mot unionens grundläggande principer och utfärda rekommendationer till denna medlemsstat.
Fru talman! Jag föreslår därför att talmanskonferensen undersöker vilken kraftfull politisk åtgärd det är lämpligt att vidta i detta sammanhang.
Jag ger genast ordet till Roure, så att hon kan delge oss yttrandet från utskottet för medborgerliga fri- och rättigheter, samt rättsliga och inrikes frågor.
Roure (PSE), föredragande. (FR) Fru talman! De 14 november lade jag för utskottets för medborgerliga fri- och rättigheter samt rättsliga och inrikes frågor räkning fram ett betänkande om ett franskt initiativ för att anta en konvention om förbättrad ömsesidig rättslig hjälp i brottmål, ett betänkande som kammaren godkände.
I dag vänder sig rådet till oss på nytt, den här gången med en ny text med förslag till protokoll. Efter det extraordinära Europeiska rådet den 21 september, som ägnades åt kampen mot terrorismen, måste vi fatta beslut snabbt. Jag förstår självfallet att omständigheterna gör att Europeiska unionen så snabbt som möjligt förstärker samarbetet i kampen mot terrorismen.
Jag vill ändå lämna några kommentarer. Jag vill börja med att beklaga att rådet inte instämde i det ändringsförslag som vi lade fram, och som innebar att rätten att hävda sekretess inte skall gälla kommersiell verksamhet och finansiell rådgivning från advokater och andra juridiska rådgivare vars verksamhet är reglerad. Jag tror fortfarande att denna bestämmelse är grundläggande för ett effektivt rättsligt samarbete när det gäller att bekämpa penningtvätt. Jag beklagar också att rådet inte lyckats uppnå en överenskommelse när det gäller dubbel anklagelse.
Efter dessa förbehåll noterar jag att protokolltexten innehåller betydligt mer precisa bestämmelser om uppföljning av banktransaktioner. Jag noterar också med intresse att Eurojust i framtiden kommer att spela en stor roll för att den ömsesidiga rättsliga hjälpen skall fungera.
Efter dessa kommentarer accepterar jag naturligtvis, tillsammans med kommissionen, att Europaparlamentet i dag undantagsvis, utan betänkande och enligt det brådskande förfarandet, godkänner den text som lagts fram.
Nästa punkt på föredragningslistan är uttalande av kommissionen om vitboken om styrelseformerna i EU.
. (IT) Fru talman, ärade ledamöter! Den 4 september redogjorde jag för vitboken om styrelseformerna i EU i denna kammare. Redan vid det tillfället beskrev ett antal ledamöter sina reaktioner. Utskottet för konstitutionella frågor och utskottet för rättsliga frågor och den inre marknaden har dessutom börjat analysera våra förslag. Dagens diskussion äger följaktligen rum mot bakgrund av en bred debatt som redan har inletts. Låt mig därför göra ett par inledande påpekanden för att klara ut ett par missförstånd som har framkommit i diskussionen, samtidigt som jag naturligtvis är beredd att besvara alla eventuella frågor som kan dyka upp under diskussionens gång i dag.
Som bekant är det grundläggande syftet med vitboken om styrelseformerna i EU att förnya och vitalisera den institutionella triangel som för närvarande fungerar enligt gemenskapsmetoden inom ramen för det fördrag som för närvarande gäller. Vitboken integrerar och förstärker den långsiktiga politik som bedrivs av kommissionen och dess ordförandeskap till fromma för institutionella reformer som syftar till att befästa Europaparlamentets roll. Kommissionen har faktiskt alltid hävdat nödvändigheten av att det organ som är ett uttryck för folkviljan får spela en central roll inom den institutionella triangeln i balans med det organ som företräder medlemsstaterna, dvs. rådet, och med det organ som företräder europeiska offentliga intressen, dvs. kommissionen.
Kommissionen agerar dessutom till stöd för domstolen, för en europeisk union som baseras på lagen och på de mänskliga rättigheterna. Det handlar om ett konsekvent och långsiktigt engagemang från vår sida. Vårt mål är faktiskt fortfarande att befästa denna församlings legitimitet och därmed också den representativa demokratin.
Vitboken har inspirerats av detta val att förstärka den representativa demokratin och att garantera dess korrekta och effektiva funktion.
De kritiska röster som höjdes under förra veckan mot den del av förslaget som syftade till att klarlägga skillnaden mellan den lagstiftande och den exekutiva makten bygger, enligt min bedömning, på ett missförstånd. Jag hörde till exempel ledamöter som hävdade att kommissionen ville ha en in blankofullmakt vad gäller den verkställande funktionen, utanför parlamentets legitima kontroll. Det är inte sant och om man läser vitboken framgår detta klart. Kommissionen föreslår i själva verket att parlamentet, rådet och kommissionen samtliga skall ta ett steg tillbaka och återgå till att koncentrera sig på sina konstitutionella åligganden.
Kommissionen bör därför lägga fram färre och bättre riktade förslag och koncentrera sig på den verkställande funktionen. Rådet bör spela sin lagstiftande roll och inte förvandla sig till verkställande organ. Parlamentet slutligen har i första hand en kontrollfunktion när det gäller att verkställa de olika politiska programmen och när det gäller budgetpolitiken. Detta sträcker sig betydligt längre än dess roll som blott och bart medlagstiftare.
Förslagen i vitboken är med andra ord ambitiösa: de syftar till att vi äntligen skall nå fram till att de befintliga reglerna tillämpas fullt ut och dessutom att parlamentet jämställs med rådet och får en roll som sträcker sig långt utöver det återkallande av verkställande beslut, den call-back, som vissa ledamöter i denna församling ägnade särskilt intresse.
Alternativet call-back - har i själva verket det felet att det inskränker sig till att bara delvis modifiera det system som för närvarande gäller, som vi all vet har allvarliga brister, utan att råda bot på de grundläggande problemen.
Som vitboken visar krävs det i stället en strukturell förändring som klargör vem som är ansvarig för att politiken genomförs. Detta är av avgörande betydelse om man skall veta vem som skall ställas till svars i enlighet med principen om ansvarighet, vilket är en grundläggande del av de demokratiska institutionernas funktion.
Enligt vitboken tilldelar kommissionen rollen som politikens exekutör och ifrågasätter behovet av det nuvarande systemet med reglerings- och förvaltningskommittéer. Den nära förestående utvidgningen gör dessutom en granskning av kommittésystemet absolut nödvändig.
I vitboken sägs emellertid också klart ifrån att den nya lagstiftningen, som ni kommer att diskutera på grundval av kommissionens slutliga förslag, borde beskriva villkoren och begränsningarna när det gäller denna verkställande roll. I vitboken läggs dessutom till att det behövs ett rättsligt organ som tillåter rådet och parlamentet - som jämställda parter - att övervaka och kontrollera den verkställande grenens handlingar. Vi håller redan på att granska diverse olika hypoteser när det gäller hur denna mekanism kan fungera, men i denna fas verkar det lämpligare att låta det förslaget föregås av en fas av lyssnande.
Vi väntar oss med andra ord viktiga bidrag från medlemsstaternas olika rådgivande kommittéer, liksom från det arbete som bedrivs i denna församling.
I vitboken har kommissionen också försökt förbättra sin metod för rådfrågning i samband med att den utarbetar sina politiska förslag. Från vissa håll har hypotesen framförts att dessa förslag skulle äventyra parlamentets roll. Jag tycker uppriktigt sagt inte att detta överensstämmer med verkligheten och under alla omständigheter stämmer det inte överens med våra avsikter.
Det står klart att vi aldrig har föreslagit och aldrig kommer att föreslå att man skulle ersätta parlamentets eller andra demokratiskt valda institutioners roll med olika former av spontana grupperingar i det civila samhället, de organisationer som vi kallar "icke-statliga organisationer".
Dessa organisationer spelar en viktig roll som opinionsbildare och sammanhållande faktor i vårt samhälle och vi vill därför ha goda relationer med dem. Den relationen - jag upprepar - har inte något gemensamt med den roll som de demokratiskt valda institutionerna spelat, och den är för tillfället dunkel och förvirrad.
Vi måste därför bringa ordning i de nuvarande rutinerna. Det krävs framför allt riktlinjer som gör dessa rutiner möjliga att kontrollera och mer strukturerade än vad de är för närvarande. Och det krävs riktlinjer när det gäller hur vi utnyttjar experter för att utforma vår politik. Alla dessa inslag förbättrar det sätt på vilket kommissionen utövar sin initiativrätt.
Fru talman och kolleger! Jag har här en tidningsintervju som jag skulle vilja läsa upp ett stycke ur. Det står: "Jag är inte överens med konferensen om slaveri i Durban. Den bygger på känslan av att vara offer hos människor som redan har känslan av att dra det kortaste strået. Jag är inte nöjd", står det också i tidningsintervjun, "med hela den där konferensen i Durban, oräknat det sätt på vilket Mellanöstern behandlades och att en sådan person som Castro där hyllades, visar att vi har att göra med en västfientlig sammankomst". Fru talman, det är inte mina ord, det är en EU-kommissionärs ord, det är Bolkesteins ord. I går kväll berättade min gruppordförande för mig att Nielson på grund av olyckliga uttalanden om antiamerikansk imperialism måste komma och rättfärdiga sig inför talmanskonferensen. Vore det inte mer än rätt att ni som talman för talmanskonferensen även bjuder in Bolkestein att uttala sig inför talmanskonferensen angående detta mycket olyckliga och väldigt farliga uttalande i en tid då vi i västvärlden måste bekämpa terrorismen tillsammans med den islamiska världen.
Herr Staes! Jag kan bekräfta att Nielson kommer till talmanskonferensen, och vi kommer att beakta ert förslag.
Herr talman! Jag vill fästa uppmärksamhet vid att det finska programmet har fallit bort ur parlamentets TV-nät. Vi har förundrats över vad det kan bero på, men vi har inte fått någon förklaring till det. Det kommer alltså inga program från Finland, medan det från vissa medlemsländer finns till och med tre och fyra kanaler. Jag ber talmannen uppmana de behöriga instanserna att rätta till detta, eftersom det särskilt i dessa kristider är konstigt att man utan förklaringar stryker en medlemsstats programsignal från TV-näten.
Herr Paasilinna! Tyvärr har Banotti ännu inte kommit, vilket är högst ovanligt. Jag vidarebefordrar mycket gärna ert beklagande till henne. Hon kommer genast att se vad som kan göras.
Förstainstansrätten har förkastat den talan som väcktes av Europaparlamentets ledamöter, av Front national och av Lista Bonino mot Europaparlamentets akt av den 14 september 1999, där man konstaterade att Tekniska gruppen för oberoende ledamöter inte existerade. Enligt domslutet i domen förenas målen vad avser dom i målen, och talan förkastas. De kärande i varje mål skall stå för sina egna och parlamentets kostnader, vilket i mål 222/99 även gäller de utgifter som hänför sig till det intermistiska förfarandet. Domen offentliggjordes i Luxemburg den 2 oktober 2001. Jag kan följaktligen meddela er att det beslut om uppskjutande av verkställighet som fattades av ordföranden för Förstainstansrätten den 25 november 1999 - enligt det interimistiska förfarandet - upphörde att gälla från och med det att domen avkunnades, dvs. den 2 oktober 2001, i enlighet med artikel 107.3 i Förstainstansrättens arbetsordning. Parlamentets akt av den 14 september 1999, i vilken man konstaterar att TDI-gruppen inte existerar, är således återigen till alla delar tillämplig.
Fru talman, kära kolleger! De 18 ledamöterna i TDI-gruppen noterar Förstainstansrättens dom av den 2 oktober. De vill betona att denna dom kan sägas vara en motsats till det beslut som fattades av ordföranden i samma rätt och som den 25 november 1999 gav oss rätt genom att uppmana parlamentet att erkänna vår grupps legitima existens. Därför säger det sig självt att vi kommer att överklaga gårdagens beslut och självklart begära att domens verkställighet skall uppskjutas.
Fru talman! För att undvika missförstånd vill jag i det här sammanhanget be er att rådgöra med rättstjänsten innan ni vidtar ytterligare åtgärder, för att fastställa vilka följder ett uppskjutande skulle få, något som vi kommer att begära och som vi har rätt att begära av rätten.
Samtidigt skulle jag vilja uppmärksamma kollegerna på två viktiga delar i gårdagens dom. Det första är att vår talan är fullt tillåtlig och att ledamöterna följaktligen är i sin fulla rätt att begära rättslig prövning av Europaparlamentets akter, såsom den akt vi nu diskuterar. Detta var dock inte parlamentets uppfattning, eftersom man begärde att talan skulle förklaras otillåtlig.
Det andra är att Förstainstansrätten flera gånger erkänner att parlamentets ledamöter behandlas olika. Detta framhålls framför allt i punkterna 201 och 57 i domen från i går. Jag skall inte citera dem, utan endast påpeka att rätten förklarar att det åligger parlamentet att komma till rätta med dessa skillnader, inom ramen för dess befogenheter i fråga om intern organisation.
Herr Corbett! Eftersom ert förslag till betänkande om en reform av artiklarna 29 och 30 - vilket syftar till att få bukt med dessa skillnader - ännu inte har antagits efter mer än ett år, kommer vi att fortsätta vår kamp; vi kommer att vara vaksamma och göra allt som står i vår makt för att se till att kampen för att avskaffa dessa skillnader fortsätter och inte slutar med gårdagens dom.
Fru talman! Parlamentets seger i Förstainstansrätten gläder mig mycket. Den bekräftar att vi fattade rätt beslut. Dell'Alba gör emellertid också rätt som fäster uppmärksamheten på det faktum att vi måste se till att vår arbetsordning inte leder till bristande jämlikhet eller till diskriminering. Det var syftet med betänkandet från utskottet för konstitutionella frågor, som vi har låtit vila i avvaktan på rättens utslag.
Kanske är det nu dags att lägga fram detta betänkande i plenum, men om utslaget skulle överklagas och om - även om jag personligen tvivlar på detta - EG-domstolen skulle upphäva verkningarna av Förstainstansrättens beslut till dess de själva meddelar dom, skulle det försätta oss i en svår situation när det gäller betänkandet från utskottet för konstitutionella frågor. Personligen tvivlar jag på att EG-domstolen skulle ge ett sådant påbud med upphävande verkan, och vi kan i så fall omedelbart gripa oss an med att undersöka den bristande jämlikhet som en del personer kan känna att vår arbetsordning ger upphov till. Jag är säker på att mitt betänkande skulle bidra till att lugna folk.
Herr Corbett! Jag kan säga följande till er och Dell'Alba: om det skulle inkomma ett överklagande kommer jag i samarbete med rättstjänsten att mycket noggrant undersöka huruvida detta överklagande bör leda till att verkställigheten skall uppskjutas eller inte. Vi kommer att undersöka detta med största noggrannhet.
Fru talman! Domen är mycket tydlig, men i ett rättssamhälle måste det naturligtvis vara så att man har rätt till ett överklagande, och att påföljderna inte verkställs förrän den högsta instansen har kommit fram till sin slutsats. Domen är också mycket tydlig när det gäller parlamentets skyldigheter. Det sägs även uttryckligen i skäl 157 att det "åligger parlamentet att med respekt för de interna förfarandena undersöka om samtliga skillnader i behandling av de två kategorier av ledamöter, som följer av ovan nämnda interna bestämmelser, är nödvändiga och således objektivt berättigade" (icke-officiell översättning). Det är en klar fingervisning om att vi skall gå igenom våra regler för att se om de är diskriminerande.
Jag anser att det måste finnas helt lika möjligheter för alla parlamentets ledamöter, även för politiska enheter som exempelvis det radikala italienska partiet. De skall naturligtvis ha samma politiska rättigheter som de politiska grupperna, frånsett en del specifika grupprättigheter. Man måste gå igenom reglerna kritiskt och se till att politiska enheter har samma möjligheter att arbeta i parlamentet. Därför vill jag uppmana er, fru talman, att be rättstjänsten om att noga gå igenom domen för att se hur vi skall kunna förbättra reglerna för att kunna garantera fullständig likhet. När utredningen är klar bör domen tas upp på talmanskonferensens nästkommande sammanträde så att vi kan diskutera en rad åtgärder för grupplösa och mindre politiska enheter, som inte är stora nog att bilda en grupp. På så sätt kan vi uppnå en rättvis behandling av ledamöterna.
Fru talman! På förekommen anledning vill jag upplysa om att den grupp elever som jag hade inbjudit denna vecka - närmare bestämt i morgon - har avbokat sitt besök. Jag har dock fått höra att detta inte gäller enbart min grupp, utan att runt 50 procent av de inbjudna grupperna har avbokat sina besök denna vecka. Eleverna i fråga, respektive deras föräldrar, fruktar att säkerhetsarrangemangen här i kammaren är otillräckliga och att barnen utsätter sig för risker om de besöker parlamentet. Därför vill jag uppmana er att gå ut med en omfattande information till allmänheten om att säkerhetsåtgärderna är tillräckliga. Om detta inte är möjligt bör man överväga om det finns skäl att skjuta upp besök generellt. Personligen har jag ännu ett önskemål: Jag skulle uppskatta om de medel, som inte tas i anspråk i och med att besöken nu avbokas, i stället för att gå förlorade skulle reserveras för framtida besök, så att de grupper som av förklarliga skäl inte vill besöka parlamentet i nuläget kan ta igen detta vid ett senare tillfälle.
Vi har ett möte i presidiet i kväll, där jag kommer att lägga fram ert förslag.
Herr talman! Jag har begärt ordet för ett personligt uttalande i enlighet med artikel 122 i vår arbetsordning, som i ett sådant fall ger en möjlighet att tala i tre minuter. Jag kommer inte att missbruka den möjligheten.
I går kväll rapporterade en italiensk nyhetsbyrå att en skrivelse hade skickats till talmannen Fontaine från Tajani om de inlägg som gjordes i debatten om det extra ordinarie rådet den 21 september av Barón och mig själv. För det första vill jag att ni gör klart huruvida talmannen har mottagit en sådan skrivelse eller inte. Dessutom, om jag har förstått saken rätt, och jag har bara uppgiften från nyhetsbyrån, eftersom jag inte har läst skrivelsen själv, så begär Tajani i skrivelsen att vår talman skall göra något mycket olämpligt, nämligen att ta ett initiativ för att skydda det italienska parlamentet. Jag vet inte med vilken rätt Europaparlamentets talman skulle kunna göra något sådant. Jag antar dessutom att talmännen i det italienska parlamentet är fullt kapabla att försvara sina institutioner.
Låt mig också understryka att vare sig Barón eller undertecknad har riktat någon som helst attack mot det parlamentet. Vi har i stället pekat på det vi anser vara en allvarlig brist hos den italienska regeringen som i Bryssel inte hyste några som helst betänkligheter när det gällde att skriva under handlingsplanen mot terrorism i slutet av det extraordinarie sammanträdet med rådet och inte heller verkar ha kommit med några invändningar i ämnet under rådet (rättsliga och inrikes frågor), samtidigt som Italien lägger fram en lag som gör det rättsliga samarbetet mycket svårare, något som påpekats av framstående jurister i den internationella pressen, och i dag även av den amerikanska domaren Calabresi, ordförande i hovrätten i New York, som säger att Italien slagit in på en motsatt väg mot Förenta staterna och hela det internationella samfundet.
Men vi har under alla omständigheter fritt framfört vår åsikt. Tajani gjorde samma sak i diskussionen, eftersom han tillbakavisade dessa argument med andra argument. Därför förstår jag uppriktigt sagt inte vad vår talman skulle göra, om det inte är att försvara detta parlaments befogenheter som i enlighet med artikel 2 garanterar det parlamentariska mandatets oberoende och, med tanke på att vare sig jag eller Barón har kränkt några av de uppföranderegler som anges i arbetsordningen, så anser jag att Fontaine inte bör göra någonting. Jag tycker dessutom det verkar absurt att Tajani skulle klaga över en påstådd inblandning i andras affärer och därefter begära att talmannen skall göra samma sak. Jag vill därför att ni, herr talman, framför till Fontaine att vi vill veta om och i så fall hur hon tänker reagera på brevet från Tajani, innan denna session är slut.
Jag kommer naturligtvis att informera talmannen om er begäran. Jag är övertygad om att Fontaine kommer att svara så snart som möjligt.
Herr talman! Det gäller fortfarande något personligt. Jag tror inte att talman Fontaine behöver några lektioner i parlamentarisk rätt för att veta vad hon skall göra.
Jag tänker på det brev som jag skickade i går till talmannen. Nyhetsbyråerna är inte min informationskälla, utan snarare texten till den skrivelse som jag skickade till talmannen Fontaine för att fråga om hon ansåg det vara lämpligt att ingripa efter vissa uttalanden som gjorts i denna kammare från ordföranden för den socialistiska gruppen, Barón Crespo, och av andra parlamentsledamöter från samma grupp. Jag kan inte minnas att jag nämnde Napoletano i skrivelsen, men jag hyser inga betänkligheter inför att bemöta vissa av hennes påståenden.
Problemet är inte att Europaparlamentet lägger sig i det italienska parlamentets verksamhet, utan att det i denna kammare, i går och i förrgår, dvs. alltsedan sessionen inleddes, har framförts synpunkter som innebär en inblandning i det italienska parlamentets verksamhet. När man flera gånger begär en bekräftelse på att de lagar som godkänts stämmer överens med det som beslutats av ministerrådet och ingen ifrågasätter rådets bedömning, så upprepar jag, och jag kommer att fortsätta upprepa, och detta sade jag redan i går till Napoletano och den socialistiska gruppen, att de har gjort inlägg i en fråga som gäller interna italienska angelägenheter - det italienska parlamentet, tack gode Gud, är fortfarande suveränt, och behöver inte ställas under förmyndare - som, i fallet internationella brottsutredningar, gäller verifiering av en lag om ratificering av ett avtal mellan Italien och Schweiz och den grundläggande regeln är den som tillämpar artikel 3 i den europeiska konventionen om rättsligt samarbete som undertecknades i Strasbourg av samtliga europeiska stater och som gäller i Italien sedan 1961. I artikel 3 anges skyldigheten för den stat som mottar en begäran om utredning i annan jurisdiktion att skicka originalen till alla de handlingar som har bevisvärde eller en vidimerad kopia av dem, till den stat som begärt samarbetet. Här handlar det inte om att inte bekämpa terrorismen; vi har alltid varit, som politisk kraft och som nationell regering, en del av den politiska kraft som genom sin statsminister gör kraftfulla ansträngningar för att bekämpa terrorismen. Jag vill inte att man i denna kammare på ett förvanskat sätt framför åsikten att godkännandet av en lag som gäller tillämpningen av artikel 3 i den europeiska konventionen om rättsligt samarbete, som många gånger har kränkts av italienska domare, skall prånglas ut som en lag som underlättar för terrorister, för det är inte sant. Därför denna begäran om ett ingripande, som jag anser lämpligt, från talman Fontaine.
Nästa punkt på föredragningslistan är betänkande (A5-0313/2001) av González Álvarez för Europaparlamentets delegation till förlikningskommittén om förlikningskommitténs gemensamma utkast till Europaparlamentets och rådets direktiv om allmän produktsäkerhet (3644/2001C5-0298/20012000/0073(COD)).
. (ES) Herr talman! Jag tror inte att jag kommer använda mina fem minuter.
Detta är tredje behandlingen och förlikningsprocessen har pågått länge. Jag välkomnar den dialog som har funnits mellan rådet, kommissionen och Europaparlamentet, den underlättade saker och ting mycket. Naturligtvis kan inte alla bli helt nöjda med ett förlikningsresultat. Resultatet brukar bli ganska bra, men med vissa brister.
Jag anser att de övriga två institutionerna har tagit med viktiga ändringar ur de första ändringsförslag som Europaparlamentet lade fram under första behandlingen. Ett exempel på detta är att man inte enbart beaktar tillverkarnas ansvar för produktsäkerheten, utan även distributörernas; tydlig information om möjliga risker på alla unionens medlemsstaters språk, snabbare informationsutbyte, ökat samarbete mellan medlemsstaterna för att undvika att farliga produkter kommer ut på marknaden, och även tillbakadragande av produkter som anses vara farliga och som redan förekommer på marknaden. Ytterligare ett ändringsförslag togs med, vars avsikt var att innefatta vissa välgörenhetsbutiker i Förenade kungariket i detta direktiv, även om det inte riktigt utformades som kollegerna från Förenade kungariket ville. Enligt min åsikt togs dock en stor del av Europaparlamentets förslag med.
Emellertid togs inte alla ändringsförslag med, och med avsikten att få med de punkter som inte hade accepterats av de andra institutionerna, lade vi under andra behandlingen fram sju ändringsförslag, dock endast sju stycken. Dessa ändringsförslag handlade om något mycket viktigt för oss: att kommissionen innefattar tjänster i det förslag som den är i färd med att utarbeta och som skall vara klart år 2003. Detta är enligt min åsikt en mycket viktig fråga, eftersom säkerheten inom tjänstesektorn bör ges samma vikt som det direktiv vi behandlar i dag.
Försiktighetsprincipen som det talas så mycket om, men som sällan tillämpas i praktiken, måste även den beaktas. Detta innebär att denna princip skall tillämpas vid befogade misstankar om att en produkt inte är säker. Dessutom finns det en möjlighet till en extern certifiering som kompletterar den officiella certifieringen. Det finns även ett avtal om kommittéförfarande som i det här fallet inte heller blev vad parlamentet ville, men i ett annat ändringsförslag tas dock fortsatt och regelbunden information till Europaparlamentet och rådet med.
I det slutliga förslaget innefattades även andra frågor som oroade oss.
Jag vill dock understryka en fråga som kommissionen själv föreslog i början, nämligen exportförbud till tredjeländer av produkter som inte anses vara säkra i Europa. Med en marginal av ett fåtal röster förkastades detta förslag i parlamentet och har naturligtvis inte innefattats i det slutliga dokumentet. Som föredragande måste jag säga att det kanske är det som oroar mig mest. Jag tror att det finns en verklig risk för att skrupelfria personer, och detta ser vi dagligen, exporterar produkter som inte är säkra till tredjeländer. Den här frågan oroar mig väldigt mycket. Vi har fått ett muntligt löfte från Europeiska kommissionen om att det kommer att finnas mycket strikt kontroll för att sådant inte skall inträffa, men det skulle ha varit tryggare om detta hade innefattats i förslaget eftersom det då inte skulle finnas några risker för att produkter som vi européer anser vara farliga exporteras till tredjeländer.
Herr talman, trots att en tagg sitter kvar i föredraganden på grund av att ett uttryckligt förbud mot export till tredjeländer av produkter som inte anses vara säkra inte har innefattats i direktivet, anser jag, som jag sade i början, att detta förslag visserligen inte är det bästa för rådet och kommissionen, och kanske inte heller för parlamentet, men det är resultatet av det förlikningsförfarande förslaget har gått igenom, och det har i alla fall funnits en mycket givande dialog mellan alla institutionerna och det är jag mycket nöjd med.
. (DE) Herr talman, ärade kolleger! Den inre marknaden kan bara säkerställas om lämpliga åtgärder vidtas på ett förnuftigt sätt inom området utan inre gränser och om även konsumenternas säkerhet garanteras. Vi behöver enhetliga skyddsnivåer och inte olika skyddsnivåer. Det här förslaget syftar till att garantera dessa enhetliga skyddsnivåer. Det är ju så att konsumenterna de senaste åren har gjorts alltmer osäkra, å ena sidan genom bedrägerier, å andra sidan genom den vetenskapliga utveckling som glädjande nog äger rum. I denna utveckling har man gång på gång kunnat konstatera att de konsumtionsvaror som fanns i handeln inte längre uppfyller de säkerhetskrav som motsvarar dagens kunskapsnivå. Av denna anledning är det desto viktigare och nödvändigare att detta betänkande nu ligger framför oss. Föredraganden skall också ha tack för att hon har engagerat sig på ett avgörande sätt.
Synnerligen viktigt är det att detta direktiv skall gälla för produkter oberoende av vilken form marknadsföringen av dem har. Detta är ett beslut enligt vilket man tar hänsyn till utvecklingen på marknaden, och det genom att även distansförsäljning och elektronisk handel ingår.
När det gäller frågan om konsumenternas säkerhet handlar det inte bara, vilket alltid betonas, om barnen och de äldre som de svagare i vårt samhälle, utan säkerheten måste gälla alla. Det är alltså absolut rätt och nödvändigt att vi anstränger oss för att se till att varor som inte längre uppfyller normerna hos oss och som måste tas bort från marknaden, inte på omvägar dyker upp igen i tredjeland och där kanske leder till att människors hälsa skadas.
Jag anser att en av de viktigaste punkterna i det avseendet också är att handeln är med. Respekten för dessa gällande säkerhetskrav kan inte bara garanteras av staten, utan handlarna måste också bidra så att förtroendet mellan handlarna och konsumenterna även i framtiden skall uppvärderas, förbättras. Detta leder dock inte till att det inte längre behövs kontroller, och denna bestämmelse är lika bra som den de facto kontrolleras. Därför kommer övervakningsåtgärderna att vara ytterst viktiga. Nätverket mellan medlemsstaternas tillsynsmyndigheter behövs, och vi hoppas att det kommer att börja fungera så snart som möjligt.
Jag förklarar Europaparlamentets session återupptagen efter avbrottet torsdagen den 4 oktober 2001.
Kära kolleger! Som ni minns förlorade 104 passagerare och 4 anställda på Linateflygplatsen livet den 8 oktober i en tragisk olycka mellan ett litet privatplan och ett SAS-plan som skulle flyga från Milano till Köpenhamn.
Omedelbart efter denna katastrof skickade jag kondoleanser till den italienske och danske premiärministern. Eftersom det slumpade sig så att jag nästa dag var på officiellt besök i Danmark, uttryckte jag även muntligen kondoleanser till de olika myndigheter jag hade tillfälle att möta. Jag var också noga med att offentligen än en gång uttrycka vår solidaritet och djupa medkänsla med offrens familjer.
Nästa punkt på föredragningslistan är det slutgiltiga förslaget till föredragningslista, som har upprättats av talmanskonferensen enligt artikel 110 i arbetsordningen.
Talmannen.Jag vill påpeka att vi skall välja en vice talman som ersättare för Wiebenga. Valet kommer att äga rum på tisdag kl. 12.00. Jag vill påminna om att tidsfristen för ingivande av kandidaturer löper ut i kväll kl. 18.00.
I enlighet med artikel 62.5 i arbetsordningen har jag mottagit invändningar från 95 ledamöter som motsätter sig att delegering av beslutanderätt till utskott tillämpas för Corbeys betänkande om förpackningar och förpackningsavfall, som skulle ha tagits upp till omröstning på tisdag kl. 12.00. Detta betänkande skall således tas upp på föredragningslistan för nästa sammanträdesperiod enligt sedvanligt förfarande.
Fru talman! Jag är föredragande för ärendet om Makedonien som står på föredragningslistan för i morgon. Kommissionen har emellertid just meddelat oss att detta ärende bör dras tillbaka. Såsom föredragande, och även på PSE-gruppens vägnar, föreslår jag att vi stryker detta ärende från morgondagens föredragningslista, i enlighet med artikel 144 i arbetsordningen. Skälet till detta är att vi har fått information om att kommissionen dels vill tillföra mer pengar i stöd till Makedonien, dels tidsmässigt vill utsträcka stödperioden.
Jag föreslår därför att vi drar tillbaka ärendet från denna sammanträdesperiod och i stället tar upp det vid novembersammanträdet. Vi återförvisar således ärendet till budgetutskottet och till de utskott som skall lämna yttranden över detta ärende, dvs. utrikesutskottet och industriutskottet.
Herr Färm, det är helt riktigt, jag kan bekräfta de uppgifterna. Kommissionen håller för närvarande på att utarbeta ett ändrat förslag för att beakta de extra behov av finansiella medel som Internationella valutafonden har aviserat.
Finns det några invändningar mot det förslag som Färm nyss gjorde, och som också sammanfaller med kommissionens förslag?
Talmannen.I enlighet med artikel 114 har jag mottagit invändningar från 37 ledamöter, som motsätter sig att ett förfarande utan betänkande tillämpas för förslaget till rådets beslut om gemenskapens anslutning till Codex Alimentarius-kommittén. Förslaget skulle ha tagits upp under tisdagens omröstning kl. 12.00.
Fru talman! Jag ser att det saknas en viktig fråga på dagordningen och jag tar mig friheten att kort fästa presidiets och kollegernas uppmärksamhet på denna. Den tyska stiftelsen "Minne, ansvar och framtid", som den tyska regeringen och tyska företag står bakom, har beslutat att varken de italienska soldater som tillfångatogs under kriget eller ens stora delar av de civila fångarna ska få någon ersättning för sitt tvångsarbete i Tyskland. De enda som ska åtnjuta skadestånd är de civila som internerades i utrotningslägren. Detta är överraskande och allvarligt. Ur rättslig synpunkt kan man inte rättfärdiga att dessa personer utesluts. Detta skulle dessutom stå i vägen för en stor försoning mellan de europeiska folken efter splittringen på grund av de tragiska erfarenheterna av andra världskriget. Jag tycker att vi måste ingripa för att tillse att denna allvarliga diskriminering när det gäller de tyska skadestånden som drabbar militära och civila italienska före detta fångar inte kommer till stånd.
Fru talman! När jag gick upp i morse hade jag tappat rösten. Jag har tappat rösten och därför vet jag inte om jag kommer att kunna göra mina vanliga röstförklaringar i morgon. Bortsett från detta står jag inte här bredvid vännen Borghezio för att jag har bytt grupp utan för att jag stöder hans förslag om att framföra klagomål på grund av att de före detta militära och civila italienska fångarna inte kommer att få skadestånd. De är alla äldre än 75 år, pensionärer alltså, och har inte fått någon pension av den italienska regeringen. Därför har dessa italienska medborgare, som liksom många av oss har utstått krigets fasor, drabbats ännu hårdare, eftersom de förutom att de inte får detta skadestånd är pensionärer utan pension.
Herr talman! Kollegerna har nog läst i vissa av morgontidningarna i dag, att Frankrike vägrar att erkänna Europaparlamentets extraterritoriella status. Uppenbarligen har den franska regeringen vägrat att utfärda en visering till Republiken Kinas president för att låta honom besöka parlamentet för att delta i ett sammanträde. Detta är ett förnekande av vår status som övernationellt parlament, och jag hoppas att ni kommer att skicka en protest till den franska regeringen om det faktum att president Chen inte fått en visering...
(Applåder) ...och insistera på att vi i Europeiska unionen bör erkänna ett land som har existerat som blomstrande demokrati i ungefär 14 år, och den status det måste få i en värld där demokratier måste samarbeta.
Jag har noterat ert inlägg. Naturligtvis kommer ordförandeskapet att informeras om detta i vederbörlig ordning.
Lagendijk (Verts/ALE). (NL) Herr talman! Denna fråga diskuterades förra veckan i utskottet för utrikesfrågor, mänskliga rättigheter, gemensam säkerhet och försvarspolitik. Vi anser inte att det är bra att bevilja denna begäran om brådskande debatt. Detta av flera skäl: det förefaller vara en teknisk fråga, men det är som vi ser det helt och hållet ett politiskt beslut som måste förberedas väl i parlamentet.
Det handlar om två saker. För det första om framtiden för Europeiska unionens hjälpinsatser på Balkan. Kommer de nu att ske via en byrå eller via delegationer? Det finns många oklarheter om detta. Därför har utskottet begärt att den kommissionär som är ansvarig för detta, Patten, skall komma till utskottet nästa vecka för att diskutera denna fråga med utskottet.
En annan punkt är att detta förslag har väckt en hel del oro i Makedonien. Vi anser att det skulle vara på sin plats att avsätta tid för att diskutera denna fråga ordentligt med de makedoniska myndigheterna innan rådet fattar ett beslut.
Och slutligen har utskottet möjlighet att redan nästa vecka godkänna ett betänkande så att omröstningen om det kan äga rum under nästa sammanträdesperiod i november. Det finns alltså all anledning att inte bevilja denna begäran om brådskande debatt.
Förslaget till rådets beslut om fastställande av gemenskapens ståndpunkt inom den ministerkonferens som inrättats genom avtalet om upprättandet av Världshandelsorganisationen i fråga om Folkrepubliken Kinas anslutning till Världshandelsorganisationen
. Herr talman! Jag rekommenderar att man tillämpar brådskande förfarande för detta dokument, eftersom det också skulle underlätta för Kina att delta vid det kommande mötet i Doha.
Förslaget till rådets beslut om fastställande av gemenskapens ståndpunkt inom ministerkonferensen, upprättad i enlighet med avtalen om upprättande av Världshandelsorganisationen, i fråga om anslutning av det särskilda tullområdet Taiwan, Penghu, Kinmen och Matsu (Taiwan) till Världshandelsorganisationen
. Herr talman! Samma argument för ett brådskande förfarande som i föregående ärende gäller i detta fall, nämligen att också Taiwan skulle kunna delta i mötet i Doha.
Nästa punkt på föredragningslistan är andrabehandlingsrekommendation (A5-0319/2001) från utskottet för sysselsättning och socialfrågor om rådets gemensamma ståndpunkt (8432/1/2001 - C5-0294/2001 - 2000/0195(COD)) inför antagandet av Europaparlamentets och rådets beslut om gemenskapens stödåtgärder inom sysselsättningsområdet (föredragande: Jensen).
. (DA) Fru komissionär! EU:s sysselsättningspolitik är föremål för ett öppet samarbete där medlemsländerna fastställer gemensamma mål, utbyter erfarenheter och värderar varandras resultat och sysselsättningspolitik. Det är en öppen process där de enskilda länderna själva väljer vilka medel de vill använda sig av för att uppnå de gemensamma målen, och vi här i parlamentet ser också väldigt gärna att processen blir mer öppen genom att allmänheten involveras i högre grad. Det betänkande vi behandlar i dag handlar om genomförandet av artikel 129 i Amsterdamfördraget om incitament i sysselsättningspolitiken. Det handlar om anslagen till arbetet med sysselsättningspolitiken under de kommande fem åren, pengar till analyser, statistik, konferenser, rapporter o.s.v. Sysselsättningspolitiken skall utvärderas år 2003. Det blir den första öppna samordning som skall utvärderas och pengarna till sysselsättningspolitiken skall också användas till denna utvärdering.
Vid första behandlingen i parlamentet antog vi 17 ändringsförslag till kommissionens förslag, och dessa gällde följande frågor. Vi vill gärna se ett ökat deltagande från arbetsmarknadens parter och de lokala och regionala myndigheterna i processen och öka allmänhetens fokusering på resultaten inom informations- och sysselsättningspolitiken. Vi vill öka fokuseringen på jämlikheten inom sysselsättningspolitiken, få fram andra förslag beträffande parlamentets deltagande och gärna titta på överensstämmelsen med annan gemenskapsverksamhet. Sist, men inte minst, vill vi gärna införa pilotprojekt som skulle kunna stärka informationen och utvecklingen av metoder inom sysselsättningspolitiken på både lokal och regional nivå. Parlamentet föreslog med anledning av detta en höjning av budgeten.
Fru talman! Jag vill ta upp en fråga i kammaren som jag är säker på att man kommer att välkomna. Jag gör det i egenskap av Labourpartiets talesman för Nordirland. Kammaren vill säkert välkomna nyheten om fredsprocessen i Nordirland och överlämnandet av vapnen. Det utgör ett föredöme när det gäller vad som kan uppnås genom fredliga förhandlingar.
Vi måste hylla de som varit delaktiga i fredsprocessens svåra tider och i de pågående förhandlingarna. Vi måste också nämna beslutsamheten hos de delaktiga personerna, däribland David Trimble, och inte minst en ledamot av detta parlament, John Hume, som har kämpat för freden i över trettio år.
Herr Cashman! Denna goda nyhet gläder mig, särskilt med tanke på att jag var på officiellt besök i Irland i förra veckan och vi alla självklart har gått i väntan på denna nyhet. Jag tackar för ert inlägg.
Fru talman! Som ni informerades om tidigare i veckan var jag i Skottland för att protestera mot atomubåtsbasen Trident där, och jag anhölls. Vilken är situationen när det gäller vår immunitet i andra medlemsstater? Jag trodde inte att vi kunde anhållas under sådana omständigheter.
Jag har inget emot den skotska polisen. De var oerhört artiga. De kände till begreppet fredliga demonstrationer. Kanske borde de utbilda polisen på platser som Genua och visa dem hur man skall reagera inför fredliga protester.
Vilken är situationen när det gäller vår immunitet? Jag störde inte den allmänna ordningen, utan jag försökte upprätthålla den, genom att hjälpa till att avskaffa kärnvapnen i världen. För det andra, när det gäller min immunitet: Räknas den inte när jag befinner mig i ett annat land?
Fru McKenna! Jag har naturligtvis blivit informerad om er situation och är glad att se er här ibland oss igen. Vi kommer att utreda situationen mycket grundligt mot bakgrund av gällande bestämmelser. Om det visar sig nödvändigt kommer jag att vidta de åtgärder som krävs för att parlamentarikernas skydd skall kunna garanteras på ett korrekt sätt.
Fru talman! Skulle jag, efter detta inlägg som inspirerats av osminkat egenintresse, kunna få komma tillbaka till mer viktiga saker i dag. Jag skulle vilja ge mitt stöd till min kollega Cashman, och särskilt betona att detta parlament mycket aktivt har gett sitt stöd till freds- och försoningsprocessen i Nordirland. Det har varit en lång, och tidvis vacklande väg för att uppnå fred, och ingen vet det bättre än vår egen nobelprisvinnare, John Hume.
Jag växte upp i Nordirland i skuggan av våld, terrorism och hotelser. Vi bevittnar nu en annan milstolpe med återkomsten av freden för kommande generationer. Skulle jag därför kunna få be er att på Europaparlamentets vägnar skriva till alla de personer som har varit delaktiga och gratulera dem till detta stora initiativ. Jag hoppas också att det belgiska ordförandeskapet skulle vilja göra detsamma på rådets vägnar för de femton medlemsstaterna.
Fru McCarthy! Jag uppfyller gärna era önskemål. Jag kan tala om att alla jag mötte var mer än medvetna om att Europaparlamentet alltid har stött fredsprocessen i Nordirland.
Fru talman! Jag vill inte försena överläggningarna, men bara för att följa upp punkten om parlamentarisk immunitet, som har lagts fram vid ett antal tillfällen. Jag skulle kunna ha fel, men som jag förstår det är syftet med parlamentarisk immunitet för parlamentsledamöter som agerar inom parlamentet - inte utanför parlamentet - att tillåta en ledamot att företräda sina väljare. Det är inte nödvändigtvis för att man skall kunna företräda sina egna åsikter på vilket sätt som helst. Med andra ord, när man är utanför parlamentet är man precis som alla andra. Man får stå på egna ben.
Herr Beazley! Som ni vet är immunitetsfrågorna alltid mycket känsliga frågor, och vår kollega Duff skall utarbeta ett betänkande om den här frågan. Jag föreslår att han också tar hänsyn till de högst intressanta aspekter ni just pekade på, så att vi får ett så heltäckande dokument som möjligt när det gäller den här situationen. Jag är därför tacksam om Duff vill komplettera sin studie.
Fru talman! Som italienare vill jag uttrycka min tacksamhet mot McKenna för hans uppmaning till den italienska polisen att försöka imitera den skotska. Jag vill också uttrycka min solidaritet med honom för hans olyckshändelse och min uppskattning för hans sociala engagemang. Jag tackar för den italienska polisens räkning, en poliskår som emellertid knappast har något att lära av Europas övriga poliskårer. Säkerligen var den skotska polisen hövlig och korrekt, för även om polisen borde imitera en annan poliskår, så borde kanske också demonstranterna imitera andra demonstranter, dvs. polisen uppträdde säkerligen hövligt och korrekt eftersom demonstranterna som var tillsammans med McKenna inte imiterade demonstranterna i Genua.
Nästa punkt på föredragningslistan är Europeiska rådets rapport från och kommissionens uttalande om mötet den 19 oktober i Gent.
. (NL) Fru talman, herr kommissionsordförande, damer och herrar i Europaparlamentet! Enligt god tradition kommer jag i dag, några dagar efter Europeiska rådets sammanträde i Gent, för att göra en redovisning av de diskussioner som fördes där. Ni kan vara lugna, jag skall vara kortfattad och saklig.
Fru talman! Jag vill ta upp en ordningsfråga när vi nu i dag skall rösta om den viktigaste handling vi har att ta ställning till här, det vill säga budgeten. I går dog nio personer i en trafikolycka i S:t Gotthard-tunneln. Detta måste få oss att ta ett större ansvar när vi under punkten "infrastruktur" röstar om insatser från Europas sida för att lösa problemet med trafik genom Alppassen. Dessa insatser är nödvändiga och kan inte skjutas upp längre.
I dag skall vi diskutera öppnandet av Mont Blanc-tunneln, där det finns många ekonomiska och miljömässiga problem. Låt oss också komma i håg att olyckan i S:t Gotthard till stor del orsakades av det trafiköverskott som S:t Gotthard, Brennerpasset och andra Alppass har fått ta emot just eftersom Mont Blanc-tunneln har varit stängd. Då måste vi med övertygelse rösta för infrastruktur som snabbar upp ombyggnaden av järnvägstunnlarna genom Brennerpasset och Fréjus och lägga om transporterna från väg till järnväg, till fromma för trafikanternas säkerhet liksom för miljön. Låt oss komma i håg det när vi röstar.
Förslag till ändringar till avsnitten I, II, IV, V, VI, VII och VIII till förslaget till allmän budget för budgetåret 2002 för Europaparlamentet, Rådet, Domstolen, Revisionsrätten, Ekonomiska och sociala kommittén, Regionkommittén, Ombudsmannen och Europeiska tillsynsmannen för dataskydd
Maij-Weggen (PPE-DE). (NL) Fru talman! Jag har en muntlig ändring av ändringsförslag 192. Den gamla texten lyder enligt följande, den är mycket kort: And furthermore research-projects making use of primates are also excluded. (Och dessutom är även forskningsprojekt där primater används uteslutna.) Jag skulle vilja att detta ändras till: Financing of research-projects making use of primates is suppressed within two years, unless it is proved that alternatives are not available. (Finansiering av forskningsprojekt där primater används förbjuds inom två år, såvida det inte är bevisat att det inte finns några alternativ.) Om det ändringsförslaget godkänns så kan det kombineras med 372. Då har vi en bra text. Jag har avtalat det här med Buitenweg.
(Eftersom fler än tolv ledamöter reste sig, beaktades inte det muntliga ändringsförslaget.) I slutet av omröstningen
Fru talman! Nyss kunde vi höra entusiastiska applåder när den slutliga omröstningen hade genomförts. Jag har inte svårt att tänka mig varför, eftersom det alltid är en långdragen process. Men trots det skulle jag vilja lägga fram ytterligare ett ändringsförslag för omröstning. Egentligen borde jag ha gjort det i början, men då gick vi vidare med omröstningen. Det handlar om revisionsrätten. Nu har vi röstat om ett belopp på en miljon på posten för byggnaden av en byggnad för revisionsrätten, vilket är nödvändigt inför utvidgningen. Vi i budgetutskottet skulle vilja att ytterligare sex miljoner euro placeras i reserven så att extra kapital kan skjutas till under det kommande året. Det för i slutändan med sig en rad besparingar för skattebetalarna och ger dessutom extra utrymme i framtida budgetplaner. Därför ber jag er än en gång att ta upp det här ändringsförslaget till omröstning, det innebär alltså sex miljoner euro extra i reserven på budgetpost 206.
Betänkande (A5-0330/2001) av Costa Neves för budgetutskottet om förslaget till Europeiska unionens allmänna budget för budgetåret 2002 (C5-0300/2001 - 2000/2324(BUD)) och ändringsskrivelse nr 1/2002 till förslaget till Europeiska unionens allmänna budget för budgetåret 2002 (12733/2001 - C5-0495/2001) (Avsnitt III - kommissionen)
Fru talman! Omröstningen är redan gjord, men under omröstningen av budgeten uttalade vi oss emot den här tanken, ändå försvann den delen från budgeten. Nu röstar vi för det avsnittet, vilket strider mot hur vi röstade om budgeten. Det finns alltså en motsägelse här som denna kammare måste vara medveten om. Men det stämmer att omröstningen redan är gjord.
Betänkande (A5-0329/2001) av Buitenweg för budgetutskottet om förslaget till Europeiska unionens allmänna budget för budgetåret 2002 (C5-0300/2001 - 2000/2325(BUD)) och
om ändringsskrivelse nr 1/2002 till förslaget till Europeiska unionens allmänna budget för budgetåret 2002 (12733/2001 - C5-0495/2001)
Jag förklarar Europaparlamentets session återupptagen efter avbrottet torsdagen den 25 oktober 2001.
Kära kolleger! Sedan vår senaste session har terrorismen tyvärr på nytt drabbat Spanien hårt. Den 7 november mördades den baskiske domaren och juridikprofessorn José María Lidón Corbi när han lämnade sin bostad i Getxo.
Dagen innan hade terroristerna sprängt en bilbomb i Madrid varvid ett hundratal människor skadades.
Jag framförde omedelbart mitt och Europaparlamentets djupaste beklagande till offrets anhöriga samt våra förhoppningar om ett snabbt tillfrisknande för dem som skadades i detta attentat.
Ännu en gång har ETA-terroristerna visat sitt förakt för människoliv och avslöjat att de förkastar själva rättsstatens princip. Genom att denna gång angripa en domare bevisar terroristerna åter detta.
I går drabbades Algeriet av katastrofartade oväder som hittills medfört 538 dödsoffer och 316 skadade.
Jag framförde genast vår djupa sorg till det algeriska folket över den naturkatastrof som drabbat Alger samt vårt djupa deltagande i den mänskliga tragedi som landet genomlider. Jag har också bett president Bouteflika att framföra våra kondoleanser till de drabbades anhöriga. Det är min innerliga önskan att Europeiska unionen kommer att bidra aktivt till det katastrofbistånd som snarast bör organiseras.
I Afghanistan dödades i går tre journalister i ett bakhåll som organiserats av talibanerna. Johanne Sutton, Pierre Billaud och Volker Handloik dog medan de utövade det yrke som var deras lidelse. Tack vare deras mod tillät de oss alla att ständigt hålla oss underrättade om händelserna i Afghanistan. Jag skulle vilja att vi hedrar deras minne och att vi framför vårt djupaste deltagande till deras familjer och arbetskamrater.
I eftermiddag, för mindre än en timme sedan, störtade ett amerikanskt linjetrafikplan över stadsdelen Queens i närheten av John F Kennedy-flygplatsen i New York. Ombord befann sig över 260 passagerare och besättningsmedlemmar. För närvarande känner vi varken till det exakta antalet offer eller de närmare omständigheterna för denna tragedi. Jag ber er mina kära kolleger att hedra alla dessa offer med en tyst minut.
Kära kolleger! Jag har den stora glädjen att hälsa vår kollega Olivier Dupuis välkommen tillbaka bland oss efter fjorton dagars fängelsevistelse i Laos.
(Applåder) Jag skulle vilja tacka alla dem som bidragit till denna lyckliga upplösning. Vid de åtgärder som jag själv vidtagit både inför rådets tjänstgörande ordförande, minister Michel, och inför Javier Solana underströk jag med allvar och eftertryck att det inte är tillåtligt att man i ett land med vilket Europeiska unionen den 29 april 1997 undertecknade samarbetsavtal i fjorton dagar kvarhåller en europeisk parlamentsledamot, tre andra medborgare från Europeiska unionen och en rysk medborgare, med förakt för den mest elementära av de mänskliga rättigheterna och de skyldigheter som följer av samarbetsavtalet. Jag uppmanar kraftigt de laotiska myndigheterna att respektera de demokratiska principer som de skrivit under på och att utan villkor frige alla de personer som fortfarande är fängslade på grund av sina åsikter.
Fru talman, kära vänner! Jag vill börja med att tacka herr Zimeray som omplacerade Vientiane så snart vi fick möjlighet att tala med honom. Tio dagar efter det att vi fängslats, erbjöd han sig genast att försvara oss och underrättade oss om de åtgärder som ni omedelbart vidtagit; han underrättade oss även om de ingripanden som inletts av många kolleger, i synnerhet av Brok samt av kolleger och vänner i utskottet för utrikesfrågor liksom av många andra kolleger.
Fru talman! Jag skulle vilja tacka er och alla kolleger personligen och uppriktigt; jag vänder mig här till Ignacio Salafranca, Jules Maaten och många andra. Jag anser att detta initiativ bör följas upp och tror att det för övrigt finns med i förslaget till föredragningslista för denna session. Förhållandena i Laos är eländiga. Jag skulle vilja påminna alla kollegerna att vi var där för att bistå fem bortglömda fångar, desaparecidos, men det finns hundratals och åter hundratals andra; förhållandena i de laotiska fängelserna är ohyggliga; dessa människor har inte ens rätt till en orättfärdig rättegång, de dör bortglömda utan att ha fått träffa sina anhöriga. Detta är tyvärr en vanlig situation.
Överallt råder korruption. Sådan är situationen i Laos. Jag hoppas att vi får möjlighet att arbeta tillsammans för att denna situation skall ändras så snart som möjligt.
Protokollet från sammanträdet torsdagen den 25 oktober har delats ut.
Fru talman! Jag ställde ju redan direkt efter omröstningen om budgetplan 2002 frågan om exakt hur omröstningen om budgetpost B3-306 gick till. Samordnaren i min grupp och jag hade lämnat in en skrivelse till er för att än en gång få detta prövat. Till dags dato har vi inte fått något svar. Såtillvida skulle jag vad denna punkt beträffar vilja inlägga protest mot protokollet för att denna punkt också skall bli ordentligt klarlagd.
Om bakgrunden: Vi hade röstat om ett reservbelopp - om belopp och motiveringar. Man hade planerat att genomföra en gemensam omröstning om detta och endast avgöra en kort passage i motiveringarna genom delad omröstning, men då skred man plötsligt till delad omröstning om belopp och motiveringar. Detta var inte enligt planerna. Jag anhåller alltså om prövning av detta och ber att få denna reservation införd i protokollet!
Nästa punkt på föredragningslistan är omröstning om begäran om brådskande förfarande i enlighet med artikel 112.
Förslag till rådets förordning om främjande av omställning av de fartyg och fiskare som fram till och med 1999 var beroende av fiskeavtalet med Marocko (KOM(2001) 384 - C5-0407/2001 - 2001/0163(CNS))
. (ES) Herr talman, kära kolleger! I går kväll antog fiskeriutskottet vår kollega Miguélez Ramos betänkande om omställning av de fartyg och fiskare som påverkas av att fiskeavtalet med Marocko inte förnyades.
Jag vill betona inför kammaren att detta betänkande begränsas till reglering av tekniska aspekter av de sociala åtgärder som riktas till de många berörda. För de medlemsstater som berörs av denna omställning är detta en mycket känslig fråga ur social synpunkt, och därför även politiskt sett.
Herr talman, kära kolleger! Jag vill därför be plenum att rösta för rådets begäran om brådskande förfarande, så att rådet (fiske) kan diskutera den här frågan vid det sammanträde som är planerat att äga rum den 27 november.
. (EN) Herr talman! Budgetutskottet är välvilligt inställt till våra vänner i fiskeriutskottets behov. Ett medlingsmöte kommer emellertid att äga rum den 21 november och de olika institutionerna har ännu inte kommit överens om hur avtalet skall slutföras eller ens i vilken kategori det skall slutföras. Mot bakgrund av ett beslut som rådet (budget) fattade i förra veckan råder det stor förvirring på vår sida om hur vi skall hantera det här. Jag skulle därför önska att vi inte behandlar det som brådskande och skjuter upp behandlingen till efter medlingsmötet den 21 november.
Herr talman! Jag stöder Wynn. Det gläder mig att budgetutskottet har en ansvarsfull inställning i den här frågan för det skulle inte vara godtagbart att driva igenom detta som ett brådskande förfarande utan debatt. Vi måste vara mycket försiktiga med hur vi använder de europeiska skattebetalarnas pengar och vi måste vara förutseende. Redan för ett antal år sedan sades det i detta parlament att Marocko inte skulle gå med på ytterligare ett avtal med EU. Det visste vi då och vi borde ha förberett oss på det.
Detta är inte en unik situation, den kommer att inträffa igen. Just nu håller vi på att diskutera ett viktigt avtal med Mauretanien. Den dagen kommer att komma när Mauretanien säger till EU att man inte längre vill ha ett sådant avtal. Vad skall vi göra då? Vi behöver verkligen ta itu med denna fråga, för det första gäller det hur vi ordnar vår gemensamma fiskeripolitik och för det andra gäller det hur vi använder offentliga medel. Det sätt på vilket detta har forcerats fram är oacceptabelt.
Detta är inte något som bör beslutas i ett brådskande förfarande för vi har vetat om att det här problemet skulle komma i flera år. Vi måste vara ytterst försiktiga med hur vi använder de europeiska skattebetalarnas pengar. Jag förstår fiskets problem, men vi måste vara mera ansvarsfulla.
Herr talman! Jag vill bara säga att budgetutskottet inte har fattat några som helst beslut i den här frågan. Många av ledamöterna i budgetutskottet - särskilt från min grupp - anser att ett brådskande förfarande är fullständigt berättigat. Vi har förståelse för de skäl som ordföranden för fiskeriutskottet har angett. I det här fallet anser vi att det är nödvändigt med en rättslig grund och hur som helst, om det blir nödvändigt att ändra denna grund ur budgetsynpunkt till följd av förhandlingarna med rådet den 21 november, kan detta göras utan problem.
Därför anser jag inte att parlamentets ståndpunkt skadas om parlamentet godtar ett brådskande förfarande och röstar om Miguélez Ramos betänkande i dag. I betänkandet tas de tekniska frågorna i kommissionens förslag till omställning av flottan upp i högre grad än budgetfrågorna, som kommer att behandlas i ett annat betänkande.
Herr talman! Vi känner till situationen. Fiskeavtalet med Marocko kunde inte förnyas, och det betyder att fiskerisektorn i Spanien och delvis i Portugal nu befinner sig i ett svårt läge. Kommissionen har också på uppmaning av rådet bemött detta med ett förslag om ett omstruktureringsprogram, och jag vill än en gång säga: Här handlar det inte om fiskeavtalet med Mauretanien, utan det handlar om ett omstruktureringsprogram för den spanska flottan, och för en del av den portugisiska flottan. Det handlar om att betala skrotningsbidrag. Det handlar om att vidta sociala åtgärder. Jag anser att det är riktigt att å ena sidan säga: Budgetfrågan kopplar vi bort från den rättsliga grunden. Men kommissionen vädjar om att den rättsliga grunden för detta omstruktureringsprogram skall behandlas snabbt. Därför stöder vi anmodan om brådskande förfarande.
Förslaget till Europaparlamentets och rådets beslut om Europeiska gemenskapens bidrag till den globala fonden för bekämpning av hiv/aids, tuberkulos och malaria
Herr talman! Jag motsätter mig brådskan i princip, inte i sak. Jag är övertygad om att vi alla stöder en global hälsofond och ordförande Prodi garanterade 120 miljoner euro vid G8-mötet i juli. Jag och många med mig är emellertid ytterst besvikna över att kommissionen har dröjt till november med att lägga fram några verkliga förslag. Nu begär den ett brådskande förfarande vilket i sak innebär att rådet och parlamentet inte får någon tid alls för att debattera eller ändra detta förslag. Det ser ut som att vi bara skall lämna över en check och sedan är det slut med det.
Kommissionen föreslår också att detta skall finansieras genom att man tar 60 miljoner euro från ett fiskeavtal och 60 miljoner euro från Europeiska utvecklingsfonden (EUF). I sin resolution i denna kammare av den 25 oktober betonade denna kammare att bidragen skall utgöras av nya och kompletterande anslag och så är inte fallet. Just nu ser det ut att vara en engångsutbetalning.
Jag skulle gärna vilja höra en garanti från kommissionen att man skall finna en rättslig grund för en hållbar finansiering av den globala hälsofonden efter 2000 och lägga fram den så snart som möjligt. Jag skulle önska en försäkran om att det kommer att vara nya pengar och att parlamentet och rådet kommer att hållas fullt informerade och delaktiga, så att vi spelar en lagstiftande roll i denna process. Som parlamentariker kan vi inte behandlas på det här sättet.
. (EN) Herr talman! Det är inte någon mening att tala om gamla pengar eller nya pengar när det inte finns några pengar!
Om vi inte kommer överens i denna fråga i år med ett brådskande förfarande kommer det inte att finnas några pengar för den globala hälsofonden nästa år. Jag vet att det är svårt att få 60 miljoner euro från EUF, men det är uppriktigt sagt ett annat problem. Om vi vill ha 60 miljoner euro från den allmänna budgeten så måste vi gå med på att använda brådskande förfarande för det. I annat fall kommer det inte att finnas några pengar för den globala hälsofonden.
Det första är mindre viktigt: i den första punkten om beslut om brådskande förfarande handlar den första punkten om avtalet med Marocko. Jag var här och röstade för, men det framgår inte av sammanträdesprotokollet. Jag var närvarande och gjorde ett inlägg omedelbart efteråt.
Nästa punkt: i går morse fastställdes tidsfristen för att lämna in ändringsförslag till förslaget till betänkande om handlingsprogrammet om påskyndande insatser mot hiv/aids, malaria och tuberkulos till i dag kl. 10.00, och debatten om detta förslag var planerad att hållas sent i kväll. Grupperna arbetade i går för att lägga fram ändringsförslag och i dag ser jag i protokollet att debatten kommer att genomföras onsdagen den 28 november, och att tidsfristen för att lämna in ändringsförslag går ut torsdagen den 22 november.
Jag påpekar å utskottets för utveckling och samarbete vägnar att det inte går att arbeta med kommissionens text, vilken vi arbetade med i går. Det finns bara en version på ett enda språk, men dessutom finns flera olika versioner på detta språk som skiljer sig sinsemellan.
I den senaste versionen - för ge ett exempel, herr talman - står det att kommissionen föreslår ett engångsbidrag på 120 miljoner och det anges inte om detta belopp är i euro, dollar eller någon annan valuta. Kommissionen måste lägga fram en text som är korrekt och meddela oss vilken version som är den slutliga, på samtliga språk.
När det gäller frågan från utskottet för utveckling och samarbete, är handlingarna inte färdigställda, precis som ni sade. Detta är skälet till varför den sköts upp till den 28 november. Detta kommer också att ge utskottet litet mer tid att diskutera frågan och se till att texten blir korrekt. Detta var grunden till diskussionen, och ni gjorde helt rätt när ni tog upp frågan.
Herr talman! I egenskap av någon som ständigt i denna kammare har uppmanat ordförandeskapet om en förtida rapport om utvecklingen av våra egna personalreformer, kan jag vara den förste att välkomna det faktum att vi i går fick ett brev från talmannen om denna fråga. Det var ett odaterat brev, men jag antar att det skickades i går. Jag vill emellertid återigen uttrycka ett önskemål om att vi fortfarande behöver mer information. Fontaine skriver i sitt brev: " Jag anser att det är dags att ge alla ledamöter största möjliga information" . Jag är rädd att detta inte är " största möjliga information" , eftersom hälften av den är ett brev till Prodi.
Jag vill att ni ber presidiet och ordförandeskapet att så snart som möjligt ge oss i kammaren en jämförelse mellan de föreslagna personalreformerna i denna parlamentariska institution och de reformer som man föreslår att genomföra i kommissionen. Och med tanke på att kommissionen den 28 oktober antog sin nya personalstrategi, skulle vi vilja ha en förtida diskussion i kammaren med kommissionär Kinnock om hans reformer, och med ordförandeskapet om deras reformer, så att ledamöterna blir informerade på ett lämpligt sätt. Vi måste få en möjlighet att diskutera detta och förstå varför kammarens talman i mångt och mycket föreslår helt olika förändringar jämfört med dem som föreslås för kommissionen. Jag är i likhet med många andra kolleger bekymrad över detta annorlunda förhållningssätt.
Herr Harbour! Er fråga är välformulerad och presidiet har förstått den till fullo. När det kommer till kritan är kammaren en oberoende institution. Jag kommer naturligtvis att så kraftfullt som möjligt vidarebefordra ert budskap till ordförandeskapet, så att frågan kan få sin lösning. Jag är säker på att alla känner till att det pågår en diskussion inom kommissionen just nu. Fram till dess man har klargjort den övergripande situationen, kan inte heller parlamentet dra några bestämda slutsatser.
Jag har inte brevet med mig, men talmannen har påpekat i det att talmanskonferensen och presidiet var ganska enhälliga när det gäller den ståndpunkt man antog. Som jag har sagt är parlamentet oberoende, och frågan kommer att kunna diskuteras ytterligare. Det råder ingen tvekan om det.
Det europeiska området för forskningsverksamhet (Flerårigt program 2002-2006 för EG och Euratom)
Nästa punkt på föredragningslistan är den gemensamma debatten om följande två betänkanden:
(A5-0376/2001) av Gérard Caudron för utskottet för industrifrågor, utrikeshandel, forskning och energi om förslaget till Europaparlamentets och rådets beslut om Europeiska gemenskapens fleråriga ramprogram 2002-2006 för verksamhet inom området forskning, teknisk utveckling och demonstration med syfte att främja inrättandet av det europeiska området för forskningsverksamhet (KOM(2001) 94 - C5-0087/2001 - 2001/0053(COD));
(A5-0355/2001) av Gérard Caudron för utskottet för industrifrågor, utrikeshandel, forskning och energi om förslaget till rådets beslut om Europeiska atomenergigemenskapens fleråriga ramprogram 2002-2006 för verksamhet inom området forskning och utbildning med syfte att främja inrättandet av det europeiska området för forskningsverksamhet (KOM(2001) 94 - C5-0171/2001 - 2001/0054(CNS)).
. (FR) Herr talman, herr kommissionär, kära kolleger! Innan jag börjar mitt inlägg om det sjätte ramprogrammet om forskning - ett omfattande program med en preliminär budgetram på 17,5 miljarder euro, inklusive Euratom - vill jag varmt tacka alla de som hjälpt mig med denna digra uppgift. Jag vill nämna det svenska och belgiska ordförandeskapet, Europeiska kommissionen och kommissionär Busquin, ordförande Westendorp och sekretariatet för utskottet för industrifrågor, utrikeshandel, forskning och energi (ITRE-utskottet), vidare gruppadministratörerna, min assistent Gaëlle Le Bouler, de kolleger som varit " skuggföredragande" för ITRE-utskottet, föredraganden av yttranden och skuggföredraganden från de utskott som utsetts att avge yttranden samt gruppsamordnarna.
Jag tror att jag nu, utan större risk för att bli motsagd, kan säga att vi har uträttat ett helt enastående gemensamt arbete. Det kommer för övrigt att visa sig vid omröstningen, jämfört med omröstningarna om fjärde och inte minst femte ramforskningsprogrammet.
Kommen så här långt tror jag att detta i mycket hög grad är resultatet av en dubbel strävan. Först och främst vad gäller formen, en strävan hos mig som föredragande, som alltid har sagt att jag vill representera en bred majoritet i parlamentet och vara dess språkrör. Därefter vad gäller sakfrågan, en strävan att redan i inledningsskedet av vårt arbete stödja principen, grundstrukturen och budgetramen i kommissionär Busquins förslag. Detta stöd har därefter kompletterats och kommer att fortsätta kompletteras med förslag till ändringar, som är resultatet av ett brett samråd med den europeiska forskarvärlden, Europaparlamentariker och alla organ och medborgare som berörs av den europeiska forskningen.
Sedan början av 2001 har jag personligen deltagit i mer än 250 sammanträden, möten och diskussioner om denna fråga och detta betänkande. Jag vill tillägga att jag även strävat efter öppenhet genom att i realtid offentliggöra all tillgänglig information och alla synpunkter om denna fråga via min hemsida på Internet, som de senaste månaderna haft mer än 3 000 besökare per månad, om man bortser från semesterperioden i somras.
Fru talman! Jag klarade inte av att komma fram till min plats. Jag skulle bara vilja göra en kort anmärkning: Jag står inte med på närvarolistan och skulle vilja meddela att jag deltog både i sammanträdet och vid omröstningen. Det gäller visserligen måndagen, men jag skulle vilja få med det i protokollet. Tack så hjärtligt! Jag skrev tydligen inte på listan, men jag var närvarande och jag deltog. Tack!
Fru talman! Innan vi påbörjar debatten skulle jag bara vilja vidarebefordra det irländska folkets uppfattning när det gäller framtiden för vårt nationella flygbolag Aer Lingus. Före terroristattentatet i New York var det en mycket framgångsrik aktör inom flygbolagsindustrin, och transporterade 1,1 miljon passagerare. Det är en stor försörjare inom vår inhemska ekonomi. Det finns en stark önskan om att man inte skall betrakta det som om regeringen ger nationellt stöd för att hålla Aer Lingus i luften.
Detta har egentligen inte att göra med protokollet. Vi kommer för övrigt att ha en debatt om den frågan.
Fru talman! Jag skulle bara vilja fästa er uppmärksamhet på anhållandet i Grekland för en vecka sedan av tolv brittiska och två nederländska medborgare. Bland de brittiska medborgarna fanns två av mina väljare, Paul och Lesley Coppin från Mildenhall i Suffolk. De har anhållits av de grekiska myndigheterna anklagade för spionage. Dessa människor är " flygspanare" , flygentusiaster, på semester i Grekland. Jag tycker att det är ganska så märkligt att de fortfarande är häktade i en annan medlemsstat, och jag undrar om ni skulle kunna göra något för att uppmärksamma de grekiska myndigheterna på detta ärende, så att dessa personer kan friges så snart som möjligt.
Herr Van Orden! Vi har noterat era synpunkter och kommer att vidta nödvändiga åtgärder.
Den ekonomiska situationen och sysselsättningsläget inom flygtransportsektorn, industrisektorn samt närliggande sektorer
Nästa punkt på föredragningslistan är rådets och kommissionens uttalanden om den ekonomiska situationen och sysselsättningsläget på flygtransportområdet och angränsande industri- och tjänsteområden.
Ordet går till fru Durant, som uttalar sig å rådets vägnar.
. (FR) Fru talman, mina damer och herrar! American Airlines-kraschen måndagen den 12 november i New York påminde självklart oss alla om flygsektorns hårda och hemska verklighet. Denna nya olycka riskerar att fördjupa den både ekonomiska och sociala kris som sektorn har konfronterats med sedan den 11 september. Men den bör inte få oss att glömma orsakerna till denna kris, som är ett resultat av de förenade konjunkturproblem som har ett direkt samband med attentaten den 11 september, men också tidigare strukturella svårigheter som kom upp till ytan och förstärktes till följd av händelserna den 11 september.
I egenskap av ordförande för rådet (transport) och federal belgisk minister är denna situation särskilt oroväckande för mig. Det är mer än någonsin nödvändigt att genomföra ekonomiska och sociala strukturreformer för att ge sektorn möjlighet att övervinna den nuvarande krisen, att stötta den med hjälp av sociala åtgärder och att lägga grunden till en hållbar utveckling för sektorn på lång sikt. För att nå dit måste man förstå problemets verkliga orsaker och identifiera de hinder som måste undanröjas, vilket jag skulle vilja börja ägna mig åt här, tillsammans med er och med fru Diamantopoulou.
Huvudorsaken till den europeiska flygtransportsektorns inneboende svaghet är att den är alltför splittrad, vilket förstärks av bristen på konsolidering på gemenskapsnivå och avsaknaden av strategiska allianser. Gemenskapsbygget har hittills vilat på viljan att skapa en inre marknad där optimala konkurrensvillkor garanteras. Den extrema konkurrens som följer av detta - i en sektor där marginalkostnaderna är relativt låga - medför problem med överkapacitet och alltför låga priser i förhållande till flygbolagens genomsnittliga kostnader. Denna synnerligen råa konkurrens har således bidragit till att försvaga företagen, som har blivit sårbara för alla slags ekonomiska chocker, med hänsyn till deras snäva marginaler.
Den amerikanska flygindustrin är sedan länge klart mer koncentrerad än den europeiska, något som vid sidan av övriga faktorer har hjälpt denna industri att på ett eller annat sätt klara av krisen, som framför allt drabbat Förenta staterna. Även om flygindustrins svårigheter inte skulle bero på attentaten, utan på strukturella faktorer, har händelserna den 11 september tillfogats denna samling nya begränsningar som har påskyndat den aktuella krisen och förstärkts av den nuvarande ekonomiska recessionen.
Jag kan bl.a. nämna, och gör det i kronologisk ordning, det faktum att det amerikanska luftrummet stängdes under fyra dagar, att passagerarnas förtroende har minskat och att flygtrafiken har gått ned avsevärt - minus 20 procent för fritidsresor jämfört med år 2000. Denna nedgång gäller särskilt förbindelserna över Atlanten, där man kan konstatera en nedgång på 30 procent , och ovanpå allt detta kommer gårdagens tragiska olycka utan tvekan bara att försämra situationen. En annan faktor är att försäkringsgivarna har beslutat att höja de försäkringspremier för passagerare och flygplan som avser en krigssituation eller ett terrordåd. De har också beslutat att begränsa flygbolagens försäkringsskydd för skador som av samma skäl orsakas tredje part, till 50 miljoner dollar. I övrigt medför de kompletterande säkerhetsåtgärderna oundvikligen ytterligare kostnader för flygplatserna och flygbolagen. Den sista faktorn, som inte är den minst betydelsefulla, är de amerikanska stöden: mer än 15 miljarder dollar i form av ett direkt och omedelbart stöd samt federala krediter till flygbolagen, och mer än 120 miljoner dollar till tjänsteleverantörerna. Detta har således inneburit en snedvridning av konkurrensen i förhållande till den europeiska industrin, särskilt med tanke på att detta har fått vissa bolag att bete sig som rovdjur på de transatlantiska förbindelserna.
Vi känner väl till de ekonomiska och sociala konsekvenserna i Europa av dessa förenade strukturella och konjunkturella faktorer: konkurser och stora svårigheter för flygbolagen, investeringsstopp och en brännande kris inom flygindustrin.
Jag förklarar Europaparlamentets session återupptagen efter avbrottet den 15 november 2001.
Kära kolleger! Terrorismen har ännu en gång drabbat Spanien på ett grymt sätt.
Den 23 november mördades Ana Isabel Arostegui och Javier Mijangos på ett fegt sätt under sin tjänsteutövning i Beasaín, i spanska Baskien. De var båda poliser i Ertzaintza, den regionala baskiska polisen.
Två dagar tidigare i Bilbao hade terroristerna låtit en bomb explodera som var avsedd för två andra poliser vid samma poliskår, och de sårades.
Jag framförde omedelbart å mina och hela Europaparlamentets vägnar mina uppriktigaste kondoleanser till familjerna till offren för dessa outhärdliga attentat, liksom våra förhoppningar om ett snabbt tillfrisknande för de skadade.
Terroristerna i Spanien har ännu en gång visat hur mördande blinda de är, att de förnekar rätten till liv och avvisar allt som handlar om demokrati. Efter att ha attackerat rättvisan, genom domaren José María Lidon Corbi, gav de sig nu på den regionala baskiska poliskåren och visar på detta sätt att de strävar efter att attackera demokratins pelare.
Jag ber er, kära kolleger, att vi i djup medkänsla för offren, deras familjer och de som kämpar för demokrati håller en tyst minut.
Kära kolleger! Sedan vårt senaste sammanträde har tyvärr fem journalister mördats i Afghanistan.
Maria Grazia Cutulli, Julio Fuentes, Harry Burton och Azizullah Haidari föll offer för ett bakhåll mellan Jalalabad och Kabul. Ulf Strömberg dödades vid ett inbrott i Taloqan. Vi är också, som ni vet, mycket oroade över bortförandet av Ken Hechtman.
De 8 journalister som dött i Afghanistan sedan konflikten inleddes utövade sitt ädla yrke modigt, lidelsefullt och uthålligt. För dem var skyldigheten att informera viktigast av allt. Jag vill därför varmt och uppriktigt hylla dem för det, eftersom det är tack vare dem som vi hela tiden kunnat hålla oss informerade om vad som händer i landet.
Informationsfriheten är en av de ömtåligaste friheterna, och det vittnar också deras död om. Jag beundrar det sätt på vilket de utfört det uppdrag de ålagts.
Våra tankar går nu till deras familjer och kolleger som så grymt drabbats av denna sorg. Jag vill att vi håller en tyst minut för att visa dem vår djupaste sympati.
När det gäller föredragningslistan för vårt arbete har jag två förslag till er. För det första: budgetutskottet har antagit Ferbers betänkande om tilläggsberäkning av parlamentets inkomster och utgifter och utskottet vill att betänkandet tas upp i föredragningslistan i morgon torsdag i enlighet med artikel 114 i arbetsordningen.
Jag har ett annat förslag från utskottet för sysselsättning och socialfrågor: det gäller omröstningen om betänkandet från Bouwman om skydd för arbetstagarna vid arbetsgivarens insolvens. En begäran har gjorts om att det skall flyttas fram till morgondagens omröstning. Anledningen är att rådet har för avsikt att fatta beslut i frågan den 3 december.
Fru talman! Jag vill bara påminna kammaren om det som hände i går i Rom: en veritabel massaker, flera brandmän dödade, andra skadade, tillståndet för vissa är allvarligt. De ställde upp för att rädda människoliv och visade samma mod som brandmännen i New York. Det vore rätt av oss, såväl i vår egenskap av europeiska medborgare som europeiska parlamentariker, att hedra dessa modiga män som offrade sina liv för att försöka rädda andra människors liv. Ett hus kollapsade, och om det inte hade varit för deras självuppoffring, så kanske ännu fler personer hade dött. Även Europaparlamentet borde hedra dessa plikttrogna och modiga brandsoldater.
Jag skulle vilja uppmärksamma den försämrade situationen i Zimbabwe. Vi har sett att president Mugabe omotiverat nekat att tillmötesgå de åtaganden som gjordes vid toppmötet i Abuja i september, och så sent som förra veckan bevittnade vi hans tillrättavisning av den besökande EU-trojkan. Det verkar nu vara dags att införa snabba sanktioner mot Mugabe och hans hejdukar. Det var det vi efterlyste i parlamentets resolution och jag skulle vilja be er att göra ert bästa för att nu genomföra detta.
Van Orden, som ni vet sades det just när trojkans besök avslutades att om åtagandena inte respekteras kan inte Europeiska unionen underlåta att ta initiativ, också i form av sanktioner. Jag tror att vi måste vara konsekventa om utvecklingen inte blir positiv, vilket den inte verkar bli.
Nästa punkt på föredragningslistan är betänkande (A5-0391/2001) av Fiori för det tillfälliga utskottet för humangenetik och annan ny teknik inom den moderna medicinen om humangenetikens etiska, juridiska, ekonomiska och sociala följder (2001/2097(INI)).
. (IT) Herr talman, herr kommissionär, ärade ledamöter! I juni förra året lade president Bill Clinton i Förenta staterna och premiärminister Tony Blair i Förenade Kungariket fram en kartläggning av människans arvsmassa för världen, ett resultat deras respektive forskningsgrupper nådde samtidigt. En månad senare fäste Nature världens vetenskapsmäns uppmärksamhet på de gjorda upptäckterna mer i detalj. I dagarna nåddes vi av nyheten om det första experimentet som inleder processen med kloning av människor i Förenta staterna.
Som ofta är fallet med profetior som görs i efterhand höjs nu förskräckta röster som mycket indignerat unisont uttrycker fördömande och oro. Forskarna själva erkänner att de har banat vägen för dem som vill begå dårskapen att klona människor.
Dessa båda händelser är historiska: mellan dem har det gått något mer än ett år, men det verkar nästan som om vi talar om två skilda historiska epoker. Bortsett från de oroande scenarierna tror jag trots allt att jag kan slå fast att det mellan dessa båda historiska ögonblick har uppstått ett nytt sätt att utöva läkekonst: botandet av sjukdomar lämnar plats för en regenerativ läkekonst som är inriktad på att förutse sjukdomar. Inom en snar framtid kommer vi förmodligen att kunna förutse vilka sjukdomar vi kommer att drabbas av och, vilket är ännu viktigare, urskilja sätt att undvika att de bryter ut.
På så sätt öppnar sig, som ofta i de mänskliga upptäckternas historia, två motsatta vägar: å ena sidan börjar den underbara vandringen på det terapeutiska hoppets väg. Å den andra faller den ångestladdade mur som markerar gränsen till den etiska monstruositet kloning av människor innebär. Vi har alltså den paradoxala uppgiften att staka ut gränserna i det okända mare magnum vi har framför oss.
Det handlar om det största projektet under det sekel som just har börjat, och det berör hela mänskligheten. Det är just tack vare medvetenheten om detta som man har känt behovet att införa övervakningsgrupper som skall följa de nya forskningsprogrammens etiska, sociala och juridiska konsekvenser. De enastående möjligheterna till vetenskapliga och medicinska framsteg har genast fått varningsklockor att ringa på grund av sin inneboende potential. Det var fruktan som fick Unesco att tillsätta en bioetisk kommitté med uppgift att studera de sociala konsekvenserna av kunskaperna om våra gener och det var fruktan som ledde till att Allmänna förklaringen om människans arvsmassa och de mänskliga rättigheterna antogs 1997. Den stora uppslutningen bakom förklaringen medförde att Förenta nationernas generalförsamling firade 50-årsdagen av ett annat mycket viktigt dokument - den allmänna förklaringen om de mänskliga rättigheterna - genom att anta Unescos förklaring om genetik.
Ändå har jag en känsla av att en del av de principer som vi har slagits så för oförklarligt försvinner när man kommer in på detaljbestämmelser. Jag är medveten om hur omfattande denna fråga är, men jag skall ändå försöka mig på en sammanfattning av projektets återverkningar på de mänskliga rättigheterna och människovärdet, återverkningar som ligger till grund för vårt betänkande. Jag skall sammanfatta försöket och åtagandet att förena vetenskapens efterlängtade framsteg med absolut respekt för att mänskligt liv är heligt i fyra målsättningar.
Som första punkt framträder de vetenskapliga genetikexperimentens framsteg när det gäller att uppnå terapeutiska fördelar. Med kunskaperna om våra gener som utgångspunkt måste man göra kliniska experiment. Läkekonsten i sig lär oss att det alltid kommer en punkt när dessa experiment måste göras på människor och således är det uppenbarligen nödvändigt att vidta alla åtgärder som syftar till att garantera säkerheten hos dem som underkastar sig dessa experiment, så att det inte finns någon som helst risk för deras hälsa, eller än mindre för deras liv, och man alltid kan basera sig på deras fria, upplysta samtycke.
För det andra kan vi, också med den bristfälliga information vi fortfarande har, hävda att de genetiska kunskaperna skulle kunna göra det möjligt att manipulera våra gener. Därför är det absolut nödvändigt att redan i dag slå fast vilka dörrar vi aldrig skall öppna. Här påminner jag återigen om Allmänna förklaringen om människans arvsmassa och de mänskliga rättigheterna som förbjuder ingrepp i könscellernas utvecklingskedja. Jag tycker inte att det som inträffade i dagarna verkade ha detta som rättesnöre. Kunskapen är dessutom någonting som utvecklas kontinuerligt och fordrar ständig övervakning. Mot bakgrund av den information vi har är det enda som är säkert att embryona har mänsklig natur, oavsett vad det blir av dem.
För det tredje innebär dörrarna som leder till kunskap om arvsmassan att vi ställs inför allvarliga risker för brott mot privatlivets helgd, som en följd av kunskapen i sig. Vi måste kunna garantera att den information som stammar ur kunskapen om vårt genetiska arv inte sprids till andra än de som använder den för vårt eget bästa. Det står ju klart att om det skulle vara möjligt att få tillgång till information om att en individ har anlag för en viss sjukdom öppnar man lätt fältet för att en ny sorts diskriminering uppstår, till exempel på arbetsmarknaden, men inte bara där. Vi måste vara medvetna om denna risk och om behovet av att vidta lämpliga åtgärder för att undvika den.
Ytterligare ett mål för mänsklighetens framtid som står på spel, slutligen, är målet att forskningen skall ha en universell karaktär. Det är självklart att forskningen kräver betydande investeringar och att ekonomiska incitament är oundgängliga för framsteg. Emellertid är det också så att vi inte kan acceptera att kravet på att resultaten av framstegen obestridligen skall tillhöra mänskligheten sätts i andra rummet. Om vi inte kan göra nyttan av kunskapen om människans gener allmängiltig kan vi redan konstatera att vi har förlorat. Då har vetenskapen i stället för att vara ett redskap för att skapa en rättvisare värld bidragit till att skapa ytterligare klyftor mellan fattiga och rika och gjort sig till ytterligare ett instrument för sociala skillnader.
Mot bakgrund av detta kan det inte undgå någon hur viktigt - och svårt - det är att på ett genomtänkt sätt göra en seriös reglering av patenten, med målet att skapa en rättvis fördelning av nyttan mellan alla människor: det är återigen en balansgång mellan incitament till initiativ och tryggandet av människovärdet och instrumentet för att uppnå detta. Europarådet, som var angeläget att trygga mänskliga rättigheter i medlemsstaterna, gav klara anvisningar i Oviedo: förbud mot all diskriminering på grundval av genetiskt arv, förbud mot ingrepp i människans gener som inte sker av terapeutiska skäl, absolut förbud mot förändringar av arvsmassan och förbud att välja kön. Jag anser att vi bör hålla oss till dessa punkter.
Ärade ledamöter! Vi står inför en rad utmaningar för vetenskapsmännen, juristerna, etikspecialisterna, sociologerna och för dem som, som vi, skall staka ut gränserna för vår nya väg från institutionernas sida. Jag har närmat mig betänkandet - denna uppgift som får ådrorna att koka och pulsarna att slå, och som jag inte vet om jag har varit vuxen - ledd av en princip som för mig är oavvislig: jag har inte ansett det vara rätt att gå vidare där framstegen skulle innebära att det mänskliga livets helighet fick maka på sig, där de krockar med respekten för människovärdet. När denna kollision uppstår har jag ansett att det är de vetenskapliga framstegen som skall slå in på en annan väg. En av dessa vägar känner vi till redan i dag: det är ett icke destruktivt alternativ som är lika lovande som forskningen på embryoceller, men som använder sig av celler från vuxna människor. Jag tror att vi borde föredra denna inriktning som förutom att den är önskvärd inte medför några etiska och sociala konflikter.
Inom ramen för den biomedicinska forskningen förutsätter respekten för människovärdet att vetenskapen skall underkasta sig människan, inte tvärtom. Alla mänskliga varelser skall skyddas under alla faser av sin existens, från befruktningen till en naturlig död, särskilt om de är sårbara eller har funktionshinder. Jag är för framsteg inom den vetenskapliga forskningen, också eftersom de ger upphov till ekonomisk utveckling, men jag tycker att jag måste förhindra att de förvandlas till en slags dödsfälla för människan för att vi inte i tillräcklig grad har uppmärksammat de etiska principer som måste styra den.
Slutligen tackar jag alla de som har bidragit till mitt betänkande.
Herr talman, ärade kommissionär, ärade kolleger! Jag vill inledningsvis tacka föredragande Fiori för ett utmärkt arbete. Det är ett framstående betänkande som han har lagt fram, och det politiska budskapet är tydligt: Vi säger ja till forskning, vi säger ja till behandling av allvarliga sjukdomar, men människovärdet är den högsta principen, och den kan begränsa även forskningen. Detta innebär exempelvis att vi säger nej till kloning av människor i alla utvecklingsstadier. Rapporterna från USA om att företaget Advanced Cell Technology (ACT) har klonat ett mänskligt embryo chockade förmodligen oss alla. Det finns all anledning för människorna att oroa sig.
Man behöver varken vara högerorienterad eller konservativ för att motsätta sig kloning av mänskliga embryon. Låt mig citera ett dokument från det kommunistiska partiet i Frankrike. Där heter det: Godkännandet av terapeutisk kloning genom överföring av cellkärnor skapar många etiska problem. Det första problemet rör embryot. Det andra problemet rör kvinnan som givare av äggceller samt risken för att en regelrätt marknad uppstår. Det tredje problemet rör försiktighetsåtgärderna i fråga om reproduktiv kloning. Även om de båda typerna av kloning har skilda mål, råder det inget tvivel om att det finns en uppenbar risk för att det skall uppstå en sorts automatism, samtidigt som vi i nuläget fortfarande saknar de medel som krävs för att kontrollera området.
Det finns ingenting att tillägga till detta. Den så kallade terapeutiska kloningen av embryon leder till reproduktiv kloning, och därför måste det förbjudas. Så säger Fiori i sitt betänkande. Jag är chockad över de ändringsförslag från socialdemokrater och andra som vill stryka denna passage ur Fioris betänkande. Dessutom saknas det logik i argumentationen från dem som vill stryka detta. I Caudrons betänkande fattade vi beslut om att inte stödja kloning av embryon. Jag vill tacka kommissionär Busquin för att kommissionen i början av veckan återigen mycket tydligt sade att kommissionen inte kommer att stödja denna teknik. Men om vi sedan inte förbjuder den är det detsamma som en inbjudan till företag som ACT att komma till Europa om detta förbjuds i USA. Jag kan inte tänka mig att det är vad majoriteten i parlamentet önskar sig. Därför ber jag om stöd för Fioris betänkande och nej till förslagen om strykningar.
Herr talman! Arbetet i det tillfälliga utskottet för humangenetik och annan ny teknik inom den moderna medicinen har varit komplicerat och intressant: Fioris innehållsrika och uttömmande betänkande som åtföljer resolutionsförslaget vittnar om detta. Det förslag till resolution som föredraganden lade fram för utskottet var i sin tur en balanserad sammanfattning av de slutsatser man kunde dra av våra undersökningar, som har handlat om de många etiska och politiska problem som har uppstått på grund av de vetenskapliga framstegen under de senaste åren: framkomsten av genetiska test som öppnar möjligheter att tidigt upptäcka och bota allvarliga degenerativa sjukdomar men som samtidigt medför risker när det gäller skyddet av personuppgifter. På detta område avser dessa inte bara den enskilde individen utan även alla hans blodsförvanter. Vid sidan av rättigheten att veta, vars och ens rättighet att få reda på möjliga risker förknippade med anlag för framtida sjukdomar formas det en ny rättighet att inte veta, att om man så vill inte ta itu med det öde livet har i beredskap för en utan sätta sin tillit till framtiden.
Vi har diskuterat problem med att tillämpa patentreglerna - detta traditionella industripolitiska instrument som gynnar privat finansiering av forskningen - på de biotekniska och biomedicinska innovationer som har med levande organismer att göra och därför medför känsliga gränsdragningar mellan uppfinningar som ett resultat av människans verksamhet och upptäckter av levande materia, som ingen kan ha äganderätt till.
Jag förklarar Europaparlamentets session återupptagen efter avbrottet torsdagen den 29 november 2001.
Fru talman! Jag vill ta upp Fiori-betänkandet som vi röstade om i Bryssel förra gången. Jag måste säga att det var parlamentet när det är som sämst. I tio månader hade vi ett tillfälligt utskott för att diskutera en fråga som hade kunnat diskuteras inom ramen för de befintliga utskotten. Först och främst var det ett missbruk av de tillfälliga utskottens ställning - parlamentet är lyckligt lottat som har det här privilegiet, och jag anser att vi inte bör missbruka det, i synnerhet inte på det sätt det missbrukades med den omröstningen och det slutliga resultatet.
Som ordförande för budgetutskottet skulle jag verkligen vilja veta hur mycket det tillfälliga utskottet har kostat, och det för ett resultat som i slutändan inte innebar någonting. Jag hoppas att om vi har tillfälliga utskott i framtiden, så kommer dessa att behandla ärenden som ligger utanför den reguljära utskottsstrukturen.
Om det finns saker vi vill undersöka i framtiden, låt oss då göra detta inom ramen för budgeten och inte skapa onödiga utgifter.
Herr Wynn, jag kan försäkra er att ni alldeles strax skall få ett svar.
Nästa punkt på föredragningslistan är granskningen av det slutgiltiga förslaget till föredragningslista som utarbetats av talmanskonferensen i enlighet med artikel 110 i arbetsordningen.
Talmannen. När det gäller rådets och kommissionens uttalanden om WTO-mötet i Qatar, har jag fått en förfrågan från två grupper som vill att debatten skall följas av en omröstning om ett resolutionsförslag. Det gäller Europeiska socialdemokratiska partiets grupp och Europeiska liberala, demokratiska och reformistiska partiets grupp.
Fru talman! I de utomordentligt viktiga förhandlingar som har föregåtts av många debatter här i parlamentet, och som följts av en resolution som vi har vidarebefordrat till kommissionen, en resolution som kommissionären vid upprepade tillfällen har hänvisat till under förhandlingarna, under vilka han sagt: " i slutändan behöver jag Europaparlamentets majoritet och stöd" , så har han måhända gett oss mer än vi formellt sett redan har. Och skulle vi då besluta att föra en debatt utan ett avslutande utlåtande från vår sida? Jag har svårt att föreställa mig det. Jag skulle vilja komma med en uppmaning, även till mina kolleger i de andra partierna, om att avsluta den här debatten med ett politiskt utlåtande, oavsett vilken deras innehållsmässiga bedömning är. Kommissionen förtjänar det och kammarens värdighet förtjänar det. Med tanke på att det rör sig om så pass viktiga förhandlingar måste vi verkligen använda oss av vår fulla befogenhet och komma fram till ett uttalande.
Fru talman! Jag tror inte att någon här närvarande kan förneka att toppmötet i Doha var en viktig politisk händelse, inte bara för Europeiska unionen, utan för hela världen. Jag tycker också att det är viktigt att genomföra en seriös analys av toppmötets resultat och av de beslut som fattades där. Hellre än att ta risken att anta en ytlig ståndpunkt kan parlamentet nöja sig med att lämna några kortfattade synpunkter. Det tycks mig dock vara alltför tidigt för en seriös politisk bedömning, vilket trots allt är vad man väntar sig av parlamentet. Jag anser att vi bör vänta och inte rösta om resolutionsförslaget denna vecka.
Om vi dröjer kvar vid tisdagen, har jag fått en begäran från Westendorp om att uppskjuta omröstningen om telekommunikationer till onsdag.
Fru talman! När det gäller telekommunikationspaketet, som vi enligt planerna skall rösta om i morgon, skulle jag vilja be er om att uppskjuta omröstningen till onsdagen. Vi har precis haft ett möte med rådet och kommissionen, som råder oss att vänta en dag med att rösta så att de olika grupperna får tid att studera kompromissförslagen.
Vi skall lyssna till Katiforis som uttalar sig för utskottet för ekonomi och valutafrågor, som är ansvarigt utskott.
Katiforis (PSE). (EN) Fru talman! Utskottet för ekonomi och valutafrågor har övervägt hur vi skall gå vidare med det här direktivet sedan vi med stor majoritet avvisade kommissionens förslag under det senaste plenarsammanträdet. Enligt förordningen har vi två månader på oss för att överlägga och sedan komma med ett svar.
Utskottet för ekonomi och valutafrågor har gett mig tid till måndag för att avsluta mina förhandlingar med kollegerna, kommissionen och ordförandeskapet. Såvitt jag kan se föreligger det inte någon brådska eftersom överläggningarna om den politiska överenskommelse som rådet förväntas komma fram till i frågan hur som helst inte kommer att inledas före juli. Det finns därför gott om tid för förhandlingar och för att ta kontakter och den 15 januari - då vi skall svara - är inte allt för långt borta. Jag ser därför inte något särskilt behov av ett brådskande förfarande och jag föreslår att vi avslår begäran om brådskande förfarande.
Förslag till rådets beslut om ingående av en överenskommelse i form av en skriftväxling mellan Europeiska gemenskapen och Förenta nationernas hjälporganisation för Palestinaflyktingar (UNRWA) rörande ytterligare finansiering för 2001 inom ramen för den gällande UNRWA-konventionen 1999-2001 (KOM(2001) 741 - C5-0663/2001 -2001/0288(CNS))
Talmannen. Vi skall lyssna till Wynn som uttalar sig för budgetutskottet, som är ansvarigt utskott.
Fru talman! I går kväll diskuterade budgetutskottet den här frågan och jag har hört att även utskottet för utrikesfrågor, mänskliga rättigheter, gemensam säkerhet och försvarspolitik diskuterade den. Det möter inte några problem att bifalla begäran om brådskande förfarande och vi kan göra det utan rapport och utan debatt.
Utkast till rådets förordning om särskilda restriktiva åtgärder mot vissa personer och enheter i syfte att bekämpa internationell terrorism (KOM(2001) 569 - C5-0665/2001 - 2001/0228(CNS)) (utskottet för medborgerligare fri- och rättigheter samt rättsliga och inrikes frågor)
Talmannen. Vi skall lyssna till Watson som uttalar sig för utskottet för medborgerliga fri- och rättigheter samt rättsliga och inrikes frågor, som är ansvarigt utskott.
Kollegerna minns säkert att vi behandlade den här frågan i brådskande förfarande i oktober. Jag är glad över att kunna rapportera att rådet nu har godtagit den rättsliga grund som då föreslogs. Vi vill emellertid protestera mot det faktum att ingen av de två bilagorna har bifogats förslaget, även om vi förstår skälen till det. Icke desto mindre diskuterade vi detta i utskottet i går kväll och vi erkänner att det brådskar. Vi skulle vilja föreslå ett brådskande förfarande utan betänkande. Det skulle i så fall ankomma på de politiska grupperna att lägga fram ändringsförslag, vilka skulle kunna likna de vi antog i oktober.
Prodi presenterar kommissionens arbetsprogram för 2002 samt ett meddelande om unionens framtid " Att förnya gemenskapens metod
Nästa punkt på föredragningslistan är kommissionens presentation av sitt arbetsprogram för 2002 samt ett meddelande om unionens framtid " Förnyelse av gemenskapsmetoden" .
. (IT) Fru talman, ärade ledamöter! Den årliga debatten om tillståndet i unionen är en av de viktigaste punkterna på vår agenda, och i år äger debatten rum i ett för Europeiska unionen avgörande ögonblick. Under dessa dagar, under dessa månader, börjar faktiskt det stora Europa ta form. Om knappt tolv månader kan förhandlingarna med de kandidatländer som har klarat anslutningskriterierna vara avslutade. Därmed borde unionen före nästa val till Europaparlamentet kunna välkomna upp till tio nya medlemsländer.
Om mindre än tre veckor blir euron konkret verklighet, det viktigaste och tydligaste tecknet på en europeisk union som inte bara är ekonomisk utan även politisk. Innan veckan är slut kommer så Europeiska rådet i Laeken att fatta beslut om att inrätta ett konvent som skall ha till uppgift att förbereda reformeringen av fördragen och där företrädare för de nationella regeringarna och parlamenten, Europeiska kommissionen och denna er församling för första gången kommer att samlas. Det stora Europa som börjar ta form är ett enat och demokratiskt Europa med siktet inställt på framtiden. Det är detta som har legat till grund för kommissionens arbete under året som är på väg att ta slut och som kommer att ligga till grund för kommissionens arbete under det år som snart inleds.
Fru talman, ärade parlamentsledamöter! Innan jag övergår till att redogöra för det arbete som kommissionen utfört under 2001 och för våra planer för 2002, vill jag än en gång framhålla att jag betraktar ett fullständigt och öppet samarbete mellan institutionerna som ett avgörande villkor för att unionen skall fungera väl. Det var i den andan som jag redan i januari i år meddelade kommissionens avsikt att förnya vår gemensamma arbetsmetod för att göra samarbetet mellan våra institutioner ännu effektivare och öppnare.
Men innan jag beskriver det förslaget vill jag påminna om de grundläggande principer som bör ligga till grund för vårt samarbete. För det första: vi måste bevara kommissionens initiativrätt, en av hörnpelarna i gemenskapen och det som garanterar dess integritet. En stark kommission ger ett ännu starkare Europaparlament. För det andra: det interinstitutionella samarbetets trepartskaraktär skall bevaras. Det kan faktiskt bara bli effektivt om de två lagstiftarna, parlamentet och rådet, kan diskutera med kommissionen i en anda av ömsesidig öppenhet.
Låt mig så beskriva mina förslag till förnyelse, förslag som jag är övertygad om kommer att bidra till att på ett avgörande sätt förbättra dialogen mellan våra institutioner. För det första: med början från i år kommer arbetsprogrammet inte längre att vara en katalog över planerad lagstiftning, utan det kommer att bli, vilket ni har begärt, ett verkligt politiskt program. I det programmet, som kommissionen inför er kommer att lova att respektera, anges såväl det aktuella årets prioriteringar som de initiativ som krävs för att förverkliga dem. Jag vet att en del av er blivit förvånade över att inte få den årliga katalogen över planerade lagförslag som en bilaga till arbetsprogrammet för 2002, som ni fått under föregående år. Jag vill emellertid understryka att vi lyssnade uppmärksamt på uttalandena från många av er den 13 februari i denna kammare. Ni uppmanade entydigt kommissionen att överge den metod som tidigare tillämpats, nämligen att lägga fram en förteckning över planerad lagstiftning, och att välja en annan metod. Det är denna uppmaning vi har försökt följa efter bästa förmåga.
Just de här motiven, som vi för övrigt beskrev för talman Fontaine skriftligen den 10 september, har fått oss att ersätta katalogen med ett betydligt pålitligare 18-månaders planeringsinstrument som används av kollegiet för att planera arbetet och som ni regelbundet skall få ta del av. För att allt skall ske under största möjliga öppenhet har jag bett kommissionens generalsekreterare att omedelbart skicka parlamentets generalsekreterare de riktlinjer som bygger på förslagen från kommissionens tjänsteenheter, med början från riktlinjerna som ligger till grund för arbetsprogrammet för 2002. Om detta ger positiva resultat är vi beredda att göra samma sak under de kommande åren.
För det andra är det lika viktigt att understryka att ett sådant program måste bygga på en mer strukturerad dialog mellan våra institutioner under de kommande åren. Därför har vi för nästa år planerat ett förfarande i flera steg, som inleds i början av året med utarbetandet av arbetsprogrammet för 2003. De två viktigaste stegen i denna politiska dialog blir februari, när jag kommer till er för att redogöra för de politiska prioriteringar som godkänts av kommissionen för 2003, och november, när jag kommer till parlamentet för att beskriva det arbetsprogram som kommissionen kommer att ha antagit på grundval av dessa prioriteringar.
Tack vare den diskussion som vi fört i talmanskonferensen kan jag konstatera att det finns en bred samsyn mellan oss när det gäller de övergripande frågor som jag nyss har beskrivit. Vi å vår sida kommer med det snaraste att utarbeta detaljerna och inleda arbetet på att omsätta dem i konkret handling. De Palacio, som på min uppmaning har inlett en dialog mer er om dessa frågor, kommer att fortsätta sitt arbete och kommer att fortsätta utveckla dialogen med målet att nå fram till ett avgörande före januari nästa år. Slutligen är det viktigt att understryka att de olika stegen i den här processen inte får ytterligare öka arbetsbelastningen för våra respektive institutioner, utan att vi även i fortsättningen måste kunna utföra våra respektive åligganden.
Så till sammanfattningen av 2001. Listan över det arbete som utförts under året är alltför lång för att jag här och nu skall kunna beskriva det för er i detalj. Jag begränsar mig därför till att påminna om de områden där unionen, med ett avgörande bidrag från kommissionen, har haft sina största framgångar under 2001. Det gäller förberedelserna inför övergången till euron, framstegen i utvidgningsförhandlingarna, förbindelserna med Balkan, dialogen med Ryssland, den nya rundan i handelsförhandlingarna som inleddes i Doha och införandet av en strategi för hållbar utveckling som går utöver att enbart anta en serie specifika åtgärder och som gradvis kommer att leda till en total revidering av hela vår inrikespolitik. Slutligen gäller det åtgärderna för att skapa ett gemensamt europeiskt område för rättvisa och säkerhet, något som blivit särskilt viktigt efter den 11 september. På vart och ett av dessa områden och under hela året har kommissionens arbete fått ett avgörande stöd från denna församling.
Om vi så riktar blickarna mot 2002, tillåter ni säkert att jag grupperar de sju prioriteringar som kommissionen angett för sitt program för 2002 under fyra huvudrubriker, för att på så vis i min presentation kunna ge er en tydligare bild av våra åtaganden inför det kommande året. De fyra huvudrubrikerna är den interna säkerheten, euron och de ekonomiska och sociala frågorna, utvidgningen och slutligen debatten om Europas framtid och reformeringen av institutionerna.
Protokollet från gårdagens sammanträde har delats ut. Finns det några kommentarer?
Herr talman! Rörande de brådskande ärendena vill jag påpeka att fallet med advokat Ganzert från Wels har avslagits. Utan att få veta varför hålls han för närvarande kvar av de nicaraguanska myndigheterna och söker sedan tre veckor tillbaka tillstånd att få lämna landet, dock vill jag tacka talmannen för att hon i ett brev till de nicaraguanska myndigheterna har bett om utresa för Ganzert.
(Protokollet från föregående sammanträde justerades.) Talmannen. Låt mig informera kammaren om att Verwilghen, Belgiens justitieminister, rådets ordförande, inte kan närvara i början av denna debatt, på grund av dimma i Bryssel. Vi förmodar att han anländer någon gång under dagens lopp. Jag föreslår därför att vi fortsätter debatten enligt föredragningslistan. Vi ser fram emot ministerns ankomst.
Herr talman! Jag begär att ni noterar att jag mycket kraftfullt protesterar mot de förhållanden som denna debatt skall genomföras under. Jag talar inte om ministerns frånvaro, eftersom detta inte längre är ett problem, utan om hur talmanskonferensen systematiskt anordnar debatterna om dokument från utskottet för medborgerliga fri- och rättigheter samt inrikes och rättsliga frågor. Man behandlar de mest skilda frågor i en och samma debatt. Jag anser att det är en brist på respekt att man i en sådan viktig debatt som den årliga debatten om utvecklingen för rättsliga och inrikes frågor har tagit med Hazan-betänkandet om rättsliga och inrikes frågor: yttre förbindelser och Watson-betänkandet om säkerheten under Europeiska rådets möten och andra jämförbara internationella arrangemang, eller vilken annan punkt som helst som kan finnas med på detta utskotts dagordning. Herr talman, det är som om vi skulle diskutera tilldelning av radiotekniska frekvenser och associeringsavtalet med Egypten under samma debatt för att dessa frågor tillhör utskottet för industrifrågor, utrikeshandel, forskning och energi. Jag hoppas att dessa debatter kommer att respekteras mer i framtiden.
Jag föreslår att ni tar upp denna fråga med er egen gruppledare, och att detta därför blir en fråga som får diskuteras under talmanskonferensen.
Herr talman! I måndags, när sammanträdesperioden öppnades, begärde jag att ledamöterna skulle få ta del av skriftväxlingen mellan Bush och Prodi, före denna debatt. Fontaine försäkrade oss att hon skulle göra vad som krävdes. Vid det extra sammanträdet i utskottet för medborgerliga fri- och rättigheter samt rättsliga och inrikes frågor i måndags lade jag fram samma begäran för kommissionens företrädare, som tycktes förvånade över att ledamöterna inte hade fått tillgång till denna skriftväxling. På Internet har vi faktiskt kunnat hitta skrivelsen från Bush till Prodi, skickad redan för två månader sedan, men vi har fortfarande inte fått någon kopia på Prodis svar, som skickades i slutet av november.
Det verkade dessutom finnas ett samförstånd i utskottet för medborgerliga fri- och rättigheter samt rättsliga och inrikes frågor om att vi bör få denna skrivelse. Jag frågar er därför om vi kan få ta del av denna skrivelse.
Jag måste informera er att talmannen inte sade att hon skulle göra korrespondensen tillgänglig, eftersom den inte är tillgänglig för oss i egenskap av parlament. Det är denna svårighet vi har drabbats av. Jag är alltså rädd att detta inte kan införas.
Nästa punkt på föredragningslistan är den gemensamma debatten om följande två muntliga frågor:
muntlig fråga till rådet (B5-0534/2001) från Alima Boumediene-Thiery för utskottet för medborgerliga fri- och rättigheter samt rättsliga och inrikes frågor om den årliga debatten 2001 om området med frihet, säkerhet och rättvisa (artiklarna 2 och 39 i EU-fördraget),
muntlig fråga till kommissionen (B5-0535/2001) från Alima Boumediene-Thiery för utskottet för medborgerliga fri- och rättigheter samt rättsliga och inrikes frågor om den årliga debatten 2001 om området med frihet, säkerhet och rättvisa (artiklarna 2 och 39 i EU-fördraget).
Kära kolleger! Slutsatserna från toppmötet i Tammerfors gav en ny impuls till ett område med frihet, säkerhet och rättvisa. För att uppnå de fastställda målen har en handlingsplan utarbetats, där man anger tidsfrister på två till fem år efter det att Amsterdamfördraget har trätt i kraft. Efter halva tiden vore det bra att göra en utvärdering av hur långt vi har kommit på dagordningen från Tammerfors, med hänsyn till kommissionens resultattavla.
Området med säkerhet, frihet och rättvisa har tre viktiga dimensioner: en asyl- och invandringspolitik för gemenskapen, en förstärkning av det rättsliga samarbetet samt polissamarbete. Hur kan vi sammanfatta läget för vart och ett av dessa tre områden?
När det gäller asyl- och invandringspolitiken och, mera bestämt, hanteringen av flyktingströmmarna, avspeglar de vidtagna åtgärderna en syn som innebär att invandringen utgör ett tillskott till arbetskraften och kompensation för staternas demografiska obalans, utan hänsyn till den mänskliga och sociala dimensionen eller konsekvenserna av forskarflykten. Men är det inte så att gemenskapens invandringspolitik ifrågasätter de grundläggande rättigheternas universella giltighet?
Är återtagandepolitiken förenlig med de internationella åtagandena i fråga om flyktingskydd och asylrätt? Tillåt mig att framföra en reservation i fråga om det europeiska övervakningscentrumet för migration. Man måste medge att det först krävs diskussioner om centrumets uppdrag och ändamålsenlighet och om vilket utrymme de icke-statliga organisationer som ägnar sig åt flyktingfrågor skall få i denna nya struktur.
Det har inte vidtagits någon betydande åtgärd för lika behandling av medborgare från tredje land. Frågan om deras politiska deltagande och omdefinitionen på medborgarskap undviks med förevändningen att den nationella suveräniteten måste bevaras, vilket är detsamma som att förneka medborgare som bor i Europa deras demokratiska rättigheter. Hur tänker sig kommissionen främja ett medborgarskap grundat på bosättningsort som ett sätt att återgå till lagenliga förhållanden? Och hur vill rådet följa upp direktiven om familjeåterförening, en europeisk status för icke-europeiska personer som har bott här under en lång tid samt friheten att förflytta sig, bosätta sig och arbeta på medlemsstaternas territorium?
Genèvekonventionen utgör grunden till asylpolitiken. Flyktingbegreppet bör dock omfatta såväl en könsmässig dimension som en social dimension. Är rådet berett att ge uttryck för kvinnors eller inbördeskrigsoffers specifika lidanden? Innebär inte Eurodacsystemet, som grundas på ett register över fingeravtryck, en risk för de asylsökandes rättigheter? Bör inte Dublinkonventionen revideras? Avgörandet av vilken stat som är behörig när det gäller granskning av ärenden och beslutsansvar bör stå i förhållande till den asylsökandes val av bosättningsstat, inte ankomststat, något som är mycket svårt att definiera i vårt område, som skall vara fritt från gränser.
De handlingsplaner som har antagits för partnerskap med tredje land påminner alltmer om bekämpning av invandring. Hur ligger det till med biståndshjälpen, en logisk följd av att emigrationen bromsas? Har samarbetet reducerats till finansiering av utvisningar? Är den förvaltningspolis som har inrättats vid gränsövergångarna i tredje land inte ett förnekande av den asylsökandes rättighet? När det gäller förstärkning av det rättsliga samarbetet har det gjorts framsteg på det civilrättsliga planet. Flera texter har antagits om rättslig behörighet, delgivning av handlingar, principen om ömsesidigt erkännande av rättsliga avgöranden och deras verkställighet, framför allt när det gäller äktenskapsfrågor och föräldraansvar.
Fru talman! Jag skulle till gårdagens protokoll vilja lägga till en notering om att dr Ganzert - advokaten som kvarhölls i Nicaragua - nu har fått resa ut, och jag tackar er för att ni har gjort allt för att möjliggöra detta.
Jag vill informera er om att talmanskonferensen vid sitt sammanträde i går beslutade att förlänga sammanträdet måndagen den 17 december i Bryssel med en timme.
Plenarsammanträdet kommer alltså att äga rum mellan kl. 15.00 och kl. 19.30.
Fru talman! Inom GUE-gruppen är vi emot att förlänga måndagssammanträdet, som endast har till syfte att godkänna antiterroristpaketet. Det paketet presenterades i utskottet för medborgerliga fri- och rättigheter i morse, utan att vi kunde gå vidare till en diskussion på grund av den snålt utmätta tiden, och utan att något betänkande kunde utarbetas. Det är allvarligt att parlamentet skall avge ett yttrande utan att först ha utarbetat ett betänkande i en så viktig fråga. Vi är därför emot att tiden skärs ner så här kraftigt, eftersom det gör det fullständigt omöjligt för oss att lägga fram ett motiverat betänkande i en fråga som är så viktig som denna.
Tack, herr Di Lello. Vi för alltså till protokollet att ni inte instämmer i talmanskonferensens beslut.
Jag ger genast ordet till Watson, ordförande för utskottet för medborgerliga fri- och rättigheter samt rättsliga och inrikes frågor.
Watson (ELDR), ordförande för utskottet för medborgerliga fri- och rättigheter samt rättsliga och inrikes frågor. (EN) Fru talman! I går kväll hänvisades två förfrågningar till mitt utskott i enlighet med artikel 112 i arbetsordningen. Dessa handlar om att åter höra parlamentet om två rambeslut från rådet, ett om kampen mot terrorism, det andra om förslaget till en europeisk arresteringsorder. Vi ombads behandla dessa frågor brådskande. Mitt utskott sammanträdde i morse och kom överens om att föreslå plenum att enas om ett brådskande förfarande för dessa texter såsom framlagda utan betänkande.
Tack, herr Watson. Vi skall alltså agera i enlighet med arbetsordningen, som vanligt.
Fru talman, kära kolleger! Under de sex år som jag suttit i detta parlament, har parlamentet oupphörligen begärt att de europeiska institutionerna skall hysa respekt för parlamentet. I dag begär man återigen att detta parlament inte skall respektera sig självt och vi hörde att de två stora grupperna alldeles nyss, i utskottet för medborgerliga fri- och rättigheter samt rättsliga och inrikes frågor, tillsammans med de liberala beslutade att detta parlament inte borde respektera sig självt. Det är ändå otroligt: vi skall rösta om en europeisk arresteringsorder som skall träda i kraft 2004, dvs. om två år, och i dag säger man oss att Europeiska rådet sammanträder i Laeken. Detta europeiska råd kommer att besluta om en text på söndag natt; denna text kommer att granskas av advokater på måndag morgon. Ingen kommer att ha sett texten innan de kommer till Bryssel på måndag eftermiddag. Och detta parlament skall rösta om texten, och kan inte vänta till januari. Kan ni förklara för mig varför vi inte kan rösta i januari om en text som träder i kraft 2004? Det är absurt, det är löjligt, och det visar att detta parlament inte tar sig självt på allvar, och jag ber kollegerna att inte följa sina gruppledare, utan att visa upp en värdighet och säga nej till denna begäran, att ha ett betänkande, rösta i januari och visa att vi är ett parlament som respekterar de parlamentariska reglerna och som inte lyder minsta vink från vem som helst. Tack.
Vi skall lyssna till en talare till stöd för denna begäran.
Fru talman! Med mycket mindre häftighet men inte mindre anledning, tror jag, skulle jag vilja be detta parlament att rösta för detta brådskande ärende. Vi har i utskottet för medborgerliga rättigheter arbetat med frågan under ett år. Den 5 september röstade vi för Watsons betänkande. I det bad vi om konkreta förslag från kommissionen om en harmonisering av påföljder för terrorism och för ömsesidigt erkännande av rättsliga avgöranden och domar. Det som, på ett sätt jag inte tycker om, kallas europeiskt mandat för efterspaning och gripande.
Protokollet från sammanträdet torsdagen den 13 december 2001 har delats ut.
Fru talman! Jag har en fråga gällande det fullständiga förhandlingsreferatet: i onsdags kväll meddelade vice talman Onesta att det under torsdagskvällen skulle hållas en omröstning angående den brådskande debatten om ett europeiskt häktningsbeslut. Torsdag morgon bad Graham Watson, ordförande i utskottet för medborgerliga fri- och rättigheter samt rättsliga och inrikes frågor, emellertid plenarsammanträdet att rösta om en brådskande debatt angående - och jag citerar nu ur det fullständiga förhandlingsreferatet - " two framework decisions from the Council, one on combating terrorism, the other on a proposal for a European arrest warrant" .
Allmän förvirring. Detta visar framför allt att det beslut som fattades i torsdags var allt för överilat och oförsiktigt. Fru talman! Skulle ni med utgångspunkt i det fullständiga förhandlingsreferatet vilja förklara för mig vilka frågor vi kommer att behandla under den brådskande debatten? När vi ändå håller på med förtydliganden skulle ni kanske kunna försäkra mig om att den text beträffande det europeiska häktningsbeslutet, vilken vi hade fram till i torsdags klockan 16.00 på oss att inkomma med ändringsförslag till, fortfarande är samma text och inte har ändrats under den gångna helgen? Om så är fallet kommer vi nämligen att göra oss till verkligt åtlöje på nytt.
Fru Buitenweg! Mitt svar till er är att det enbart handlar om den europeiska arresteringsordern. Det är den det handlar om.
Som ni vet är det i princip sista gången som jag har äran att vara talman för kammaren. Jag är glad åt att vara det i samband med det extra sammanträdet där ni herr Verhofstadt, som rådets tjänstgörande ordförande, redogör för Laeken och ett belgiskt ordförandeskap som varit fullständigt lysande.
Jag tänker inte hålla något tal. Jag skall bara säga några ord för att tacka er ur djupet av mitt hjärta för det förtroende ni visade mig den 20 juli 1999, när ni utsåg mig till talman för Europaparlamentet.
Jag har fullgjort mitt ämbete beslutsamt och entusiastiskt och hela tiden strävat efter att så troget som möjligt återge övertygelser och ståndpunkter hos majoriteten av kammaren.
I det hänseendet skulle jag vilja säga att jag alltid känt mig stolt över Europaparlamentet.
Tillåt mig att särskilt tacka generalsekreteraren, Julian Priestley, och samtliga medarbetare i vårt hus för att ni bistått mig med stor motivation och vänskap.
Jag tackar er, kära kolleger, för det stöd ni under alla förhållanden givit mig, och jag önskar min efterträdare ett lika aktivt och lyckligt ordförandeskap som det jag fått förmånen att uppleva.
. (FR) Fru talman! Tillåt mig att som Europeiska rådets ordförande till att börja med få uttrycka min tacksamhet, men också min beundran, för ert ordförandeskap. Under er ledning har Europaparlamentet tillryggalagt en imponerande politisk sträcka och framför allt en imponerande sträcka när det gäller lagstiftning. Ni har själv utfört ett pionjärarbete, såväl utanför som inom unionen. Redan långt innan krisen i Afghanistan var ett faktum fäste ni Europeiska unionens uppmärksamhet på denna fråga, och ni hade redan inlett en kamp för de afghanska kvinnornas öde.
Er roll i utarbetandet av stadgan om de grundläggande rättigheterna kan inte underskattas och den gäller alla europeiska medborgare.
I Laeken godkände vi modellen med konventet, som ni var en av upphovsmännen till. Ni har i flera hänseenden förberett Europaparlamentet för den nya period som skall komma när det gäller förbindelserna mellan institutionerna.
Jag vill avslutningsvis också tacka er mycket varmt för det utmärkta samarbetet mellan parlamentet och rådet under vårt ordförandeskap. Tack så mycket för allt detta!
. (IT) Fru talman! Jag instämmer med djupt känd erkänsla i berömmet av er och de resultat ni har uppnått under er tid som talman i Europaparlamentet. Det har varit mycket viktiga år, under vilka de avgörande diskussionerna för unionens framtid inleddes. Ni har haft en mycket aktiv roll i allt detta, varit flitig och även generös, öppen för vad man vill enligt den allmänna opinionen i Europa och för de behov vi alla har.
Det är alltså inte bara parlamentet som, som vi har sett nu, är tacksamt emot er för detta uthålliga och tydliga arbete, utan också kommissionen. Vid detta tillfälle vill jag särskilt understryka er starka sensitivitet som tar sig uttryck i ett ihärdigt motstånd mot alla former av våld och då särskilt terroristbetonat våld. Fru talman! Era inlägg är modererade till tonen men skarpa och starka till innehållet. De har värmt och stött alla demokratiska européer i kampen för en fredlig samlevnad mellan våra medborgare.
Jag önskar er allt gott för framtiden, när ni - det är jag säker på - kommer att arbeta för Europas sak, Europa som ni har gjort så mycket för under dessa två och ett halvt år. Tack, fru talman!
Jag förklarar Europaparlamentets session återupptagen efter avbrottet den 17 december 2001.
Låt mig först, mina damer och herrar, kära kolleger, innan vi inleder våra arbeten, använda en minut, bara en minut, för att helt och hållet ansluta mig till de hyllningar som alla parlamentsgrupper den 17 december riktade till vår avgående talman Nicole Fontaine. Jag var, som ni nog minns, en av hennes konkurrenter för två år sedan. Därför är jag mycket glad över att här i dag kunna uttrycka min tacksamhet över den värdighet, den självständighet, den effektivitet och den enastående elegans med vilken hon har utövat sitt mandat i Europeiska unionens tjänst och därigenom höjt vårt parlaments status.
Det slutgiltiga förslaget till föredragningslista som utarbetats av talmanskonferensen vid sammanträdet den 10 januari har delats ut.
Jag vill emellertid uppmärksamma kammaren på att arbetsplanen för innevarande sammanträdesperiod kommer att fastställas på onsdag förmiddag kl. 9.00.
I enlighet med arbetsordningen kommer valet av talman att äga rum i morgon med början kl. 10.00.
Jag vill påminna om att enligt arbetsordningen får ingen debatt äga rum under ålderspresidentens ordförandeskap annan än om valet av talman eller om valprövningen.
Enligt artikel 13 skall nomineringar till talman göras - med de berörda parternas samtycke - av en politisk grupp eller minst 32 ledamöter.
Följande nomineringar till Europaparlamentets talman har gjorts i enlighet med arbetsordningen:
De nominerade har meddelat mig att de accepterar sina respektive nomineringar. Jag vill också påminna om att, i enlighet med artikel 14 i arbetsordningen, måste en kandidat för att kunna bli vald få absolut majoritet av de avlagda rösterna i de tre första valomgångarna. Blanka och ogiltiga röster räknas inte med vid rösträkningen.
För att göra morgondagens arbete snabbare föreslår jag att vi redan nu utser de sex rösträknarna genom lottdragning.
Följande rösträknare har härmed tagits ut genom lottdragning bland ledamöterna: Patsy Sörensen, Dieter-Lebrecht Kock, Giuseppe Nistico, Reinhard Rack, Ilkka Suominen och Alima Boumediene-Thiery.
Vi skall nu i enlighet med artikel 14 i arbetsordningen genomföra valet av talman. Jag har mottagit följande nomineringar:
God morgon, kolleger! Detta parlament måste fortsätta att vara flerspråkigt. Elva språk utgör 110 kombinationer. 22 språk utgör 462 kombinationer. 35 språk utgör 1 090 kombinationer. Kan ni föreställa er en översättning från finska, via engelska och franska, till polska? Med direkta översättningar kommer en del att rösta för budgetpost 2, samtidigt som andra fortfarande röstar för budgetpost 1. Med fler än en reläöversättning, kommer vårt system inte att fungera. Om vi inte ser till att genomföra reformer, så kommer de flesta av oss inte längre att kunna använda vårt modersmål. Om två år kanske vi har tio nya medlemsstater. Våra byggnader är inte avsedda för så många.
Snart kommer ännu fler länder - från Ukraina till Balkanområdet - att bli ansökarländer. Vi riskerar att få en förvirring liknande Babels torn. Vår nästa talman måste engagera sig i den interna reformeringen och en framgångsrik utvidgning. Det är faktiskt så att vår nästa talman inte kommer att få mycket tid över till att resa omkring.
Vi behöver en hantverkare, en händig person, snarare än en statsman. Vi är alla skyldiga om vi inte är förberedda för utvidgningen senast 2004. Det sätt på vilket vi röstar i dag är en del av detta ansvar.
Alla röster på mig är en tydlig signal till Cox och Martin: Begränsa era strävanden till utvidgning och inre reformer. I dagsläget förlorar vi mycket tid på dåligt förberedda omröstningar. Om journalister frågar hur vi röstade, vet vi inte alltid det. Om vi visste, skulle vi inte ha tid att tjäna medborgarna. Vi skulle då vara dåliga parlamentsledamöter. Låt utskotten förbereda omröstningarna. Låt kammaren ha hand om de viktiga politiska frågorna. Ge oss åtminstone en vecka att fundera över hur vi skall rösta. I dag får många ledamöter inte möjlighet att tala under debatterna. Om man företräder en liten delegation i en stor grupp, eller ett alternativt synsätt, får man sällan tillåtelse att tala av gruppens inpiskare. Ge alla ledamöter rätt att tala minst tre gånger per år. Reservera en tredjedel av talartiden för faktiska debatter. Låt oss fråga ut kommissionären när han eller hon säger att kommissionen kan godta ändringsförslag 3 och förkastar ändringsförslagen 2, 4, 5, 6, 7, 8 och 9.
I dagsläget sker det allmänna beslutsfattandet mellan kommissionen och rådet. De delar på informationen. Inte ens i förlikningskommittéerna har våra ledamöter tillgång till arbetsdokument, rättsliga anmärkningar eller protokoll. Betyder " allmän" egentligen " ensidig" ? I utskotten diskuterar ledamöterna lagförslag som grundas på föråldrade förslag. Bakom oss sitter unga tjänstemän från de ständiga representationerna. Kommissionen och rådet har all information som vi inte får tillgång till. Jag har varit här i 22 år. Under denna tid som vald ledamot har jag aldrig fått adekvat information från utskottet. För att få information måste jag hitta källor som, t.ex., journalister. Vår nästa talman måste se till att vi får tillgång till all information och, om nödvändigt, dra kommissionen och rådet inför domstol.
I dag antas 70 procent av lagstiftningen av lägre tjänstemän i arbetsgrupperna. 15 procent fastställs av ambassadörerna. Bara 15 procent hamnar på ministernivå, och de läser handlingar som utarbetats av tjänstemän. Demokratin föddes i Europa och begravdes i kommissionen och rådet. Vår nästa talman måste återupprätta demokratin. Han måste ge oss inspiration att diskutera om vårt framtida Europa skall vara den federalistiska visionen av ett demokratiskt EU, eller ett Europa som består av demokratier. Vår nästa talman måste förena alla valda företrädare från nationella parlament och Europaparlamentet, och se till att lagstiftningen inte sker bakom stängda dörrar, utan sker på ett öppet sätt - genom valda ledamöter, inte genom tjänstemän.
Jag erbjuder min erfarenhet och energi i samband med det arbete som nu krävs. Men allt jag vill är att låna era röster i den första omgången: först och främst därför att det kan vara er enda möjlighet att rösta på mig; för det andra, därför att många röster kommer att pröva grupperna bakom Cox och Martin. Denna gång behöver vi en praktiskt lagd och politiskt neutral förtroendeman för att tjäna våra syften. Gör ett bra val. Gå ett steg längre än om ni röstar på Cox och Martin, genom att rösta på Bonde med kontorsnummer 007.
När det kommer till kritan, kommer vi att få en bättre talman tack vare dem som utarbetade " the fair chair platform" och skapade den första riktiga valkampen i vår historia. Nästa ordförandeskap kommer att få ett verkligt mandat. Han förtjänar vårt fullständiga stöd.
Herr talman, mina damer och herrar! Tiden är nu inne att bestämma sig. Vi har fått fler kandidater, vi har fått mer debatt, och vi har fått större öppenhet. Det beror på en förändring av våra arbetsmetoder, det sätt på vilket vi har tagit hand om saker och ting. Det är en bra förändring, och jag hoppas att den är ett budskap om att det finns en hunger i kammaren att engagera sig under de kommande åren, och om balansen i detta mandat i en föränderlig kultur, när det rör våra arbetsmetoder.
Kampanjen avslöjar många perspektiv, inte minst om kandidaternas starka och svaga sidor - och jag har min andel av båda sidorna. Jag har läst i kultiverade tidskrifter att jag är pratsam. Jag bor i Irland - där vi alla är pratsamma - nära Blarney, där det finns en sten och ett slott. När besökare kommer dit och kysser stenen, säger de med irländsk dialekt att de reser därifrån med " the gift of the gab" , vilket betyder pratsam i kultiverade tidskrifter.
Jag kanske är det, men det viktigaste med denna kampanj är att den har gett möjlighet till att lyssna och lära sig. Jag har lyssnat och jag har förstått att det finns en hunger att förändra, att det finns en stark känsla i kammaren att vi måste föra ut vår politik på ett så bra och visionärt sätt som möjligt. Jag har förstått att vi vill ha färre omröstningar och teknikaliteter, och större kapacitet att kunna vara politiker och föra ut vårt budskap. Med andra ord vill vi ha större vitalitet i samband med hur vi sköter saker och ting. Vi måste avsluta många av de reformer som har sysselsatt oss under så pass lång tid. Den komplicerade ledamotsstadgan är svår, och det hårda arbete som leddes av Nicole Fontaine vittnar om detta. Men vi får inte ge upp. Jag vill säga detta till ledamöterna: Jag kommer, på ett aktivt sätt, att försöka genomföra denna reform - men inte utan att hålla ledamöterna i denna kammare informerade. Det kommer att ske genom ett fullständigt, öppet och delat samråd.
(Applåder) Jag har sett hur bra vi är på att lagstifta och tala om lika möjligheter och jämlikhet mellan könen, men hur dåliga vi är i bland - som institution - på att själva genomföra detta. Jag lovar i dag inför denna kammare, om jag skulle få nöjet att leda när omröstningen är klar, att jag på olika sätt kommer att främja jämlikheten mellan könen, men synligast och från första början genom att det blir uppenbart när man ser kabinettets uppbyggnad.
Jag har sedan 1998 haft privilegiet att leda Europeiska liberala, demokratiska och reformistiska partiets grupp, och jag anser att vi - jag och mina kolleger - har etablerat en förmåga att genomföra politiken, vilket är syftet med denna institution. Vi är 626 ledamöter, vi är ett parlament. Herr Bonde, eller andra kolleger som delar er fruktan! Jag försöker inte att bli den sextonde presidenten eller statsministern i den sextonde staten. Jag är stolt över att vara parlamentariker, och vi måste föra ut vår parlamentariska och demokratiska vision om de stora, aktuella frågorna i Europa. Vi måste anpassa Europeiska unionen till en framtid som innefattar hela kontinenten, och vi måste se till att kammarens politik erbjuder ett verkligt ledarskap som fungerar som en motvikt till och övervakare av teknokraternas och byråkraternas excesser.
Jag vill säga till Hans-Gert Poettering och till PPE-DE-gruppen hur mycket jag uppskattar hans och gruppens orubbliga vilja att vara fullständiga och trofasta partner till en överenskommelse som vi gjorde. Men jag vill också säga detta: Jag har haft nöjet att besöka många grupper, många utskott och många kontaktgrupper. Jag vill, om jag kan, leda ett ordförandeskap som är ett " förmedlande" ordförandeskap, redo att bygga på färdigheterna hos de personer som vill bidra. Jag ber er att stödja mig.
Herr talman! Till sist: De mindre grupperna i kammaren har sannolikt inte samma möjligheter som min liberaldemokratiska grupp anser sig ha i dag. Jag känner inte till det slutliga resultatet, men så här mycket vet jag: Jag kan inte förstå hur de som säger att de värderar större öppenhet, en förändring av systemet, de som vill se större rättvisa vid fördelningen, kan få detta att gå ihop med en röst på en kandidat från en stor grupp - inte för att det skulle vara något fel på kandidaten, utan på grund av karaktären hos vårt system. Om man vill förändra systemet, kommer dagens omröstning att vara den första markeringen när det gäller om vi vill se några förändringar. Detta är min vädjan; jag ber er att stödja mig. Jag skulle älska att få privilegiet att leda; men valet vilar nu i era händer.
Herr talman, kolleger! Jag ber inte om ursäkt för att jag inleder med att tacka den avgående talmannen, Nicole Fontaine, för det arbete som hon utfört i egenskap av talman. Hon ledde kampen mot terrorism långt före den 11 september. Hon skall berömmas för att hon tog dessa initiativ vid den tidpunkten.
Vi vet vem som blir segrare i detta val innan ens en enda röst har avgetts. Segraren är Europaparlamentet, eftersom - som Pat Cox helt riktigt sade - vi har haft ett öppet val, där kandidaterna har varit ivriga att få segra, men där allt gått rättvist till. Detta kan bara hjälpa till med att slipa profilen och förbättra bilden av denna institution - någonting som, uppriktigt sagt, är mycket viktigt. 1999 års Europaval, Eurobarometern och andra opinionsmätningar visar alla att denna institution har problem med sin framtoning. I och med konventet, utvidgningen och 2004 års Europaval, står vi inför enorma utmaningar.
Alla parlamentsledamöter har nu möjlighet att, i en sluten omröstning, rösta på den person de anser vara bäst på att lotsa oss genom denna viktiga fas.
Jag har varit ledamot i detta parlament i 17 år. Jag har haft äran att vara dess vice talman under tolv av dessa år. Under denna tid har jag visat min beslutsamhet att arbeta för parlamentet och alla dessa ledamöter. Som föredragande om Maastricht- och Amsterdamfördragen, förhandlade jag med regeringscheferna för att säkra medbeslutande för detta parlament. Som en av parlamentets företrädare i Cosac, arbetade jag för att övertyga nationella parlament om betydelsen av konventmetoden för nästa reformering av fördragen. Som vice talman i parlamentet har jag försökt att modernisera och förbättra våra arbetsmetoder.
Jag är mycket medveten om att allt som jag har åstadkommit i detta parlament har skett genom samarbete med kolleger över hela det politiska spektrumet. Jag har kämpat för det som jag tycker är rätt, och i bland har jag gjort det stick i stäv mot min grupps intressen, och i bland t.o.m. tvärtemot mitt hemlands intressen.
Jag skulle vilja ta tillfället i akt och meddela er resultatet av vår omröstning i går om vice talmän. Som ni vet valde vi de vice talmännen med acklamation och höll därefter en omröstning för att fastställa rangordningen. Antalet röstande ledamöter var 554, antalet blanka eller ogiltiga röster 9, de avgivna rösterna 545. Rösterna avgavs enligt följande:
Herr talman! Jag vill rikta er uppmärksamhet på den allt värre situationen i Zimbabwe. I fredags höll ministrar från Zimbabwe ett sammanträde med företrädare för EU, och de har ombetts att formulera en skrivelse eller en rapport senast i morgon om förbättringar av läget i Zimbabwe. Saken är den att läget har blivit allt värre under den gångna veckan. Det är mycket viktigt att det internationella samfundet visar att det verkligen menar allvar, genom att ställa Mugabes regering i Zimbabwe till svars. Vi måste nu förbereda smarta sanktioner.
Jag uppmanar er att se till att rådet och kommissionen intar en enhetlig och hård ståndpunkt gentemot Zimbabwe, innan det är för sent. Presidentvalet i landet kommer att hållas den 9 mars, och tiden håller på att springa ifrån oss.
Tack så mycket, herr Van Orden, vi noterar ert inlägg och skall vidarebefordra det till ordförandeskapet.
Herr talman! Jag vill ta upp en fråga som McKenna nämnde i går rörande elektronisk omröstning och den slutna omröstningen. Tråkigt nog så är det så att det slutna omröstningsarrangemanget genom elektronisk omröstning är bristfälligt för närvarande. Det är bristfälligt därför att det är lätt för kollegerna bakom och vid sidan att se hur man röstar, till och med när man använder den pappersanordning som är till för att dölja skärmen, som Jackson nämnde i går. När en sluten omröstning är viktig, bör ledamöterna skyddas mot grupptryck.
Jag vill därför att ni hänvisar frågan till presidiet, dvs. om det elektroniska omröstningssystemet kan förbättras så att det verkligen fungerar som en sluten omröstning, och skyddar ledamöterna från det grupptryck som de borde skyddas från.
Tack, herr MacCormick. Det är inte nödvändigt att vidarebefordra denna framställan till presidiet eftersom presidiet redan i går påbörjade denna studie motu proprio. Det finns andra sätt. Det är inte så att ert påpekande är irrelevant och vi förstår ert politiska intresse alldeles utmärkt, men med grund i gårdagens erfarenhet, som var den första med detta system, analyserar våra tjänstemän hur frågan skall lösas. Eftersom jag så länge tilldelning av platser i presidiet ännu inte beslutats har kvar mitt tidigare ansvar för byggnader fick jag ett förslag i går på eftermiddagen, som handlade om just detta.
Jag antar således att presidiet kommer att kunna lösa denna fråga snabbt, med hjälp av kvestorerna förstås.
Sumberg har ordet för en ordningsfråga. Jag ber er att inte dra ut på tiden alltför mycket med ordningsfrågor.
Herr talman! Rörande en ordningsfråga. Får jag be er att se till att talmannen noterar att det i går ägde rum en omröstning i kammaren om att det skall ske en fullständig undersökning av mul- och klövsjukan i Förenade kungariket. Omröstningen genomfördes därför att den brittiska Labourregeringen vägrade mina väljare en undersökning av denna fruktansvärda sjukdom. I detta parlament i går ...
Herr Sumberg, snälla ni, detta är inte en ordningsfråga. Jag vet att ni har rätt att försöka utnyttja de möjligheter reglerna ger, men det var inte en ordningsfråga. Tack.
Nästa punkt på föredragningslistan är debatt om betänkande (A5-0470/2001) av Miguélez Ramos för fiskeriutskottet om kommissionens grönbok om den framtida gemensamma fiskeripolitiken (KOM(2001) 135 - C5-0261/2001 - 2001/2115(COS))
Kära kolleger! Jag är ledsen att behöva meddela er att kommissionär Fischler, som ansvarar för de frågor som de tre betänkanden vi skall debattera denna förmiddag handlar om, är sjuk. I går var han i Strasbourg, och han är fortfarande kvar i Strasbourg, men han kan inte delta i debatterna. Därför ber jag om ert överseende med kommissionens frånvaro. Jag anser att vi inte skall stoppa debatterna, vi bör genomföra dem. Kommissionen kommer här att vara företrädd av de höga ansvariga tjänstemännen, dock ej av kommissionären, som alltså inte kan delta i diskussionen. Däremot har rådet, som inte heller är här, lämnat någon förklaring till sin frånvaro. Jag anser att vi bör följa vår föredragningslista.
Jag skulle å kammarens vägnar till Fischler vilja förmedla vår önskan att han snabbt skall tillfriskna.
Jag förklarar Europaparlamentets session återupptagen efter avbrottet torsdagen den 17 januari 2002.
Protokollet från föregående sammanträde har delats ut. Finns det några synpunkter?
Herr talman! Jag ber er lägga till mitt namn på närvarolistan. Jag deltog inte bara i omröstningen utan tog även till orda, och ändå saknas mitt namn på närvarolistan. Jag hoppas att detta kan rättas till.
Jag skulle vilja informera kammaren om att jag, kort efter det att jag tillträtt posten som talman, mottog ett meddelande från utskottet om rättsliga frågor och den inre marknaden, i vilket talmannen uppmanades att hänskjuta frågan om den rättsliga grunden för en stadga för Europabolag till EG-domstolen för granskning. Tidsfristen för att genomföra denna anmodan var i dag. Jag har genomfört omfattande rådfrågningar, både inom och utanför denna kammare i denna fråga, och har haft tillfälle att få ta del av talmanskonferensens synpunkter. Jag har fattat ett beslut, samtidigt som jag har respekterat argumentets vikt - som är ett betydande rättsligt argument - om att inte hänskjuta ärendet till EG-domstolen.
(Applåder) Jag har i grund och botten fattat detta beslut, före det kommande konventet och med hänsyn till Laekenförklaringen, i vilken artiklarna 95 och 308 uttryckligen nämns - vilka är de artiklar som det tvistas om i detta fall - så att vi skall kunna göra en politisk troshandling mellan oss själva och de andra institutionerna, medan vi förbereder oss inför detta konvent. Jag har sedan dess talat med ordföranden för Europeiska kommissionen och med rådets ordförande, Aznar López. Jag är i båda fallen säker på att de förstår den politiska troshandling som har gjorts. Jag tror att de under de kommande veckorna kommer att vilja försöka finna ett sätt att, mellan våra institutioner, erkänna det som är grunden i dessa frågor, nämligen vår roll som ett parlament när det gäller att företräda unionsmedborgarna och deras oro när det gäller lagstiftningsförfarandet.
Jag hoppas att denna politiska handling med tro på politikens överlägsenhet till slut kommer att löna sig, att den kommer att förstås och inte missförstås. På den här sidan av toppmötet i Barcelona, med en fråga som har funnits med oss i trettio år och kanske saknar motstycke i de frågor som var aktuella före vår tid, är det viktigt att förstå att detta inte var något enkelt beslut att fatta. Jag hoppas till slut - både för dem i kammaren som var benägna att instämma med min åsikt förra veckan, och för de många personer som vid den tidpunkten inte var benägna att hålla med mig - att de kommer att förstå att denna bedömning har gjorts i god tro. Jag tror att vi kan bygga vidare på den.
Herr talman, ärade kolleger! De flesta av er vet, att jag har företrätt en annan uppfattning än vår talman. Men jag respekterar detta beslut, och om ni har lyckats åstadkomma en inställning av good will som redan faktiskt också resulterar i ändringar i avtalet eller på annat sätt i att man erkänner våra rättigheter, så vore detta en framgång som inte hade varit möjlig utan att utskottet för rättsliga frågor och den inre marknaden och talmannen gemensamt tagit sig an saken.
Herr talman! Jag håller fullständigt med om det beslut ni fattat. Jag anser att det i detta konkreta fall handlar om politisk måttfullhet eftersom vi försöker försvara upprätthållandet av en stadga för Europabolag, med förbehåll för de betänkligheter som den rättsliga grunden uppställer.
Herr talman! Ni vet att jag har företrätt den mottsatta ståndpunkten och jag är fortfarande övertygad att det är ett misstag att inte anmäla saken. Jag vill helt enkelt säga det även i plenum, för om vi samtycker till att rådet genomför något genom medbeslutande och samtidigt fråntar oss medbeslutandet spelar vi rådet i händerna. Tyvärr tror jag inte att rådet kommer att tolka det positivt utan snarare som något som kan upprepas. Jag ville alltså bara säga att jag tror att det är ett misstag att inte anmäla saken till EG-domstolen.
Herr talman! Jag skulle vilja lyckönska er till beslutet att inte vända er till EG-domstolen, ty att skapa Europabolaget var ett av målen för denna lagstiftningsperiod. Detta är ett av fem beslut, som näringslivet väntar på. Detta beslut har man väntat på i trettio år. I trettio års tid har man förhandlat. Att nu gå till domstolen skulle betyda att detta ärende än en gång fördröjs i fem eller sex år; för inget företag - det har jag övertygat mig om - skulle på dessa osäkra villkor i själva verket använda sig av denna nya form. Därför tror jag att det var klokt att i detta fall avstå från att vända sig till EG-domstolen.
Herr talman! Jag har en ordningsfråga. Det kommer knappast att förvåna kammaren om jag, på min grupps vägnar, ger den ståndpunkt som ni har intagit mitt stöd. Men jag skulle ändå vilja uppmana er att i ert anförande vid Europeiska rådets möte i Barcelona mycket starkt betona att vi, som parlament, inte är nöjda med det förfarande som har antagits, och att vi hoppas att i framtiden få se en mycket mer konstruktiv och samarbetsvillig inställning till oss från de andra institutionernas sida.
Herr talman! Som ni vet har den Europeiska socialdemokratiska gruppen stött ert beslut.
Ur rättslig synvinkel råder det delade meningar om vi förlorat tyngd i medbeslutandet eller ej. Som Medina sade anser min grupp att det inte är så och att det beslut vi antagit dessutom är politiskt lämpligt.
Jag ber er att ni inför toppmötet i Barcelona försvarar inte bara vår uppfattning om vad detta kan innebära för den europeiska företagsvärlden utan också, med tanke på dess betydelse, som konsolidering av den ekonomiska demokratin och arbetstagarnas rättigheter.
Vid talmanskonferensens sammanträde den 31 januari 2002 beslutade man att ändra ajourneringsperiodernas längd inom ramen för sessionen. Jag vill informera er om att i enlighet med artikel 10.4 kommer ett plenarsammanträde att hållas i Bryssel onsdagen den 20 mars 2002. Syftet med detta sammanträde är att få höra resultatet av toppmötet i Barcelona. Det kommer att meddelas av rådets tjänstgörande ordförande Aznar.
Nästa punkt på föredragningslistan är betänkande (A5-0392/2001) av Olle Schmidt för utskottet för ekonomi och valutafrågor om Europeiska investeringsbankens årsredovisning för 2000 (C5-0541/2001 - 2001/2218(COS)).
. Herr talman, herr Maystadt! Till herr Maystadt vill jag rikta ett stort tack för den beredvillighet och välvilja ni och era medarbetare visat mig och utskottet. Det har underlättat arbetet väsentligt. Jag vill också tacka kollegerna.
EIB:s roll har varit aktuell i debatten de senaste åren, och kritik har framförts. Den har framför allt gällt brister vad gäller miljöhänsyn, öppenhet och insyn. EIB har förstått kritiken och väsentliga förändringar har skett. För detta förtjänar ni, herr Maystadt, och era medarbetare vårt erkännande.
Årets analys är i många avseenden en uppföljning av det gedigna arbete som för ett år sedan genomfördes av Lipietz. En del av de synpunkter som då framfördes upprepas nu. Den viktigaste frågan för EU är som bekant utvidgningen. Den innebär en grundläggande förändring som utgör en stor utmaning för kandidatländerna, men också för de nuvarande medlemsstaterna.
I dag beviljas de flesta EIB-lånen till olika typer av regionala utvecklingsprojekt inom EU. Detta överensstämmer visserligen väl med EIB:s stadga, men den framtida utvidgningen gör det nödvändigt att ompröva denna resursfördelning. De blivande medlemsstaternas andel av det totala lånebeloppet måste öka.
EU:s solidaritet måste naturligtvis också omfatta de länder utanför unionen som hittills har fått del av lånen från EIB. Det gäller Balkan samt Medelhavs- och AVS-länderna. Nu står också Ryssland på tur. Därutöver bör man diskutera vilka mindre utvecklade länder som EIB har mandat från rådet att stödja och om inte exempelvis de 49 minst utvecklade länderna i själva verket är i större behov av stöd än de AVS-länder som unionen traditionellt har stött.
I informationssamhället är ekonomisk tillväxt och en förbättrad levnadsstandard inte bara förknippade med nya vägar och industrier, utan också med utbildning, innovation, ny teknik, elektronisk handel och uppbyggnad av andra kunskapsintensiva sektorer. Detta bör enligt min uppfattning återspeglas i större omfattning i EIB:s verksamhet.
Det är viktigt att EIB fortsätter att stärka stödet till de små och medelstora företagen. På det området finns tydliga möjligheter till tillväxt. EIB behöver bli aktivare för att sprida kunskap om de möjligheter som redan idag finns att bevilja sådana lån.
Från att ha varit en ganska sluten institution har EIB börjat ändra sin attityd till information och öppenhet. Kontakten med demokratiskt valda företrädare på lokal och regional nivå är viktig. Kunskap om projekten finns på lokal nivå. Kontakten med icke-statliga fristående organisationer har förbättrats. Bankens webbplats har också förbättrats. EIB har offentliggjort en förteckning över projekt som är på planeringsstadiet. Det vore, enligt min mening, bra om alla offentliga dokument från den interna utvärderingsenheten fanns på nätet.
I nuläget övervakas EIB av bankens råd, d.v.s. av de 15 finansministrarna, men det saknas tillsyn av en behörig myndighet. Utskottet har diskuterat möjligheten att låta Europeiska centralbanken, ECB, utöva tillsyn över EIB, eftersom rådet enligt fördraget kan tilldela ECB tillsynsuppgifter. Om rådet inte vill ge ECB denna befogenhet bör frågan klargöras vid nästa regeringskonferens, med målet att införa en särskild tillsyn över EIB:s verksamhet.
För att förbättra bankens redovisningsskyldighet föreslår utskottet att den externa revisionskommittén översänder sina granskningsresultat till Europaparlamentet samt till EIB:s råd. Nämnas kan att EIB redan har visat sig villig att samarbeta närmare med OLAF.
Miljön är den fråga som de fristående organisationerna är mest intresserade av. Dessa frågor fick också mycket utrymme i Lipietz-betänkandet förra året. Jag anser att EIB har blivit mer medveten om miljöfrågorna och att bankens stöd till miljöprojekt har ökat väsentligt.
En annan central faktor är EIB:s förmåga att göra korrekta bedömningar i miljöfrågor. För närvarande har EIB endast en person som ansvarar för att samordna miljöfrågor, medan projektgrupperna består av ingenjörer och ekonomer som har fått en kompletterande miljöutbildning. Här behövs, enligt min mening, en förstärkning. Fler utbildade miljöexperter bör anställas eller kontrakteras för att göra tillförlitliga granskningar av miljökonsekvensbeskrivningarna.
Kraven på Europeiska investeringsbanken är således många. För att kunna bemöta alla dessa behov måste bankens kapital utökas ytterligare. Medlemsstaterna bör bl.a. överväga att ompröva förhållandet mellan främmande kapital och eget kapital, för att inkludera EIB:s reserver, i linje med vad som gäller för kommersiella banker som kan hantera större risker.
Herr talman! Jag ber att få hälsa kommissionären välkommen till kammaren!
Avslutningsvis vill jag kommentera de ändringsförslag som kommit in. Jag kan stödja ändringsförslagen 1, 3, 4 och 6 från Lipietz m.fl. De förändrar inte innehållet i betänkandet utan lyfter fram miljöfrågorna och frågorna om öppenhet och insyn. Jag kan däremot inte stödja ändringsförslag 2, som jag finner onödigt långtgående. Ändringsförslag 5 kan jag endast stödja som ett tillägg till punkt 30.
Herr talman! Jag vill börja med att tacka föredraganden, min svenske kollega Olle Schmidt, för ett mycket bra betänkande. Det belyser de viktiga framtidsområdena för Europas utveckling, vilka EIB har stort ansvar för att främja inom ramen för sina befogenheter. Det tar också upp de krav parlamentet bör ställa på EIB som Europas finansieringsinstitut. Jag vill därför begränsa mig till att lyfta fram ytterligare några av de aspekter som jag anser vara mest betydelsefulla. Det handlar om kandidatländerna, prioritering av projekt, små och medelstora företag och tillsyn av EIB.
När det gäller kandidatländerna är det av yttersta vikt att deras andel av den totala lånesumman på 36 miljarder euro ökas betydligt. År 2000 fick de tillgång till 2,9 miljarder euro. Med tanke på den förestående återföreningen av den europeiska familjen måste en ökning ske om målet från toppmötet i Lissabon skall kunna uppnås.
Vid prioritering av projekt är det viktigt att värna om Europas konkurrenskraft och därför prioritera infrastruktur i vid bemärkelse. Det gäller således kommunikation både i traditionell mening såsom vägar, förbindelselänkar och möjlighet till energieffektiva transportsystem för gods och personer, men också i betydelsen telekommunikation, IT, elektronisk handel, stöd till ny teknik, ökade kunskaper och utbildning.
De små och medelstora företagen står för över 60 procent av EU:s arbetstillfällen idag. I ett utvidgat EU kommer de troligen att omfatta en betydligt högre procentsats. Av de 18 miljoner företag som finns i EU är 99 procent små och medelstora företag, som alltså sysselsätter 66 procent av arbetskraften. Över 90 procent av dessa företag har färre än tio anställda. Om de befintliga små och medelstora företagen liksom många nya företag skall kunna få möjlighet att växa och bli större, eller rent av bli stora företag, måste satsningarna i form av information, projektmedverkan och tillgång till riskkapital förstärkas.
Föredraganden har föreslagit att kommissionen skall uppmanas att ge ECB befogenheter att utöva tillsyn över EIB. Det tycker jag är bra. Banken har ingen nationell anknytning och kan därför inte jämföras med en privat kommersiell bank. ECB är därför en lämplig övervakningsinstans, eventuellt i avvaktan på en europeisk finansinspektion.
Med tanke på målet från toppmötet i Lissabon måste således projekt prioriteras som leder till ekonomisk tillväxt, utveckling och ökad sysselsättning i ett utvidgat Europa och som fäster stor vikt vid små och medelstora företags möjligheter att växa. Konkurrenskraft och uthållighet bör därvid vara vägledande.
Kraven på EIB vad avser information om och utvärdering av projekt måste ökas och vikten av ordentlig professionell tillsyn och revision understrykas.
Herr talman! Jag skall inte gå in på gårdagens protokoll, utan göra ett annat påpekande; jag ber er således att godkänna detta. Jag har nämligen hört - och jag talar som samordnare för min grupp för AVS-församlingen - att inte en enda kommissionär kommer att åka till AVS-EU-församlingen i Kapstaden om fyra veckor. Inte en enda kommissionär, inte Nielson, inte Patten, inte Lamy och Fischler kan inte heller. För att förebygga att detta leder till ett oerhört stort klavertramp skulle ni kanske eftertryckligen kunna uppmana Europeiska kommissionen att se till att det finns en kommissionär närvarande, för det finns ett helt program med skriftliga frågor och så vidare som måste avverkas. Det är även ett klavertramp gentemot de 70 utvecklingsländerna att kommissionen inte gör sig mödan att vara närvarande vid AVS-församlingen. Det skulle vara första gången - jag är sedan flera år tillbaka ledamot av församlingen - som detta händer. Det är anledningen till min angelägna begäran att vädja till Europeiska kommissionen.
Jag skall ta upp saken med kommissionen, fru Maij-Weggen, och när vi har svaret kan vi ta upp saken i kammaren igen.
Vi är nu framme vid nästa punkt - och här skulle jag vilja tacka talmanskonferensen och kollegerna i kammaren för att jag får göra ett kort uttalande om politiken, som åtföljs av en debatt, för att tala litet om de kommande två och ett halvt åren av ordförandeskapet.
När jag talade efter att jag valts som talman den 15 januari sade jag att jag skulle vilja åberopa privilegiet att tala till kammaren om vårt strategiska mål för den kommande perioden, vilket är ett brukligt privilegium för den nyligen valde talmannen. När jag beslutade att tala i dag var det med hänsyn till det faktum att den spanske premiärministern var här på onsdagen under den sammanträdesperioden för att inleda det spanska ordförandeskapet. En sak som jag vill införa i denna kammare - och jag hoppas att vi alla kommer att arbeta med detta tillsammans - är en förmåga att tala om vilka vi är och vad vi gör. Så när man vill föra fram något måste man välja sitt tillfälle, och man kan inte välja ett tillfälle som den dagen hör till någon annan. Så jag passar alltså på denna morgon.
Den härliga känsla som jag fört med mig från kampanjen som föregick mitt val som talman, är att det finns en oerhörd aptit på förändring i vår kammare. Trots detta är det en frustrerad aptit när det gäller införandet av denna förändring. Vi måste med hjälp av de olika mekanismerna - presidiet, våra utskott, talmanskonferensen - omvandla denna aptit på förändring till en faktisk förändring som äger rum i denna kammare. Min uppmaning till kollegerna i dag är att ta vara på detta tillfälle för att skapa den förändring som det uppenbarligen finns en sådan aptit på i denna kammare.
Jag hoppas att vi under nästa period som föregår valet kan vara ett omdanande parlament på ett synligt sätt, och att vi kan vara ett kommunicerande parlament, och ett parlament som är redo att ta risker för att göra förändringar. Detta kommer att kräva kreativitet och fantasi från alla, och tillsammans kan vi möta denna utmaning. Vad jag faktiskt skulle vilja uppmana er att ta upp i vår debatt i dag, är en vilja att påbörja skapandet av en förändringskultur. Det är nu över två decennier sedan direkta val infördes, och vi måste se över hur vi genomför vår verksamhet. Vi måste skapa en mer livfull och dynamisk känsla av parlamentarism i denna kammare.
Den största förändringen som är på gång är förstås utvidgningen. Tiden är inne för oss, den politiska klassen, att ta tillbaka utvidgningen. Det är oundvikligen så att gemenskapens regelverk kräver en enorm mängd arbete från Europeiska kommissionens sida, och från kandidatländernas statliga myndigheter för att hantera alla detaljer. Men dessa detaljer är omgärdade av den större politiska utmaningen - och detta är vår utmaning. Denna kammare har enastående goda förutsättningar för att leda politiken med en förändring mot ett utvidgat Europa.
Vi inleder nu slutspelet om utvidgningsdebatten, och vi har de komplexa budgetförslagen som kammaren utan tvekan i sinom tid kommer att uttala sig om. Det är viktigt att den era av förändringar som utvidgningen utgör inte reduceras till en budgetdebatt om små eller stora pengar, hur man nu än kan uppfatta det. Vi måste ta initiativ i denna kammare till att föra fram detta program.
Jag vill att detta parlament skall vara det ställe där livskraften i debatten om utvidgningen utageras. Även om tidsplanen fortfarande inte är slutgiltigt fastställd, tycker jag att det verkar som om vi troligen kommer att diskutera utvidgningen vid två tillfällen i år, troligen före toppmötet i Sevilla i slutet av det spanska ordförandeskapet, och troligen återigen i november.
Jag skulle vilja be er, särskilt inom de politiska grupperna, att fundera över ett tillvägagångssätt med vilket vi kan bjuda in parlamentsledamöter från våra politiska familjer i kandidatländerna att delta i våra utvidgningsdebatter tillsammans med oss i år, för att skapa en känsla av vitalitet, och för att skapa en stund som verkligen är en europeisk stund, och göra detta på ett sätt som gör att vi hör de olika rösterna. Det kan vara eniga eller oeniga röster när det gäller några av frågorna, men det handlar om en verkligt avgörande stund, och jag hoppas att kammaren, inom sina metoder, och inom grupperna, kommer att finna en vilja att utforska och skapa denna plattform, för att på ett parlamentariskt sätt ge uttryck för detta nya Europa.
Om man följer exemplet med den tyska återföreningen för mer än tio år sedan, hoppas jag att kammaren till slut kommer att hålla med om att vi, när kandidatländerna undertecknar de anslutningsfördrag som fortfarande måste ratificeras, skulle kunna överväga att budgetera och planera för full observatörsstatus, så att vi kan skapa ett avantgarde för det nya Europa, och att vi kan göra det i denna kammare, eftersom det är vår offentliga uppgift att ge ett verkligt politiskt ledarskap. I enlighet med dessa detaljer, och under förutsättning att vi får en enighet - för vi måste gå igenom frågan när det gäller budgetar, vi måste gå igenom frågan i vårt presidium, och vi behöver talmanskonferensens enighet när det gäller vår tidsplan - skulle jag om det var möjligt under de kommande månaderna och före toppmötet i Sevilla, vilja besöka alla kandidatländer på detta parlaments vägnar, och utfärda den formella inbjudan om att vara det nya Europas avantgarde till dem, till våra kolleger i parlamenten. Med er tillåtelse kommer det att vara er inbjudan till dem, och mitt privilegium att överlämna den på era vägnar.
(Applåder) I ett utrikespolitiskt sammanhang och med en bredare grund hoppas jag på ett flertal sätt att vi kan förbättra vårt spel. Europa behöver en ny utrikespolitik, och jag är säker på att det i denna kammare finns en majoritet och en vilja att skapa denna utrikespolitik. Genom att utforma och utveckla strategiska partnerskap med USA och Ryssland, och med en dialog mellan Europa och Medelhavsområdet, med en dialog mellan samhällen, engagerar vi oss i en politik som inte bara är av avgörande vikt för den parlamentariska process som återspeglar själva Europeiska unionen. Vi har i denna kammare en stor trovärdighet när det gäller vår vilja att bekämpa global fattigdom, sjukdomar och hungersnöd. Vi har i denna kammare ett underbart och stolt förflutet när det gäller främjandet och försvaret av de mänskliga rättigheterna. Vi måste vara beslutna att fortsätta att spela en ledande roll i detta sammanhang, men vi måste finna nya plattformar för att ge uttryck för vårt ledarskap. Det är inte bara det att vi måste följa upp händelser, utan vi måste själva, som parlament, ha förmågan att skapa nya plattformar för att ge ledning.
Under de senaste dagarna och veckorna har vi, tack vare så många kollegers arbete i kammaren, börjat röra oss mot en ny och mer mogen form av politiska förbindelser med andra institutioner och i synnerhet med Europeiska kommissionen. Jag gratulerar Malmström i utskottet för konstitutionella frågor och kommissionens vice ordförande, som är här i dag, för det arbete som de har utfört när det gäller att säkra en högkvalitativ enighet som kan utgöra en milstolpe när det gäller hur vi skall genomföra lagstiftningsförfarandet från och med nu. Vi behöver det, och detta arbete är utmärkt.
Jag gratulerar kammaren till den överväldigande rösten i går till stöd för von Wogaus betänkande, som kommer att göra det möjligt för oss att anta en effektiv tillfällig lösning - och det är bara en tillfällig lösning - om reformen av de finansiella tjänsterna i väntan på en ny grund i fördraget, och med hjälp av konventet, och med hjälp av regeringskonferensen - utifrån vilken vi kan upprätthålla våra institutionella förbindelser, och främja rollen hos ett demokratiskt Europa, samt främja detta parlaments roll när det gäller att företräda medborgarna på ett vitalt sätt.
Eftersom dessa båda betänkanden har kommit från utskottet för konstitutionella frågor skulle jag också särskilt vilja hylla Napolitanos ledarskapsroll och egenskaper, vars arbete i denna kammare på ett så utmärkt sätt har lett till dessa resultat.
Den röda tråden i alla dessa åtgärder är själva politikens företräde. Detta är vad vi sysslar med. Vi måste också signalera till kommissionen och till rådet, till den vida världen, att vi i Europaparlamentet är mogna och pålitliga partners i det projekt som vi delar när det gäller den europeiska integrationen.
Parallellen är att jag nu, under upptakten till Europeiska rådets möte i Barcelona, tillsammans med kommissionen och rådet vill arbeta med att få till stånd en betydelsefull interinstitutionell arbetsgrupp. Politikens företräde blir till ingenting om plattformen för att utveckla politiken inte finns där. Jag säger detta till rådet: Tiden är nu inne för rådet, tillsammans med kommissionen och parlamentet, att införa denna plattform, och att ge oss förmågan att återupprätta och utveckla politikens företräde, att förbereda oss själva för ett gemensamt arbete med konventet, och för ett framgångsrikt och gemensamt resultat med substans när det gäller regeringskonferensen.
Vi får inte heller glömma att vi här i kammaren är en europeisk folktribun. Vårt främsta offentliga ändamål är att tjäna våra medborgare. Vi kan skapa och förmedla en ny stolthet i detta parlament. Vår föresats måste vara att framhäva det demokratiska framför det teknokratiska, att betona öppenheten och att förknippa vårt budskap på alla sätt vi kan med en större europeisk allmänhet.
Jag är mycket stolt över det faktum att det var i detta parlament som vi, parlamentarikerna, skapade, utvecklade, förklarade och vann diskussionen till stöd för ett konvent, till stöd för ett nytt sätt att skapa det nya Europa, till stöd för ett öppet och demokratiskt tillvägagångssätt med insyn, till stöd för att försöka nå en uppväxande generation européer som inte berörs av verksamhet som bedrivs bakom stängda dörrar. Det gamla toleranta medgivandet att låta eliten fortsätta sin väg finns inte längre där på det gamla sättet, och därför måste vi förtjäna den uppväxande generationens medgivande och respekt. Det kan vi bara göra genom öppna metoder, och konventet måste vara en öppen metod, och kan utgöra en mycket betydelsefull början.
Parlamentet kan påstå att denna idé är deras. Men vi har också en nyckelroll som aktör i detta konvent. Vår beslutsamhet som parlament är att främja det demokratiska Europa framför det teknokratiska, och att betona öppenheten. I detta hänseende är det min åsikt - och senare i dag har vi möjlighet att möta konventets ordförande vid talmanskonferensen - att vi som parlament måste se till att konventet självt i sitt öppna arbete är den främsta plattformen, att det är huvudvägen, och den öppna diskussion som leder framåt.
Det är viktigt att detta är ett välstyrt konvent, och vi har framstående kolleger i presidiet som skall hjälpa till att leda denna debatt. Men dess styrelse måste hjälpa konventet självt att bli en verklig plattform för en öppen debatt. När det gäller att föra ut denna debatt till allmänheten har jag bett tjänsteenheterna här att se till att debatten regelbundet sänds ut via kontinuerliga TV-sändningar, så att de som vill följa den - om de så är journalister, om de arbetar vid forskningsinstitut, är universitetsstuderande, eller tillhör olika grupper inom Europas socioekonomiska sfär - men som inte kan följa konventets arbete i Bryssel, kan följa debatten regelbundet.
Kolleger, vi har fortfarande en lång väg att gå när det gäller den interna reformen. Jag läste boken Mes combats (mina strider), som författats av min företrädare Nicole Fontaine. I boken talade hon om ledamotsstadgan, och om den faktiska omöjligheten att göra framsteg i den frågan.
Jag vet inte vilka framsteg vi kan göra, men jag vill i dag uttrycka detta hopp. Jag skulle vilja avsluta arbetet med ledamotsstadgan. Jag vill arbeta tillsammans med föredraganden, Rothley; jag vill arbeta tillsammans med viktiga kolleger i presidiet och kvestorskollegiet. Men först och främst vill jag tala till ledamöterna i denna kammare, för att försöka utveckla, mobilisera och motivera en majoritet till stöd för en förändring. Under de kommande veckorna kommer vi att inleda en intensiv samrådsrunda med ledamöterna. Inga beslut kommer att fattas om någon stadga över ledamöternas huvuden - det garanterar jag er. Men det blir ingen stadga om inte en majoritet kan mobiliseras - först i denna kammare. Sedan måste vi naturligtvis, även om vi samlar denna majoritet, fortfarande förlita oss till att rådet genomför sin del av avtalet. Men jag vill påbörja den första fasen här: Att ta reda på vilken grund vi står på, att skapa en klar vilja till denna förändring, och sedan försöka avsluta arbetet. Det är politiskt viktigt att göra detta före nästa parlamentsval. Jag hoppas att ni håller med mig, och jag hoppas att ni kommer att hjälpa mig att skapa detta klimat till stöd för en majoritet för en förändring.
Herr talman! När det gäller omröstningen om Olsson-betänkandet i går så står det under punkt 1, andra stycket, att jag skulle ha lagt ned min röst. Jag röstade dock emot betänkandet. Det skulle jag gärna få ändrat.
Vi noterar innebörden av er röst, som kommer att rättas till.
På grund av ett misstag kom inte förslagen från talmanskonferensen om nomineringar till presidierna i delegationerna till de gemensamma parlamentarikerkommittéerna med i gårdagens protokoll. De kommer därför att innefattas i dagens protokoll.
Herr talman! En anmärkning till protokollet: Jag skulle uttryckligen vilja tacka Frankrike och Belgien för att bevakningen av byggnaderna nu har förstärkts avsevärt.
Herr talman! Vid det förra sammanträdet var vi alla förskräckta över möjligheten att de skulle kunna avrätta Safiya Husseini i Nigeria. Jag hade tänkt be om ordet, men Corrie bad om ordet och jag kände mig företrädd av honom när han bad talmannen att ingripa.
Det sker nu en mobilisering i mitt land eftersom det verkar som om de flyttat fram avrättningen redan till denna lördag. Det förskräcker oss ännu mer eftersom fallet med denna kvinna, som många andra kvinnors, är ett bevis på barbari. Jag anser att det är oerhört skrämmande att en kvinna skall avrättas för att hon fått en dotter, hennes femte barn, oavsett vem som är fadern. Vi borde göra en sista kraftansträngning för att undvika att denna avrättning sker. Myndigheterna har flyttat fram den till på lördag för att på så sätt försöka komma undan de internationella påtryckningarna mot det som jag anser är ett mord.
Fru González, hela kammaren känner som ni och inom ramen för vår institutions möjligheter kommer vi att göra allt vi kan för att denna fruktansvärda grymhet inte skall begås.
Herr talman! Angående ordningen i dag. Jag har lagt märke till att dagens debatter kommer att avslutas kl. 17.30, medan omröstningarna sedan kommer att inledas kl. 18.30. Den här situationen har vi haft en lång tid nu. Det betyder att många av ledamöterna inte längre kan gå hem direkt efter debatten utan alltså måste stanna kvar tills i morgon eller också gå hem tidigare. Jag tycker att det är utmärkt att vi stannar kvar här, för min del till sent på natten, om det finns något att diskutera. Om det inte finns något att diskutera så behöver vi inte sitta här och dricka kaffe i en timme. Jag skulle alltså vilja be er att kanske ta upp det här med talmannen för att se om problemet kan lösas så att ledamöterna i alla fall inte behöver vara närvarande här onödigt länge.
Ja herr Maaten, men vi har en fastställd föredragningslista. Inom denna skall vi, inom ramen för vad som är möjligt, beakta er fråga.
Nästa punkt på föredragningslistan är debatt om betänkande (A5-0022/2002) av Kratsa-Tsagaropoulou för utskottet för kvinnors rättigheter och jämställdhetsfrågor om Europeiska unionens politik gentemot länderna i Medelhavsområdet för att främja kvinnors rättigheter och lika möjligheter i dessa länder (2001/2129(INI)).
. (EL) Herr talman, kära kolleger! För Europeiska unionen är samarbetet med Medelhavsområdet en politisk vision och ett projekt av allra största betydelse. Det handlar inte bara om att EU vill främja sina egna ekonomiska intressen, utan i första hand om att skapa ett område av fred, säkerhet, stabilitet och välstånd.
Den europeiska integreringens historia visar oss att ett område av fred och stabilitet är en omöjlighet utan välstånd i alla delar och för alla medborgare, män och kvinnor. Den roll som kvinnorna i dag spelar i det här samarbetet är marginell eller koncentrerad till det ekonomiska området, och resultatet är en obetydligt högre levnadsstandard för dem. Vårt utskott anser att det bör vara tvärtom: i en politisk vision som denna bör kvinnan ses som en viktig faktor när det gäller att skapa sammanhållning, fred och en hållbar utveckling.
Syftet med initiativbetänkandet är att utvärdera den politik som förts hittills och att uppmana Europeiska unionen att med politiska medel göra allt den kan för att främja kvinnors sociala, politiska och ekonomiska rättigheter i partnerskapsländerna i Medelhavsområdet. Betänkandet syftar också till att uppmana partnerskapsländerna att axla sitt ansvar och med alla upptänkliga medel svara på de utmaningar som följer av målet. Det är inte lätt att utvärdera situationen, eftersom den varierar avsevärt från land till land. Statistiska uppgifter fördelade på kön saknas. Europeiska kommissionen och de nationella regeringarna har inte heller gjort någon särskilt grundläggande bedömning av på vilket sätt samarbetet mellan EU och Medelhavsområdet främjar kvinnors rättigheter, och vidare har inte ett enda regionalt program för Medelhavsområdet som uteslutande handlat om kvinnors situation genomförts hittills.
Jag förklarar härmed Europaparlamentets session återupptagen efter avbrottet torsdagen den 7 februari..
Det är min plikt att i dag, med stöd från kammarens alla ledamöter och särskilt med stöd från utskottet för utrikesfrågor, mänskliga rättigheter, gemensam säkerhet och försvarspolitik, på Europaparlamentets vägnar uttrycka vår djupa oro över kidnappningen av en parlamentariker och kandidat i det kommande presidentvalet i Colombia, Ingrid Betancourt, en kidnappning som utförts av gruppen Colombias väpnade styrkor - folkets armé, FARC-EP.
Europaparlamentet fördömer utan förbehåll sådana angrepp på oskyldiga civila och denna typ av påverkan på en valprocess. I egenskap av talman vädjar jag till gärningsmännen att omedelbart släppa Ingrid Betancourt, de fem andra parlamentariker som hålls som gisslan och de 40 civila som tidigare har kidnappats, och som fortfarande kvarhålls på ett olagligt sätt. Jag vill också säga till kidnapparna att det är särskilt inhumant att kvarhålla de personer som gisslan som har en vacklande hälsa, och att dessa omedelbart bör släppas av humanitära skäl.
Ledamöterna har gett sitt starka stöd till fredsprocessen i Colombia efter president Pastranas uttalade i plenum den 26 oktober 1999, genom flera resolutioner om " Plan Colombia" . Europaparlamentet beklagar desto mera sammanbrottet av fredsförhandlingarna och den senaste tidens återfall till fientliga handlingar, och uppmanar de berörda parterna att återuppta sin strävan att få till stånd ett demokratiskt och förhandlat fredsavtal i Colombia.
Parlamentet uttrycker sin solidaritet med gisslans familjer och med Colombias folk.
Herr talman! Tack för detta uttalande. Vi kommer att skicka någon till Colombia för att se vad vi kan göra som politisk grupp i Europaparlamentet, och vi hoppas att vi inom några veckor kan göra något annat än bara beklaga att vår kandidat har kidnappats.
Herr talman! Jag skulle vilja fästa våra kollegers uppmärksamhet på att det just nu, mittemot parlamentet, samlats ungefär tre tusen män och kvinnor från Frankrike, Italien, Belgien och andra länder. De vill uppmana Europa att använda all sin makt för att åstadkomma en rättvis fred i Mellanöstern, i samma anda som den resolution som vi själva antog vid vårt senaste sammanträde. Jag tycker att vi måste välkomna den här aktionen, till att börja med för att det, när vi diskuterar Europas framtid, är sunt att så många medborgare engagerar sig för att Europa fullt ut skall spela sin roll som aktör i världen. Men också för att det handlar om en demonstration för freden, rättvisan och den mänskliga värdigheten inför en upprörande tragedi som verkligen kräver ett exceptionellt engagemang från vår sida. Det gläder mig att de flesta grupper accepterat att inleda en lovande dialog med dessa medborgardelegationer. Jag tror att nästa etapp nu borde bli att, såsom vi beslutat, sända en officiell delegation från vårt parlament till Palestina och Israel och att på plats arrangera ett besök i Europa för president Arafat.
Fru Pack! Jag har förstått att ni har en begäran angående föredragningslistan för torsdagen.
Herr talman! Jag talar för alla kolleger i utskottet för kultur, ungdomsfrågor, utbildning, medier och idrott och ber om att vi på torsdag morgon inte som planerat håller en sammanhängande debatt om kultur, utbildning och ungdomsfrågor, eftersom dessa tre frågor inte bör blandas samman. Det finns visserligen beröringspunkter, men de måste behandlas åtskilt. Jag ber om att vi behandlar dessa tre frågor under samma tid som avsatts för den gemensamma debatten, och jag tror att vi kan få kammarens samtycke till detta.
Låt mig föreslå en sak som kammaren har rätt att godta eller förkasta. Mot bakgrund av denna begäran, föreslår jag att vi diskuterar de tre betänkandena från utskottet för kultur, ungdomsfrågor, utbildning, medier och idrott i separata debatter.
Herr talman! Ni har föreslagit en ändring i föredragningslistan beroende på rådets tillgänglighet, vilket vi förstår fullständigt. Det är bara det att ert förslag leder till att vi redan måste granska betänkandena från MacCormick om upphävande av den parlamentariska immuniteten, och oavsett kvaliteten på arbetet från utskottet för rättsliga frågor och den inre marknaden, som uttalade sig om dessa två betänkanden förra veckan, tycker vi att den tidsfrist vi fått för att granska dessa två krav på upphävande av den parlamentariska immuniteten är mycket kort. Vi tycker också att för att debatten skall kunna hållas på ett bra sätt, och för att vår parlamentariska demokrati och det viktiga förfarandet med upphävande av den parlamentariska immuniteten skall fungera väl, så att alla kan uttala sig utifrån sin övertygelse och sitt samvete efter att ha haft tillfälle att granska alla beståndsdelar i ärendet och inte uttala sig i blindo, skulle det ha varit bättre att behålla dessa två betänkanden på föredragningslistan för vårt sammanträde i Strasbourg. Jag hoppas att kammaren kan instämma med oss i detta beslut.
Artikel 6.6 är mycket tydlig: " Utskottets betänkande skall tas upp som första punkt på föredragningslistan till det första sammanträdet efter det att begäran inkommit" . I enlighet med arbetsordningen föreslår jag att vi i dag tillämpar det korrekta förfarandet. Själva artikeln är mycket tydlig och det verkar inte finnas utrymme för talmannen eller, för ögonblicket, för kammaren, att ändra på detta förhållande.
Jag förstår och uppskattar det ni tar upp om politisk förberedelse, men det verkar som om detta måste finnas med i vår arbetsgång, så att vi därmed tar hänsyn till arbetsordningen.
Herr talman! Parlamentarikerna är medvetna om hur användbar skriften Recent and Forthcoming Work in Committee (Utskottens aktuella och kommande arbete) är för oss. Den ger oss ett sätt att planera i förväg.
För en vecka sedan blev jag tillfrågad av en kollega, som arbetar som rådgivare åt det skotska parlamentet, om det fanns någon möjlighet att jag kunde hjälpa henne att förutse vilka ärenden som kommer att läggas fram i Europaparlamentet, så att utskotten i det skotska parlamentet skall känna till vårt arbete och kunna planera med hänsyn till det. Jag sade att det fanns en fantastisk skrift och att jag skulle skaffa fram den åt henne. Min personal frågade efter den i parlamentet den här veckan och jag frågade parlamentets kontor i Edinburgh om de kunde tillhandahålla dessa. Jag fick beskedet att detta är ett ovanligt arbete som parlamentsledamöterna får ett exemplar var av och som inte får kopieras åt någon annan, och inga ytterligare exemplar kan erhållas. Eftersom öppenhet skall prägla handläggningen av våra ärenden anser jag att detta är en bestämmelse som bör prövas på nytt. Denna mycket användbara skrift bör göras tillgänglig för allmänheten.
En andra punkt: i går godkände vi protokoll som riktade uppmärksamheten på Doyles uttalande från torsdagen den 7 februari i fråga om betänkandet av Watson att Europeiska folkpartiets grupp (kristdemokrater) och Europademokraterna av misstag underlät att rösta för ändringsförslaget om habeas corpus. Om de inte hade gjort det misstaget som berodde på att numren ändrades i ett sent skede så skulle det ändringsförslaget ha antagits i parlamentet. Detta är en betydelsefull uppgift som jag hoppas kommer att uppmärksammas av kommissionär Vitorino, rådets tjänstgörande ordförande och fru Palacio Vallelersundi som är ordförande för det berörda utskottet i parlamentet.
Ledamot MacCormick, vi kommer att ta hänsyn till den andra punkt som ni tog upp.
Vad beträffar den första punkten tror jag att parlamentets talman har för avsikt att anförtro en av de vice talmännen uppdraget att övervaka relationerna till medborgarna liksom insynen och kommunikationen mellan parlamentet och medborgarna. Denne vice talman har ännu inte utsetts. Jag tror att denna person skulle kunna fylla även den funktion ni efterlyser.
Nästa punkt på föredragningslistan är betänkandet (A5-0021/2002) av Pack för utskottet för kultur, ungdomsfrågor, utbildning, medier och idrott om genomförande av Sokratesprogrammet (2000/2315(INI)).
. (DE) Herr talman, kolleger! Låt mig först av allt konstatera att Sokrates är en lyckad satsning. Detta gällde redan för utbildningen inom ramen för Erasmus, men jag anser att utbildningen har fått ännu större genomslag i Sokratesprogrammet. Det är positivt att se hur utvecklingen har gått i den andra etappen av EU:s program för allmän utbildning. Sokrates gör rättvisa åt idén om livslångt lärande och stöder rörligheten i varje fas av lärandet, såväl för dem som utbildar sig som för dem som utbildar andra. Ledigt uttryckt skulle man kunna säga att Sokrates följer oss från vaggan till graven.
Kommissionen har steg för steg vidtagit åtgärder, även förebyggande sådana, för att förbättra innehållet i programmet. Jag välkomnar den löpande förenklingen och påskyndandet av de administrativa förfarandena. Det finns inget statligt program, på vilken nivå det vara må, som klarar sig utan administration. Men särskilt när det handlar om ett utbildningsprogram som detta, får administrationen inte utgöra ett hinder och stå i vägen för de uppsatta målen. Detta är en regel som kommissionen har följt på många punkter. Jag skall återkomma till de punkter där så inte har skett.
Som föredragande är jag nöjd med den positiva utvecklingen både i genomförandet av den första etappen och i den nu aktuella andra etappen av Sokratesprogrammet. Siffrorna för den första hälften av programmet talar för sig själva. Enbart inom ramen för högskoleutbytet Erasmus 2000 har en rad universitet, 40 000 docenter och drygt 460 000 studenter i 31 länder deltagit dvs. i de 15 medlemsstaterna, kandidatländerna och medlemmarna i Europeiska ekonomiska samarbetsområdet (EES). Comenius, den del som främjar skolorna, stöder hela 15 000 skolor med sammanlagt över två miljoner elever. Här når vi verkligen ut till våra medborgare. Det är i mina ögon mycket värdefullt att fortsätta driva och om möjligt utöka programmet.
Mot bakgrund av detta var det inte mer än logiskt att parlamentet efter diskussioner som varade långt in på nätterna lyckades utöka den fleråriga budgeten från de ursprungliga 850 miljonerna till nuvarande 933 miljoner euro. Men, om man skall vara ärlig, detta är inte tillräckligt. Om det tillkommer nya kandidatländer 2004 - programmet löper till 2007 - så måste programmet byggas ut. Om ministerrådet sedan sätter sig på tvären kan jag bara säga att alla bekännelser på toppmötet var bara tomma ord! Detta tycker jag att kommissionären bör påminna herrarna och damerna om även under kommande rådssammanträden.
Givetvis finns det även punkter som jag ser kritiskt på. Många initiativ kan fortfarande förbättras i detalj. För det första: Kommissionen bör särskilt fortsätta förbättringen och påskyndandet av samarbetet med de nationella kontoren. Decentraliseringen har stora fördelar men behöver en effektiv administration som sköter informationen. Systemet Symmetry, som kommissionen har utarbetat, kommer att innebära en tydlig förbättring av informationsflödet från och till de nationella kontoren. Men samtidigt är det också både möjligt och förnuftigt att knyta samman programmet med programmet Ungdom och Leonardo da Vinci. Därför måste Symmetry genomföras så snart som möjligt.
För det andra: Jag vill särskilt betona att huvuddelen av de nationella kontoren ger mig intrycket att kommissionen har varit till hjälp i samtliga etapper. Emellertid har förseningen av de nya avtalen beklagligt nog lett till försenade utbetalningar särskilt i fråga om Comenius. Sådana hinder måste röjas undan, eftersom dröjsmål och förseningar är frustrerande för varje engagerad deltagare. Särskilt besvärande blir konsekvenserna med tanke på det mycket omfattande ideella arbete som läggs ned för att utveckla programmet ute i skolorna. Jag vet skolor där kollegerna ler snett åt den lärare som engagerar sig, som gör detta på sin fritid utan att få ett vitten för det!
För det tredje: Vidare förväntar jag mig framsteg i skapandet av gemensamma åtgärder, dvs. tillsammans med de andra program som jag nämnde.
För det fjärde: Jag vill också uppmana kommissionen att arbeta enligt följande motto: Ju mindre stöd, desto mindre administrativa krav på deltagarna. Jag anser att vi kan rätta oss efter det exempel som kommissionen har satt upp för partnerskap mellan städer, nämligen att samtliga ansökningar under 20 000 euro behandlas på annat sätt, att dessa ansökningar slipper de högar av papper som krävs för de större utbetalningarna. Dessutom anser jag att man kan bortse från kravet på medfinansiering av stöd som är lägre än 20 000 euro.
Sokrates väsentliga betydelse för det europeiska området för utbildning är oomstridd och har lovordats på många håll. Vi får inte glömma att Sokrates är den viktigaste kärnan i det europeiska kunskaps- och utbildningssamhället. Jag är rädd att det mellanstatliga samarbetet kring utbildning, dvs. samarbetet på regeringsnivå, kan komma att tränga undan den satsning som görs på gemenskapsnivå. Förklaringarna från Bologna och Prag har dock innehållit uttalanden om sådana förment snabbare metoder. Vi skall inte glömma att målen och åtgärderna i detta så kallade öppna förfarande i samarbetet med medlemsstaterna på bildningsområdet väl knappast skulle vara tänkbara utan de positiva erfarenheterna av Sokrates. Att offra de gemensamma utbildningsmålen för detta kortsiktiga mellanstatliga samarbete vore ett obeskrivligt stort steg tillbaka.
Avslutningsvis bör vi beakta ytterligare två punkter. För det första: Sokrates är ett viktigt och rentav avgörande gemenskapsprogram, eftersom det når ut till EU:s befolkning och är ett europeiskt svar på framtidens perspektiv på utbildning.
För det andra: Den öppna metoden med mellanstatligt samarbete får inte innebära att man ifrågasätter betydelsen av den gemensamma satsningen. Detta måste vi hålla ett vaksamt öga på.
Herr talman, fru kommissionär, ärade kolleger! Sokrates är, vid sidan av vissa andra program, verkligen det gemenskapsprogram som bygger upp Europa underifrån, nämligen - det har ni redan hört Doris Pack säga - därför att programmet faktiskt tillåter generationer av unga människor att uppleva Europa och växa in i europeiska sammanhang, som sedan sätter sin prägel på hela deras personlighet och yrkesliv.
Därför är det så viktigt att Europaparlamentet ställer krav på rådet och kommissionen i förfarandet, men också att vi själva drar vårt strå till stacken. Därför vill jag ta upp två punkter, där jag också ber om stöd från övriga utskott i parlamentet - särskilt från budgetutskottet och budgetkontrollutskottet.
Den första punkten rör frågan om decentraliseringen. Denna fråga klarar sig bra, men de nationella kontoren har sin motsvarighet i Bryssel, och i framtiden är det dessa som kommer att vara de verkställande kontoren. Vi behöver ett lika gott samarbete med dessa verkställande kontor som vi är glada att ha med de nationella kontoren. Därför vill jag absolut be kommissionen, men även budgetkontrollutskottet, att skapa förutsättningarna för detta i samrådet kring de verkställande kontoren.
Den andra punkten rör frågan om den ekonomiska kontrollen. För att nå målet att bevilja de lägre stödbeloppen utan stora administrativa ansträngningar behöver vi budgetkontrollutskottets stöd. Parlamentet och särskilt budgetkontrollutskottet bör ge kommissionen detta stöd.
Jag förklarar Europaparlamentets session återupptagen efter avbrottet torsdagen den 28 februari 2002.
Det slutgiltiga förslaget till föredragningslista som utarbetats av talmanskonferensen vid sammanträdet torsdagen den 7 mars i enlighet med artikel 110 i arbetsordningen har delats ut.
Jag har tagit emot en begäran från den socialdemokratiska gruppen om att tidigarelägga Trentins betänkande (A5-0062/2002) om de allmänna riktlinjerna för den ekonomiska politiken till tisdag i stället för onsdag.
Herr talman! Förslaget är inspirerat av era visa råd, dvs. det sätt som ni föreslagit att parlamentet skall organisera förståeliga debatter. Det är logiskt att också diskutera de stora linjerna i den ekonomiska politiken då vi debatterar riktlinjer för budgeten.
I den aktuella situationen verkar det dock som om debatten om Trentins betänkande trängts in och jag tror att den skulle bli mycket mer logisk och få större betydelse om den hölls på tisdag. Herr talman, det är enda skälet.
Herr talman! Jag förstod verkligen inte detta. Jag ber så mycket om överseende. Enligt översättningen var det till slut så, att detta ämne debatteras på onsdag. Men om jag har förstått saken rätt skall debatten om detta äga rum på tisdag. Kan vi kanske klargöra detta ännu en gång? I den tyska översättningen var det i varje fall inte fullt begripligt.
Herr talman! Det är inte ett politiskt skäl av en grupp. Som Poettering vet insisterar talmannen, som var med mig på det seminarium vi inbjöds till, på att vi skall hålla förståeliga debatter. Det logiska vore då att vi när vi debatterar unionens budget också debatterar de stora dragen i den ekonomiska politiken. Det är enda skälet, det finns inget annat bakom detta förslag.
Jag hoppas att Poettering inte är förkyld eftersom jag ser att han är mycket påklädd för tillfället. Jag hoppas att han mår bra.
Herr talman! För att underlätta förfarandet: Vår grupp är mycket engagerad när det gäller Tjetjenien, och om vi i dag ansluter oss till förslaget att avföra ämnet från dagordningen för denna sammanträdesvecka, så betyder det inte att vi inte engagerar oss i ämnet även i fortsättningen. Vi vill först avvakta ett besök i Moskva av en delegation från Europaparlamentet och sedan åter ta upp detta ämne till ingående debatt senast i maj. Jag vill uttryckligen säga det här. Vi förblir engagerade i ämnet och riktar hela vår uppmärksamhet mot Tjetjenien. Om vi alltså är för att avföra ämnet från dagordningen under denna session, så betyder det inte att vi minskar vårt engagemang i ämnet.
Herr talman! Först och främst vill jag tacka er för att ni ringde mig för två veckor sedan, på tredje dagen av min hungerstrejk för Tjetjenien. Jag är nu inne på artonde dagen. Jag anser att de skäl som Poettering nu anför inte håller. Jag anser att vårt parlament hålls som gisslan av några stalinister som alltid är starka med de svaga och svaga med de starka. Man vill stryka resolutionen om Tjetjenien från föredragningslistan med motiveringen att delegationen för Ryssland skall resa till Moskva i april för att träffa delegationens ryska ledamöter. Jag anser att delegationen måste resa dit i kraft av en ytterst tydlig och bestämd ståndpunkt i en konflikt som varat i två och ett halvt år, med 150 000 döda och 400 000 flyktingar av en befolkning på en miljon människor. Jag vädjar därför till mina vänner bland socialdemokraterna, och de finns - Sakellariou är inte ensam i den socialdemokratiska gruppen. Jag vädjar till mina vänner i Europeiska folkpartiet att de inte skall uppskjuta denna tragedi på obestämd tid - den hör till gårdagen och nuet och inte till morgondagen.
Herr talman! Jag vill säga till Poettering att jag absolut är för det förslag som han har lagt fram. Jag anser, att om vi vill föra en riktig debatt om Tjetjenien, så skall vi inte göra det under tidspress på ett par minuter utan i samband med en förklaring från rådet och kommissionen om denna fråga, där vi kan föra en allvarlig diskussion om den. För övrigt skulle jag inte vilja besvara de ständiga angreppen från Dupuis och kompani som till exempel Pannella och vem det annars än må vara.
Herr talman! Jag tror att ett stort problem är att man säger att om det inte brådskar kan vi hitta ett annat sätt, för varje gång detta sägs slutar det av någon anledning med att de ansvariga utskotten inte gör ett dugg.
Jag tycker att det just under denna sammanträdesperiod - när bland annat olika grupper lägger fram en rad initiativ om Tjetjenien och 400-500 personer hungerstrejkar för Tjetjeniens sak - är mycket viktigt att vi har denna brådskande debatt som redan har överenskommits mellan grupperna. För övrigt tror jag inte att vi om vi inte avhåller en brådskande debatt i dag kommer att få ett nytt tillfälle att diskutera detta om en månad eller två. Om det vore så skulle vi kanske kunna instämma, men erfarenheten säger oss att det tyvärr inte brukar vara fallet. Därför vill jag verkligen be den socialdemokratiska gruppen och Europeiska folkpartiets grupp att stå fast vid sina löften från förra veckan.
Herr talman! Jag skulle vilja klargöra en sak: Egentligen ville min grupp inte kräva att man skulle stryka denna punkt, utan den information som gavs var att Europeiska socialdemokratiska partiets grupp krävde det och att vi då sade javisst, ...
Var snälla och lyssna! Jag lyssnar ju alltid på er! Vi har alltså sagt följande: För att få en stor majoritet här i kammaren och behålla engagemanget för ämnet, är vi för att avföra det från dagordningen för denna vecka men önskar finna ett lämpligt sätt inom den allra närmaste framtiden att ta oss an detta ämne på lämpligaste sätt, i förekommande fall även i rådets och kommissionens närvaro. Endast under denna förutsättning är vi för att vi avstår från att behandla ämnet som ett brådskande ärende denna vecka, utan i stället tar upp det vid ett senare tillfälle på ett sätt som är mycket bättre anpassat. Det är vårt villkor för att göra detta.
Jag har mottagit en begäran om brådskande förfarande för rådets förslag om ändring av den rättsliga grunden för Europaparlamentets och rådets förordning om ändring av förordning (EEG) nr 218/92 om administrativt samarbete inom området för indirekt beskattning (mervärdesskatt) (C5-0103/2002 - 2000/0147(COD)).
Herr talman! För två år sedan lade kommissionen fram två ändringsförslag, ett om det sjätte direktivet och det andra om förordningen om administrativt samarbete. Målet med båda var att få slut på den diskriminering som de europeiska företagen drabbas av från tredjeländer, särskilt de amerikanska företagen, i tillhandahållandet av tjänster. Denna diskriminering uppkommer på grund av att företag utanför unionen inte betalar mervärdesskatt när de tillhandahåller elektroniska tjänster, medan de europeiska företagen däremot är skyldiga att betala mervärdesskatt.
Eftersom denna fråga är så brådskande, behandlade parlamentet de två betänkandena på mycket kort tid. Nu begär rådet att vi skall ändra den rättsliga grunden, enbart på grund av förordningen för administrativt samarbete. Jag kommer inte att gå djupare in på den här frågan, men vill poängtera att det är två olika frågor.
Utskottet anser inte att man skall börja ändra på den rättsliga grunden, men frågan måste undersökas mycket brådskande för att vi skall kunna komma till rätta med denna diskriminering och dessutom, vilket parlamentet begär, för att underlätta användningen av elektroniska medel för att identifiera kunderna, vilket gör att vi kan komma till rätta med de kostnader som framför allt de små och medelstora företagen har.
Därför, herr talman, råder jag kammaren att den bifaller rådets begäran om brådskande förfarande, men att man inte går med på att den rättsliga grunden ändras när den frågan behandlas. En sak är att neka den materiella begäran och en annan är att neka den brådskande begäran för att dessa två förslag skall kunna genomföras mycket snart.
Herr talman! Jag fick inte informationen rörande omröstningen om begäran om brådskande förfarande som gällde administrativt samarbete i tid, respektive överhuvud taget inte, så av den anledningen kan jag inte kan rösta för det.
Herr Ilgenfritz! Jag förstår er begäran. Jag måste emellertid tala om för er att parlamentets tjänsteenheter sedan i går kväll försöker få fram översättningen. Om ni insisterar, måste vi flytta omröstningen till en annan tid, så att handlingen i fråga hinner delas ut på alla språk.
I går kväll var jag på samordnarnas sammanträde i utskottet för ekonomi och valutafrågor. Tyvärr är inte ordföranden, Randzio-Plath, här. Annars skulle Randzio-Plath otvivelaktigt ha berättat att det vid samordnarnas sammanträde i går beslutades att ett yttrande skulle avges mot beslutet om brådskande förfarande. Skälet till det är att rådet gärna vill fatta ett beslut före den 1 juli och det finns det gott om tid till, även om vi i dag inte beslutar om ett brådskande förfarande. Den här frågan kan behandlas ganska snabbt, men det finns ingen anledning till ett brådskande förfarande. Det är mycket riktigt så att den rättsliga grunden fortfarande är ett problem, men det kan vi tala om senare. Utskottet för ekonomi och valutafrågor yttrar sig alltså för att inte besluta om brådskande förfarande.
Herr talman! Jag skulle vilja ta upp en ordningsfråga om en mycket viktig sak angående skotsk whisky. För ett år sedan valde detta parlament ut två whiskysorter som skulle säljas till parlamentsledamöter, besökare och folk som besöker våra butiker i Bryssel och Strasbourg, med parlamentets egen etikett och egna märke på flaskorna. Kvestorskollegiet har godkänt alla de villkor som är nödvändiga för att dessa whiskysorter skall få säljas i våra butiker, men ändå stoppar administrationen fortfarande försäljningen. Detta är viktigt eftersom det tar upp frågan om vem som förestår detta parlament - är det administratörerna? Herr talman! Jag skulle vilja be er att ingripa i denna fråga för att garantera att kvestorskollegiets begäran på uppmaning av ledamöterna utförs och att dessa whiskymärken börjar säljas i våra butiker.
Tack så mycket, herr Stevenson! Jag kan försäkra er om att kvestorerna kommer att undersöka saken i morgon.
Herr talman! I går dödade Ariel Sharons trupper tjugoen personer i ett av Palestinas flyktingläger. Jag vet inte om jag skall känna fasa eller skam inför Israels regerings behandling av palestinierna, som får mig att tänka på hur judarna själva behandlades i Europa för 60 år sedan.
Jag anser att detta måste få ett slut och att parlamentets talman bör sända en protest och ett fördömande av dessa gärningar.
Tack så mycket för ert inlägg, herr Nogueira Roman. Anmärkningarna har givetvis noterats, och saken kommer att behandlas av behöriga parlamentsutskott.
Herr talman! Jag vill ta upp en fråga, som berör samma ämne som Nogueira tog upp, men som ännu mer direkt påverkar kammaren. Som kammaren vet kvarhölls Europeiska unionens särskilda företrädare, Moratinos, för några dagar sedan mot sin vilja i president Arafats residens på grund av att de israeliska trupperna bombarderade residenset.
Herr talman! Jag ber er att ni till rådets spanska ordförandeskap förmedlar den indignation kammaren känner inför denna oförskämda aggression mot en av Europeiska unionens diplomatiska företrädare, som utövade sitt ämbete när han sammanträffade med den palestinska myndighetens president, vilket de palestinska myndigheterna kände till på förhand som ni vet, ärade ledamöter och talmannen.
Tack så mycket! Ni kan vara säker på att era anmärkningar kommer att vidarebefordras officiellt.
Innan vi går vidare till ämnet för förmiddagens diskussion, skulle jag vilja göra ett kort uttalande i närvaro av rådets ordförande om de senaste dagarnas allvarliga utveckling i Mellanöstern.
Vi har med allt större misstro betraktat våldet och illgärningarna som har sjunkit till nya, ännu lägre nivåer under de senaste dagarna. De militära operationerna har nu nått nivåer som är de lägsta på två årtionden. Regionen, och särskilt Israel och de palestinska territorierna, verkar på ett skrämmande och obevekligt sätt röra sig mot en fullständig katastrof.
I denna växande tragedi har vi i parlamentet ett ansvar att göra allt vi kan för att förhindra att de heliga platserna förvandlas till slagfält. Vi måste aktivt stödja den enhälliga uppmaningen som Förenta nationerna uttalade i går kväll för ett omedelbart eldupphör. EU:s höge representant vet att vårt parlament står fast bakom honom i samband med hans initiativ för fred och eldupphör.
Jag vill också ta tillfället i akt denna förmiddag att uttrycka parlamentets stora skuld till Europeiska unionens sändebud, Moratinos, för hans personliga mod och orubbliga engagemang. Han kanske inte tackar mig för att jag säger detta, men jag fick möjlighet att samtala länge med honom i går om hans diplomatiska initiativ från vår sida om att hålla diplomatiska kanaler till båda sidor öppna. Han är en av våra obesjungna hjältar som verkar för Europa.
Jag ber kammaren att vidta alla åtgärder på parlamentets vägnar, som har möjlighet att främja freden och dra tillbaka regionen från katastrofens brant. Jag har vidtagit åtgärder för att Shimon Peres och Yasser Arafat skall kunna stoppa denna infernaliska våldsspiral, genom att bjuda in dem att tala i kammaren. Jag hoppas att de har möjlighet att tacka ja till detta erbjudande. Vi skulle välkomna dem som förkämpar för freden i de svåraste av tider.
Jag, i samarbete med Solana och det spanska ordförandeskapet, är fortfarande intresserade av att resa till Ramallah tillsammans med Knessets talman, Avraham Burg, och samtala med Abu Ala i det palestinska lagstiftande rådet, om detta skulle bli möjligt under de rådande omständigheterna.
Eftersom risken för en omfattande katastrof är stor, måste vi göra allt vi kan. I detta parlaments namn, för mänsklighetens skull, vill jag denna förmiddag framförallt vädja till parterna att de skall upphöra med våldet, inleda samtal och ge freden en chans.
Herr talman! Jag vill gratulera er till ert uttalande. Ni gör er plikt genom att agera som ni just gjorde. I går kväll hade min grupp bjudit hit en palestinier och en israel, som båda beskrev det återockuperade Ramallah för oss. De beskrev bombningar av lägren och de beskrev attentatens fasor i Jerusalem. De beskrev hur staden Ramallah försänktes i mörker och bombades när president Arafat tog emot Moratinos, några meter ifrån de bombade platserna.
Ni påminde med rätta om vårt beslut att bjuda in president Arafat och Shimon Perez. Jag tror att ni gör rätt i att påminna om det, och att göra det. Vi tog också beslutet att skicka en högnivådelegation på plats, vilket var en önskan från parlamentets sida.
Jag föreslår att vi gör verklighet av detta beslut och att delegationen blir en högnivådelegation, dvs. att det exempelvis blir våra gruppordförande som deltar, och kanske till och med parlamentets talman.
Herr talman! Jag vill å den socialdemokratiska gruppens vägnar stödja det uttalande ni just gjort och också uttrycka vårt stöd till den resolution som antagits av Förenta nationernas säkerhetsråd. Det är en historisk händelse, eftersom man för första gången uttryckligen, vilket Europeiska unionen insisterat på, nämner behovet av att erkänna en palestinsk stat.
Jag skulle vilja understryka att det är viktigt att FN, Europeiska unionen, Förenta staterna och Ryssland agerar tillsammans för att finna det ljus som leder oss i konflikten i Mellanöstern. Jag tror att det är ett budskap vi bör understryka, herr rådsordförande, eftersom det också vore av vikt med ett enigt råd i detta fall som stöder vår representants arbete i Mellanöstern. Jag tror att det är mycket viktigt att också rådet, precis som parlamentet uttryckte i plenum i februari i en resolution som antogs av en överväldigande majoritet, borde finna en gemensam linje som den beslutsamt skulle kunna stödja för att nå framsteg och bryta denna onda, tragiska cirkel som vi genomlever.
Herr ordförande! I övrigt tror jag att de initiativ som föreslagits, som redan fanns i vår resolution uttrycker vår gemensamma vilja.
Herr talman! Även vår partigrupp tackar för ert uttalande. Vi står helt och hållet på er sida i fråga om fredsuppgörelsen, eller försöket till fredsuppgörelse i Mellanöstern. Nu är inte detta en debatt om Mellanöstern utan om utvidgningen, men vi är fullständigt övertygade om att vi, dvs. USA och EU, måste stödja fredsprocessen mellan Israel och Palestina lika beslutsamt och med samma metoder för att lyckas i kampen mot den globala terrorismen, och här har väst många fler signaler att ge. Jag är mycket tacksam för ert initiativ.
Herr talman! Jag skulle bara vilja tacka er för era ord, och jag hoppas att delegationen - om nu en delegation skulle åka till Ramallah och Jerusalem - inte bara möter företrädare för institutioner, utan också företrädare för det palestinska och det israeliska civila samhället, för jag tror inte att freden återkommer till Mellanöstern om inte det civila samhället mobiliserar sig.
Herr talman! Jag skulle å Europeiska liberala, demokratiska och reformistiska partiets grupps vägnar väldigt gärna vilja tacka er för detta stöd och för det ni sagt i dag. Vi befinner oss i en fruktansvärd situation, där människor i dessa områden dödas varje dag - barn, unga, äldre, oskyldiga. Vi måste göra allt för att stödja er och från parlamentets sida också uppmana övriga parter att göra någonting. Jag anser att det är viktigt att vi som folkvalda åtar oss denna uppgift och i dessa dagar uttrycker vår sympati liksom vår fasa och vår rädsla.
Jag tackar kollegerna för att de stöder detta uttalande och de möjliga initiativ som vi kanske tar.
Nästa punkt på föredragningslistan är uttalanden av rådet och kommissionen om utvidgningen, och det gläder oss att rådets tjänstgörande ordförande, Piqué I Camps, är här i dag för att leda denna diskussion.
. (ES) Fru Lalumière, fru talman, herr kommissionär! Jag vill tacka utskottet för jordbruk och landsbygdens utveckling för dess enighet vid antagandet av betänkandet. Jag påminner också om parlamentets viktiga institutionella stöd till nötter och johannesbröd, som givits till uttryck i ett flertal resolutioner som visar sektorns stora betydelse i unionen.
Kommissionär Fischler påtalade i juli 2001 inför rådet (jordbruk) att det skulle genomföras en ingående studie av gemenskapens nötsektor och att konkreta handlingsförslag vid behov skulle läggas fram i syfte att främja en lösning på de förbättringsplaner som gick ut 2001.
I ärendet har kommissionen kommit med en ny förlängning av förbättringsplanerna på ett år, vilket jag tycker är positivt, men bara om det är det sista övergångsinstrumentet tills vi får ett förslag av slutgiltig karaktär som säkrar en kontinuitet i sektorn och löser den svåra situation och den osäkerhet producenterna i Europeiska unionen går igenom.
Behovet att en gång för alla ta itu med definitiva stödåtgärder är vårt betänkandes huvudsyfte. Nötsektorn är mycket viktig i unionen, ur social, ekonomisk och ekologisk synvinkel. Odlingarna består av över en miljon hektar fördelade över Medelhavsländerna och ligger i huvudsak i mycket missgynnade områden med jordbruksrelaterade svårigheter: obevattnade marker, odlingar på sluttningar, etc.
De svårigheter dessa produkter har för att klara sig kvar på marknaderna och vara en livskraftig ekonomisk verksamhet utan direktstöd av myndigheterna är således stora och förstärks av den starka konkurrensen utifrån: hasselnötter från Turkiet och mandel från Förenta staterna, som är produkter som utvecklas under omständigheter som inte går att jämföra med de europeiska och som stöds av tullförmåner genom internationella avtal.
Nötsektorn är ett exempel på sektor som fyller många funktioner och den är helt nödvändig av socioekonomiska skäl för många familjer som bor på landsbygden i unionen, för den fysiska planeringen (eftersom det inte finns andra alternativa produkter), för dess miljömässiga funktion som skydd mot erosion och bränder och för att bevara inhemskt genetiskt material å ena sidan och å den andra har den exceptionella smaksensoriska egenskaper.
Med beaktande av denna svåra situation och den låga konkurrenskraften 1989 antog rådet ett antal specifika åtgärder vars huvudsakliga syfte var att bidra till en förbättring av produkternas kvalitet och konkurrenskraft. Förbättringsplanerna på tio år, som gick ut år 2000, förlängdes till den 15 juni 2001.
De vinster som uppnåtts med dessa planer har varit positiva, då man uppnått betydande förbättringar i produktion och saluföring. Men syftet att förbättra konkurrenskraften har inte uppnåtts på grund av de svåra strukturvillkoren i utgångsläget. I kommissionens aktuella förslag föreslås en ny förlängning av de senaste planerna till den 15 juni 2002 med en minskning av gemenskapsbidraget från 82 till 75 procent.
När det gäller i synnerhet hasselnötterna bibehålls stödet per kilo för skörden 2001-2002, men man beviljar det bara till jordbrukare i de producentorganisationer som inte drar nytta av förlängningen. Utskottet för jordbruk och landsbygdens utveckling har med sitt ändringsförslag märkbart försökt förbättra kommissionens förslag.
När det gäller villkoren för hasselnötstöden anser vi att det är oacceptabelt att utesluta de producentorganisationer som vill innefattas i förlängningen av förbättringsplanerna från stödet. Denna behandling, som består i att bara bevilja stöd till vissa producentorganisationer, är diskriminerande och ger upphov till en situation med illojal konkurrens.
När det gäller nivån på den nationella medfinansieringen kan den föreslagna ökningen inte rättfärdigas för de förlängda planerna i förhållande till dem som är i kraft. I detta sammanhang är procenttalet för nötter mycket måttfullt och inte på något sätt en förklaring till detta förslag. När det handlar om de arealer med rätt till stöd som omfattas av planerna bör denna förlängas med beaktande av den godkända arealen i de senaste årens planer och inte den areal som stödet sökts för.
Utskottet för jordbruk och landsbygdens utveckling har ansett att det är nödvändigt att bestämma om åtgärder för att starta ett geografiskt informationssystem i syfte att förbättra kunskapen om och kontrollen av produktionen. Utskottet för jordbruk har också talat om behovet att fastställa en definitiv stödram för sektorn och begär ett permanent stöd i form av hjälp per hektar, som garanterar producenterna en fortsatt inkomst, och en hållbar odling. Därför finns det ett behov att denna sista förlängning sammanbinds med det slutliga stödet. Huvudsyftet är att konsolidera en permanent stödordning som kanaliseras genom producentorganisationerna.
Jag vill inte avsluta utan att påminna om utskottets uttryckliga innefattande av kastanjer i nötsektorn. Såväl av miljöskäl som för skyddet av ett betydande ekosystem på återgång måste detta träd och dess frukt, i skogsområden och gamla konditorkulturer, skyddas. Slutligen vill jag påvisa att man i kammaren lagt fram två identiska ändringsförslag som har till syfte att utöka det inrättade stödet till hasselnötter med en extra försäljningssäsong.
Jag kan inte ge mitt stöd till dessa ändringsförslag även om jag förstår och delar de konjunkturproblem som hasselnötsmarknaden går igenom för närvarande. Genom att begära en definitiv ordning kommer stödet till hasselnötter att beaktas i nämnda ordning. Därför är det inte lämpligt att förlänga en temporär situation med bäst-före-datum som enbart gett upphov till osäkerhet.
Herr talman, herr kommissionär, ledamöter! Jag hoppas att vi skall kunna fortsätta att konsumera de bästa efterrätterna, den bästa julmarsipanen och de produkter som görs med de bästa och mest smakrika hasselnötterna och mandlarna i världen.
Fru talman, herr kommissionär! För det första vill jag lyckönska och gratulera föredraganden, Carlos Bautista Ojeda, för hans utmärkta arbete. Jag tackar också utskottet för jordbruk och landsbygdens utveckling för dess nästan enhetliga stöd till denna sektor. Jag kommer inte att upprepa vad nöt- och grönsakssektorn betyder för länderna i södra Europa. Det har föredraganden redan gjort.
För snart två år sedan bad kommissionen rådet att genomföra en specifik analys av nötsektorn inom ramen för rapporten om den gemensamma organisationen av marknaden för nötter och grönsaker. Vi har ännu inte slutgiltigt löst problemet, men vi fortsätter att försöka mildra det genom att förlänga förbättringsplanerna, trots att problemet i realiteten är i behov av ett beslut, som kan tillämpas omedelbart och slutgiltigt, att starta stödmekanismer som ersätter de nuvarande förbättringsplanerna medan de går mot sitt slut.
Med detta förslag till förordning insisterar kommissionen på en förlängningslösning, med en minskning av gemenskapens medfinansiering. Dessutom föreslås ett stöd för hasselnötter, men bara för de jordbrukare som inte utnyttjar förlängningen.
Förslaget från kommissionen att för andra året förlänga förbättringsplanerna är positivt, men svarar inte helt mot producenternas oro. De vill, som jag sagt, ha en definitiv lösning för att kunna fortsätta stå emot den hårda konkurrensen av mandel från Förenta staterna och hasselnötterna från Turkiet.
Betänkandet som antogs i utskottet för jordbruk och landsbygdens utveckling löser en av dessa luckor som kommissionen lämnar. Enligt de ändringsförslag som antagits begärs ett specifikt stöd till hasselnötter för alla organisationer som begär det och inte bara de som innefattas i förbättringsplanerna (som kommissionen föreslår), att de nuvarande medfinansieringsnivåerna i förbättringsplanerna bibehålls, eftersom kommissionen vill öka staternas medfinansiering från 18 till 25 procent, att en mening som handlar om den gradvisa överlåtelsen av finansieringsansvaret till producenterna tas bort i skäl 2 och slutligen att det skall införas en slutgiltig ordning med grund i hektarstöd i kombination med goda och miljövänliga odlingsmetoder.
Herr kommissionär! Det är det viktigaste som utskottet för jordbruk och landsbygdens utveckling begär. Vi begär att detta stöd också skall gälla kastanjer som är en produkt som för närvarande inte finns med i förbättringsplanerna.
Det viktiga är att Europaparlamentet uttalar sig för en slutgiltig lösning för denna sektor inom ramen för den gemensamma organisationen av marknaden för frukt och grönsaker och kräver att kommissionen före den 1 juni 2002 lägger fram ett förslag att initiera en slutgiltig stödordning för sektorn.
Nödvändiga arbeten bör således påskyndas för att nå en lösning för nötsektorn i Europeiska unionen inom ramen för den gemensamma organisationen av marknaden för frukt och grönsaker.
Fru talman! För det första vill jag gratulera föredraganden för det utmärkta betänkandet.
Herr kommissionär! Som ni vet har Europaparlamentet vid ett flertal tillfällen uttryckt sitt institutionella stöd till nötsektorn i Europeiska unionen. Det har gjort det med kännedom om att det handlar om en odling som i huvudsak är multifunktionell på grund av sitt bidrag till bevarandet av miljön, kampen mot erosion, fysiska planeringen (eftersom det är en av de få verksamheter som får befolkningen att stanna i områden där det inte finns alternativ till detta jordbruk) och för dess ekonomiska och sociala funktion, eftersom också de producerande områdena i Europeiska unionen till största delen hör till de missgynnade.
I detta ögonblick kan vi inte motsätta oss kommissionens förslag att förlänga dessa förbättringsplaner för sektorn och naturligtvis stöder vi föredraganden i att kommissionens förslag att producentorganisationer som vill utnyttja förbättringsplanen skulle undantas från det specifika hasselnötsstödet är oacceptabelt. Vi kan inte heller gå med på kommissionens avsikt att minska gemenskapens medfinansiering från 82 till 75 procent i de förlängda planerna.
Herr kommissionär! Vi vill däremot förmedla att vi önskar att det skall stå klart att vi begär ett permanent stöd för sektorn, en lösning som ger den stabilitet, som gör produktion i Europa möjlig. Det är den bara om vi klarar av att besluta om ett permanent stöd som riktas till producentorganisationer i en stabil ram (vilken skulle vara den gemensamma organisationen av marknaden för frukt och grönsaker).
Jag förklarar Europaparlamentets session återupptagen efter avbrottet torsdagen den 14 mars 2002.
Kolleger! Precis vid en tidpunkt då Europeiska unionen vid Europeiska rådets möte i Barcelona hade gjort betydande framsteg i fråga om ekonomiska reformer och modernisering, mördades professor Marco Biagi i Bologna i går kväll av terrorister. Biagi var professor i arbetsrätt vid universitetet i Modena och rådgivare till den italienska regeringen i arbetsmarknads- och sysselsättningspolitik. Professor Biagi efterlämnar hustru och två barn.
Terroristdåd är alltid avskyvärda, och i det här fallet hade attacken dessutom ett tydligt mål. Genom att mörda Marco Biagi siktade terroristerna in sig på en man med stort anseende, både yrkesmässigt och privat, en man som skapat en politik för arbetsmarknadsreformer vilket behövs för att främja sysselsättningen i Italien och Europa. Han var också en varm förespråkare av en dialog mellan arbetsmarknadens parter, solidaritet, framsteg och modernisering av sitt eget land, och var mycket engagerad för det europeiska idealet.
Av alla dessa skäl påverkar detta mord inte bara Italien, utan slår också mot kärnan i våra gemensamma europeiska ideal.
Jag framför mina djupaste kondoleanser och mitt medlidande till Biagis familj och hans universitetskolleger, och som talesman för alla våra italienska kolleger och samtliga ledamöter i denna kammare vänder jag mig till de italienska myndigheterna för att tala om hur djupt chockade och upprörda vi är.
Kolleger! Det är med stor glädje jag å parlamentets vägnar välkomnar en delegation från det kroatiska parlamentet, Hrvatski Sabor, ledd av Ivo Skrabalo, ordförande för underutskottet för förbindelserna med Europaparlamentet samt ordförande för det kroatiska parlamentets utskott för interparlamentariskt samarbete, vilken har tagit plats på åhörarläktaren.
Kollegerna minns säkert att det bara var några månader sedan, den 12 december 2001, som Europaparlamentet godkände det stabiliserings- och associeringsavtal som är en utmärkt grund för vårt framtida samarbete.
Senare i dag kommer våra förnämliga gäster att möta Europaparlamentets delegation för förbindelserna med Sydösteuropa, ledd av Doris Pack, för det tionde interparlamentariska mötet mellan Europaparlamentet och Kroatien.
Vi uppskattar särskilt, herr Skrabalo, att ni besöker oss i detta viktiga skede för stabilitetens och fredens utveckling i Sydösteuropa, och vi tackar er för att ni är med oss i parlamentet denna eftermiddag.
Innan vi påbörjar debatten skulle jag vilja meddela ett antal viktiga punkter som gäller vår tidsplan och arbetsordning. Europeiska rådets ordförande, José María Aznar, måste lämna oss kl. 16.30 för att närvara vid en internationell konferens om utvecklingsfinansiering i Monterrey, Mexiko. Han kommer därför att inleda debatten, svara på den första omgången inlägg och sedan få en ersättare.
Europeiska kommissionens ordförande Romano Prodi, som skall delta i samma konferens i Mexiko, känner att han i dag har en skyldighet - med anledning av det tragiska mordet på professor Biagi, som var en nära personlig vän till Prodi - att åka till Bologna för att betyga sin vördnad. Jag är säker på att kammaren förstår hans personliga övertygelse i den här frågan. Han kommer därför också att delta i första delen av debatten om Europeiska rådets möte i Barcelona, och ersätts sedan av fru de Palacio, kommissionens vice ordförande.
Innan jag startar debatten skulle jag vilja säga att förra veckan i Barcelona var första gången under min tid som kammarens talman som jag talade å era vägnar vid ett möte i Europeiska rådet. Det jag betonade då var vårt bidrag; det arbete som så många föredragande, utskottsordförande och politiska gruppers samordnare hade lett och deltagit i. Jag vill tacka alla här i kammaren som ansträngde sig extra för att lämna bidrag i alla väsentliga frågor och för att leverera i tid. Som Europaparlamentets talman var det en fantastisk sits att kunna komma med ett så pass viktigt bidrag till toppmötet i Barcelona.
Under mötets gång framhöll jag parlamentets vilja att utveckla ett nytt och mognare partnerskap och dialog med Europeiska rådet i en rad olika frågor. Jag hoppas och tror att vi har inlett den process som gör detta möjligt inom en snar framtid.
Nästa punkt på föredragningslistan är rådets och kommissionens uttalanden om resultatet av Europeiska rådets möte i Barcelona den 15-16 mars 2002.
Det är ett stort nöje för mig att välkomna rådets tjänstgörande ordförande, Spaniens premiärminister José María Aznar, till debatten, och Europeiska kommissionens ordförande, Romano Prodi.
Sedan förra året, när kommissionen skrev ett meddelande om brist på framsteg till min föregångare, har vi gjort vår del, på vårt sätt, för att hämta in denna eftersläpning. I Lissabon, och därefter vid genomgången och översynen i Barcelona, fastställdes nya tidsfrister för konkreta framsteg. Parlamentet gav sitt bidrag till Barcelona och kommer att fortsätta att lämna bidrag inom ramen för ett aktivt partnerskap och i enlighet med vårt rättsenliga ansvar.
Jag har talat om för ordförandeskapet att alla våra institutioner - parlamentet, rådet och kommissionen - skulle kunna gagnas av nya och mognare förutsättningar för en dialog om förenklade och förbättrade regelramar, med andra ord om hur vi kan åstadkomma bättre lagstiftning och styrning i EU. Jag har rekommenderat den ståndpunkten till rådets ordförande. Jag kan med nöje meddela att man på politisk nivå anser detta vara en önskvärd utveckling. Jag hoppas kunna förverkliga detta mål fram till mötet i Sevilla, med hjälp av Aznar och hans kolleger i ordförandeskapet och med hjälp av Prodi och hans kolleger i kommissionen.
Mot denna bakgrund är det en stor glädje för mig att uppmana rådets ordförande att inleda vår debatt om toppmötet i Barcelona.
. (ES) Herr talman, herr kommissionsordförande, ledamöter! På Europeiska rådets vägnar vill jag ansluta mig till talman Cox inlägg för att med all kraft fördöma mordet i går i Bologna på professor Marco Biagi, rådgivare till den italienska arbetsmarknadsministern Maroni. Å Europeiska rådets vägnar förmedlar jag vårt beklagande av sorgen till Biagis familj och utsträcker den till att omfatta de italienska myndigheterna och det italienska folket.
Kampen mot terrorismen är en grundläggande prioritering i Europeiska unionen. Vi vet att terrorismen är ett hot mot frihet och demokrati som bör bekämpas med kraft och ihärdighet och med alla medel som rättsstaten ger oss. Vi bör således åter bekräfta vår allra största beslutsamhet att med besinning som utgångspunkt kämpa mot terrorismen, och politiskt av solidaritet med offren och av ren demokratisk värdighet.
Herr talman, ledamöter! Det är ett nöje för mig att vara här i denna kammare för att informera om resultaten från Europeiska rådet i Barcelona, vilket jag talade om för er i januari under presentationen av ordförandeskapets prioriteringar.
För två år sedan vid Europeiska rådets möte i Lissabon diskuterade vi stats- och regeringschefer hur Europa skulle kunna klara den enorma förändring våra samhällen genomgår, som är en effekt av globaliseringen, och hur vi också skulle klara de utmaningar som en kunskapsbaserad ekonomi ger.
Jag förklarar Europaparlamentets session återupptagen efter avbrottet torsdagen den 14 mars 2002.
Jag måste meddela er att jag sitter i talmansstolen eftersom Europaparlamentets talman Cox är på väg till Strasbourg från Storbritannien, där han tidigt i dag infann sig för att överlämna sina kondoleanser till Storbritanniens kungafamilj med anledning av drottningmoderns frånfälle.
På grund av denna händelse kommer en tyst minut att hållas i morgon till minne av drottningmodern.
Kära kolleger! Natten till tisdagen den 26 mars inträffade tragiska händelser i staden Nanterre i Frankrike. Under kommunfullmäktiges sammanträde sköt en beväpnad person en mängd skott mot kommunfullmäktiges ledamöter, vilket fick till följd att åtta kommunalråd dödades och fjorton skadades mycket allvarligt.
Jag skulle vilja uttrycka mitt djupaste deltagande och medlidande å Europaparlamentets vägnar till staden Nanterre, kommunfullmäktige och offrens familjer. Jag skulle också vilja lovorda modet hos de ledamöter av kommunfullmäktige som lyckades övermanna angriparen.
Vidare mördades den 21 mars Juán Priede Pérez, det enda socialistiska kommunalrådet i byn Orio i Baskien, av två terrorister. Samma dag uttryckte vi å parlamentets vägnar våra kondoleanser och vårt deltagande till Priedes familj och till det spanska socialistpartiets presidium. Dessutom skickade vi ett stödbudskap till de spanska myndigheterna. Genom mordet på Juán Priede Pérez, visade terroristerna ännu en gång att de inte bara förnekar rätten till liv utan det till och med i ett fall som detta då det gäller en människa som var djupt engagerad i medborgarnas bästa. Tillika förnekar de rätten att delta i lokala politiska skeenden och rätten att utöva demokratiska rättigheter.
Mina damer och herrar kolleger! Med anledning av dessa två händelser uppmanar jag er att hålla en tyst minut.
Herr talman! Jag vet att det skall antas en resolution om problemet Israel-Palestina under denna sammanträdesperiod, men jag anser att vi inte kan börja utan att minnas att det begåtts 200 mord på palestinskt territorium och att det palestinska folket kränks av en stats armé.
Jag tror därför att vi också behöver börja denna sammanträdesperiod med ...
Herr Nogueira Roman, får jag be er att upprepa anmärkningen då vi kommer till punkten om Mellanöstern.
Herr talman! En ordningsfråga. Jag skulle, genom er, vilja tacka talman Cox för hans besök till Förenade kungariket i dag. Låt mig i detta sammanhang, å PPE-DE-gruppens vägnar, säga att ett antal brittiska kolleger önskar delta på åtminstone något sätt i statsbegravningen av drottningmodern i morgon. Den skall äga rum klockan 12.30. Jag har tagit upp frågan i min grupp, som stöder min begäran om att omröstningen i morgon skall flyttas fram till 11.30, så att alla brittiska ledamöter som så önskar åtminstone kan följa statsbegravningen klockan 12.30.
Herr talman! Jag vill tacka för ert inlägg nyss och helt kort säga till de folkvalda som vi tillhör och till de medborgare som hör oss att när terrorister blir galningar och galningar blir terrorister och dödar folkvalda, samtidigt som det blir allt vanligare med populistiska och allt grövre angrepp som syftar till att kränka politiker och folkvalda, då är det bra att komma ihåg att dessa människor, dessa folkvalda, står i främsta ledet bland dem som modigt försvarar det allmänna bästa.
Herr talman! Med all respekt vill jag påpeka att det mycket ofta är så att publiken på läktaren sitter kvar på sina bekväma stolar när vi reser oss upp för att avhålla en tyst minut. Eftersom även de är europeiska medborgare tycker jag att de borde resa sig upp och genomföra den tysta minuten tillsammans med oss.
Herr talman! En ordningsfråga i anslutning till den punkt som Evans tog upp. Även jag skulle vilja tacka talman Cox för hans besök i London i dag för att på Europaparlamentets vägnar betyga sin vördnad med anledning av drottningmoderns död. Jag hoppas att talmanskonferensen kan bifalla Evans begäran om att flytta fram omröstningarna i morgon förmiddag, så att de brittiska ledamöter - och andra ledamöter - som vill följa begravningen på TV kan göra det.
Nästa punkt på föredragningslistan är det slutgiltiga förslaget till föredragningslista som utarbetats av talmanskonferensen i enlighet med artikel 110 i arbetsordningen.
Beträffande den gemensamma debatten om budgetkontrollutskottets sex betänkanden om beviljande av ansvarsfrihet har Europeiska socialdemokratiska partiets grupp begärt att omröstningen om dessa betänkanden skall äga rum på onsdag kl. 12.00.
Fru talman! Protokollet är riktigt men jag skulle vilja göra en kommentar. Jag var närvarande i går i Strasbourg och hade möten från det jag kom fram till efter kl. 21.00 på kvällen. Därför signerade jag inte registret i plenisalen och när vi tittar på protokollet så finns mitt namn inte med där.
En del organisationer offentliggör uppgifter om ledamöternas närvaro, detta är dock ett klassiskt exempel på att när de säger att ledamöter inte har deltagit i sammanträdesperioden innebär det ibland bara att de inte har skrivit in sig i kammaren den dagen. Jag önskar att detta tas till protokollet. Ledamöterna bör hålla detta i minnet när dessa listor offentliggörs och närvarolistan inte tycks motsvara det faktiska förhållandet.
Tack, herr Wynn. Er iakttagelse kommer naturligtvis att föras till protokollet.
Fru talman! En ordningsfråga, jag skulle vilja be talmannen framföra våra klagomål till den franska regeringen, Strasbourgs borgmästare och förvisso till Air France: några av oss kunde inte komma till inledningen av sammanträdet i går eftersom Air France ställde in en av de få direktflygningarna från Förenade kungariket till Strasbourg. Det innebar att många av oss var tvungna att flyga via Nantes och inte kom fram förrän kl. 21.00 på kvällen. Och vi var de som hade tur. Jag har förstått att talmannen också drabbades. Om den franska regeringen absolut önskar att vi skall samlas här för 12 sammanträdesperioder om året - och jag är inte någon av dem som har beklagat sig över detta - så bör den se till att vi kan komma till sammanträdet och även komma hem igen efter omröstningen 18.30 på torsdag kväll!
Det är fullständigt absurt att ledamöter av Europaparlamentet inte kan delta i debatter. Jag skulle ha talat i en av de debatterna i går, och jag vet att det finns andra som också skulle ha gjort det. Får jag be talmannen ta kontakt med berörda tjänstemän och be dem göra något åt saken?
Fru Lynne, er protest kommer naturligtvis att vidarebefordras. Vår talman Pat Cox drabbades som ni vet själv av denna händelse. Vi kommer att meddela den franska regeringen om detta. Detta sagt, verkar det som om ansvaret för denna händelse, som vi alla beklagar, inte låg hos en utan flera instanser. Vi kommer alltså att översända våra protester till alla dem som var ansvariga för denna händelse, för att detta inte skall upprepas.
Fru talman! Vi godkänner begäran om brådskande förfarande om det behandlas på sammanträde II i april. Vi kommer då också att ha fått kännedom om vilken rättsuppfattning utskottet för rättsliga frågor och den inre marknaden har. Trots att vi inte är införstådda med ändringen av det rättsliga underlaget är vi beredda att på dessa villkor behandla frågan på aprilsammanträde II.
. (ES) Fru talman! Dessa förslag till bestämmelser som föreskrivs i Förenta nationernas resolution 1390 antogs den 16 januari i år av Förenta nationernas säkerhetsråd i enlighet med kapitel VII i Förenta nationernas stadga. Med tanke på de 30 dagar som föreskrivs för att de avtalsslutande staterna skall vidta åtgärderna i denna resolution från Förenta nationerna röstade utskottet för medborgerliga rättigheter samt rättsliga och inre frågor i går för ett brådskande förfarande och för att förfarande utan betänkande skall tillämpas, det vill säga, att betänkandet går direkt till plenum med en tidsfrist för de politiska grupperna för att lämna in ändringsförslag. Jag ber ordförandeskapet att med tanke på omständigheterna utverka längsta möjliga tidsfrist för att lämna in ändringsförslag.
Låt mig komma med två kompletterande kommentarer. För det första vidtar Europeiska unionen två slags åtgärder för att genomföra resolutioner av det här slaget, som nr 1390: en som hör till den andra pelaren, det vill säga utrikespolitik, och en annan inom EG-fördraget. Kommissionen ansåg praktiskt taget enhälligt i går att parlamentet bör arbeta för att utveckla instrumenten i den andra pelaren, det vill säga utveckla den gemensamma ståndpunkt som man för närvarande är i färd med att anta. Om parlamentet inte är involverat eller åtminstone informerat, nåväl, en sak är vad som står i fördraget och en annan vad det sunda förnuftet säger och tanken är att kammaren skall företräda medborgarnas intressen.
Den andra kommentaren är att utskottet för medborgerliga fri- och rättigheter samt rättsliga och inrikes frågor är mycket oroat och kommer därför formellt att begära att rådet och medlemsstaterna som ingår i Förenta nationernas säkerhetsråd utverkar nödvändiga processmekanismer för att man skall kunna ändra i förteckningarna i det fall där det inte är berättigat att ha med fysiska eller juridiska personer. Denna fråga bekymrar för närvarande den allmänna opinionen i våra medlemsstater i hög grad.
Slutligen begär vi nu att kommissionen inte tvingar oss att genomföra dessa slags förfaranden. Det är inte seriöst att parlamentet endast får fem dagar på sig för att besluta sig för att stödja detta beslut, det handlar ju egentligen inte om att avge ett yttrande, utan att stödja den resolution från Förenta nationerna som utfärdades den 19 januari. Vi uppmanar även att man i framtiden kopplar in oss tidigare i utarbetandet av dessa slags förordningar, detta för att parlamentet skall kunna ge sitt stöd med fullständig kunskap om frågan, för att inte behöva sätta igång ett processuellt maskineri som verkligen är oproportionerligt.
Fru Frahm, ni har begärt att få ordet. Vill ni tala för eller emot det brådskande förfarandet?
Fru Palacio, jag förstår inte att ni har låtit utskottet för medborgerliga fri- och rättigheter samt rättsliga och inrikes frågor godkänna detta förfarande. Jag förstår inte att utskottet för medborgerliga fri- och rättigheter samt rättsliga och inrikes frågor skall behandla en lista med namn utan att veta hur denna lista har upprättats och utan att man vet hur den kan ändras. Om utskottet för medborgerliga fri- och rättigheter samt rättsliga och inrikes frågor hade tagit sina uppgifter på allvar hade det avstått från att behandla ett sådant ärende innan man visste hur man kan ändra listan med namn. Om man vill respekteras av kommissionen kan man inte bara gå med på att arbeta i kommissionens tempo. Detta borde man ha nekat att göra.
Vill någon göra ett inlägg till stöd för det brådskande förfarandet?
Fru talman! Jag besvarar särskilt denna punkt. Jag är för ett brådskande förfarande och som jag sade tidigare, så handlar det inte om att parlamentet skall avge ett yttrande om en förteckning. Vad det handlar om är att parlamentet skall stödja ett beslut som har fattats av Förenta nationernas säkerhetsråd. Det är en akt som antas av Förenta nationernas säkerhetsråd och som de avtalsslutande staterna och Europeiska unionen - som är en regional maktfaktor när det gäller några av de avtalsslutande staterna - bör stödja, men som inte deltar i denna.
I Förenta nationernas stadga föreskrivs det i artiklarna 40 och 41 i kapitel VII att säkerhetsrådet skall vidta de åtgärder som det finner lämpliga och att de avtalsslutande staterna ?skall? - det är en skyldighet - genomföra dem. Följaktligen bör alla ändringar av dessa genomföras av säkerhetsrådet. Vad utskottet för rättsliga frågor och den inre marknaden begär - och vi kommer att utveckla det ytterligare - är att rådet i egenskap av företrädare för Europeiska unionen tillsammans med de medlemsstater som ingår i säkerhetsrådet skall se till förfaranden och mekanismer inom Förenta nationernas säkerhetsråd utverkas för att det skall kunna göras undantag i det fall någon fysisk eller juridisk person som inte bör stå med på denna förteckning finns med på den.
Nästa punkt på föredragningslistan är uttalanden av rådet och kommissionen om läget i Tjetjenien.
. (ES) Herr talman, ledamöter! Sedan den ryska militära aktiviteten återupptogs i september 1999 i den ryska förbundsrepubliken Tjetjenien har läget där varit föremål för särskild uppmärksamhet från Europeiska unionen. Såväl slutsatserna i Tammerfors i december 1999 som de insatser som gjorts av ordförandeskap därefter visar detta. I motsats till vad några förutspådde har denna inställning inte ändrats efter attentaten den 11 september.
Det spanska ordförandeskapet har agerat och kommer att fortsätta att göra det under detta halvår, helt i linje med den oro unionen känner. Redan i ordförandeskapets arbetsplan för utvecklingen av den gemensamma strategin för Ryssland innefattades ett avsnitt i vilket man tog upp viljan att fortsätta att uttrycka unionens önskan att en snabb fredlig lösning nås i Tjetjenien, inom ramen för principen om territoriell integritet, rättsstaten och respekten för de mänskliga rättigheterna, samt att villkoren för distribution av säkrare och effektivare bistånd förbättras.
Denna avsiktsförklaring har under de månader som gått sedan januari omvandlats till olika konkreta insatser. Ordförandeskapet har haft frågan om Tjetjenien med på dagordningen vid alla möten då politisk dialog förts mellan Europeiska unionen och Ryssland på olika nivåer, såväl av politiska företrädare, som i ministertrojkan Europeiska unionen-Ryssland, trojkan för politiska direktörer Europeiska unionen-Ryssland, trojkan kommittén för utrikes och säkerhetspolitik-Ryssland och i expertmötena, den s.k. COEST-trojkan.
Med anledning av den nyligen hållna trojkan på ministernivå med den ryska utrikesministern, Ivanov, den 2 april, togs frågan åter upp av ordförandeskapet. Unionens delegationschefer i Moskva uppvaktade i början av mars vice utrikesministern i Ryska federationen, Gusarov, för att uttrycka den oro unionen känner över läget för de mänskliga rättigheterna i regionen för honom.
Till alla dessa insatser, som tjänat till att förmedla Europeiska unionens uppfattning om utvecklingen i den kaukasiska republiken till de ryska myndigheterna, bör man lägga till begäran och därefter det stöd nämnda myndigheter gett den resa som delegationschefstrojkan planerar att göra i regionen nu i april. Den kommer att göra det möjligt att få direkt information om händelsernas utveckling. I samma informationssyfte upprätthåller delegationschefstrojkan täta kontakter med företrädare för icke-statliga organisationer och behöriga myndigheter, som Calamanov, som är Kremls särskilda företrädare för de mänskliga rättigheterna i Tjetjenien eller Yastrzhembsky, presidentens talesman.
Förutom dessa specifika åtgärder, utan begränsning till de som i detta fall genomförts av det spanska ordförandeskapet, är det nödvändigt att påminna om att unionens oro har tagit sig uttryck i ett betydande ekonomiskt åtagande. Europeiska unionen är i dag den största biståndsgivaren i regionen. De belopp som anslagits dit uppgår till 65 miljoner euro under den period som förflutit sedan återupptagandet av de militära aktiviteterna 1999 till i dag. Av dessa fonder hör 40 miljoner till år 2001.
När det gäller det nuvarande läget i Tjetjenien skulle jag vilja uppmärksamma några aspekter. På området för mänskliga rättigheter fortsätter alla rapporter från OSSE:s stödenhet, Europarådets parlamentariska församling och olika icke-statliga organisationer att ge anledning till oro. Lord Judd konstaterade i den rapport som skickats till Europarådets parlamentariska församling att de framsteg som gjorts på detta område under förra året var få. Rapporterna från OSSE:s stödenhet de första månaderna i år om de militära aktiviteter som pågick under perioden informerade om försvinnanden av civila, plundring, hänsynslös maktanvändning och andra brott mot den civila befolkningens rättigheter. Allt detta har hänt tvärtemot vad som tidigare överenskommits. Inte vid alla tillfällen var företrädaren för åklagarmyndigheten där.
Det är viktigt att erkänna de steg som tagits av de ryska myndigheterna för att nå en förbättring av situationen. President Putin - det måste man erkänna - har uttryckt sin vilja att de som begår brott mot de mänskliga rättigheterna skall dömas och straffas, även om de är militärer. Dessa uttalanden har också upprepats av andra officiella företrädare.
Kontoret för Kremls särskilda representant för mänskliga rättigheter i Tjetjenien har fortsatt sitt arbete och vidarebefordrat anmälningar om misstänkta brott mot de mänskliga rättigheterna. De ryska myndigheterna samarbetar med de organisationer som är verksamma på området. När det gäller de mellanstatliga organisationerna har OSSE:s stödenhets mandat förlängts till 31 december 2002, förutom samarbetet med Förenta nationernas höga representant för de mänskliga rättigheterna. Tre representanter från Europarådet fortsätter att delta i kontorets uppgifter och fortsätter sitt arbete i den tvärarbetsgrupp som består av företrädare för Europarådets parlamentariska församling och Duman.
När det gäller de icke-statliga organisationerna kom man i januari överens om att bilda ett råd för att skydda de mänskliga rättigheterna i Tjetjenien. Rådet, som har månatliga möten, består av företrädare för dessa organisationer, åklagarkammaren, säkerhetstjänsten och de lokala myndigheterna. Man kan också uppmärksamma närvaron av tjetjenska poliser vid befintliga kontrollplatser på vägarna i republiken i denna repertoar av positiva åtgärder. Med anledning av resultatet av analysen av det aktuella läget ser man dock att åtgärderna är otillräckliga.
När det gäller den humanitära situationen kvarstår dramat för hundratusentals förflyttade, vars huvudsakliga hinder för att vända tillbaka till Tjetjenien är att den osäkra situationen består. Också några andra svårigheter biståndsorganisationerna möter i sitt arbete består. Man måste erkänna att de ryska myndigheterna även på detta område har vidtagit olika åtgärder. Förutom att bilda den nämnda arbetsgruppen med de icke-statliga organisationerna, som kommer att erbjuda ett forum där dessa frågor kan behandlas, har Ryska federationens myndigheter tillämpat olika åtgärder för att normalisera livet i området. Åtgärderna begränsar sig inte till planer för socioekonomisk utveckling, att åter öppna skolor eller återupprätta det offentliga pensionssystemet utan också till att utarbeta ett förslag till konstitution som skall avgöras i en folkomröstning. Det är ett förberedande steg till att utlysa nya val där befolkningen i området kan välja sina företrädare.
Med tanke på att de problem jag beskrivit består har Europeiska unionen använt sig av - och kommer att fortsätta att göra det - alla kanaler till dialog för att till de ryska myndigheterna förmedla sin uppfattning, som kretsar kring följande punkter. Den första är att Europeiska unionen erkänner den ryska federationens territoriella integritet samt rätten och ansvaret dess myndigheter har att skydda befolkningen mot terrorism, som unionen fördömer utan några förmildrande omständigheter. Detta erkännande följs av ett dubbelt konstaterande. För det första uttrycker unionen sin fasta övertygelse att ansvaret att skydda befolkningen bör ske inom ramen för rättstatens normer och med full respekt för de mänskliga rättigheterna och den humanitära rätten, som befästs i många fördrag Ryska federationen är del i.
Därför ber Europeiska unionen de ryska myndigheterna att de skyldiga till brotten mot de mänskliga rättigheterna skall dömas och straffas för att på så sätt eliminera alla risker för straffrihet, vilket tyvärr förekommit under tidigare epoker. Unionen uppmanar också nämnda myndigheter att ge de federala tjänstemännen lämplig utbildning om mänskliga rättigheter. Det kommer att göra det möjligt att förebygga att nämnda händelser skall upprepas i framtiden.
Jag vill uppmärksamma det bidrag Europarådet och Förenta nationernas höga representants kontor ger, samt passa på tillfället att uttrycka Europeiska unionens fulla stöd till det uppdrag som såväl dessa organisationer som OSSE utför i Tjetjenien.
Unionen vill också att de ryska myndigheterna skall fortsätta att samarbeta med de internationella organen och de icke-statliga organisationerna för att få bort de hinder som fortfarande stör arbetet. Som konkreta åtgärder kan man nämna att tillåta nämnda organisationers tillträde till häkten, samt underlätta kommunikation via radio. Förbättringen av situationen för de mänskliga rättigheterna kommer utan tvivel att främja de förflyttades återkomst. Borttagandet av restriktioner, som för närvarande försvårar medias tillträde till området, bör också bidra till att ge ett större förtroende, såväl hos civilbefolkningen som på det internationella området.
För det andra är den andra stora frågan i unionens ståndpunkt att terroristdåd som utförs av tjetjenska väpnade fraktioner utan tvivel utgör en del i problemet, men att de är långt ifrån det enda. En varaktig lösning på problemet måste gå via en normalisering av det civila livet genom en fullständig återuppbyggnad av de demokratiska mekanismerna och strukturerna i Tjetjenska republiken. Nämnda resultat bör uppstå genom dialog med olika sektorer i det tjetjenska samhället. Europeiska unionen uppmanar därför de ryska myndigheterna att återuppta de kontakter som inleddes i november.
För det tredje bedömer Europeiska unionen att dess uppfattning i denna fråga är rättvis. Å ena sidan erkänner den utan att tveka de framsteg som gjorts och å den andra bör det inte vara ett hinder för att fortsätta att visa på de områden där allvarliga brister består. Unionen agerar på så sätt i konsekvens med de värden den grundar såväl den egna existensen på som dess förhållande till tredjeländer, och i dessa, den strategiska relationen mellan Europeiska unionen och Ryssland.
Kärnan i dessa värden som unionen och Ryssland delar är respekten för rättsstaten och skyddet av de mänskliga rättigheterna och grundläggande friheterna. Denna balanserade och konsekventa attityd kommer också att vara den som vägleder Europeiska unionens handlande i förhållande till behandlingen av Tjetjenien i det 58:e mötet i kommissionen för de mänskliga rättigheterna.
Unionen har för de ryska myndigheterna uttryckt att den är villig att förhandla om ett uttalande från ordförandeskapet som innefattar såväl framsteg som brister i ordalag som är liktydiga med de jag sagt i denna kammare. Nämnda myndigheter har också meddelats att om unionens goda vilja inte är besvarad av Ryssland kommer Europeiska unionen inte att tveka att anta en resolution på samma sätt som vi blev tvungna att göra under sammanträdesperioden 2001.
Herr talman, ledamöter! Jag vill avsluta med att insistera på att unionens ståndpunkt står fast och är konsekvent, att unionen kommer att fortsätta att betrakta läget i Tjetjenien som en prioriterad fråga i förbindelserna med Ryssland, och att man kommer att fortsätta att ägna frågan uppmärksamhet och arbete när omständigheterna så begär. Jag vill också bekräfta att denna fråga kommer att vara en viktig del i dialogen på högsta nivå som kommer att hållas den 28 maj vid toppmötet mellan Ryssland och Europeiska unionen.
. (EN) Herr talman! Kommissionen delar parlamentets oro när det gäller det försämrade läget i Tjetjenien, som anges genom en rad aktuella och pålitliga rapporter om allvarliga brott mot de mänskliga rättigheterna under de senaste månaderna.
Mot bakgrund av dessa rapporter, däribland från Europarådet, har Europeiska unionen fortsatt att uttrycka sin oro i frågan till de ryska myndigheterna, genom lämpliga diplomatiska kanaler. Som ni känner till erbjuder den politiska dialogen mellan EU och Ryssland en späckad dagordning bestående av sammanträden på hög nivå, däribland förra veckans ministertrojka med utrikesminister Ivanov i Madrid.
Europeiska unionens ståndpunkt i denna fråga är mycket enkel, och mycket bestämd. EU stöder helhjärtat Ryssland i dess berättigade kamp mot terrorismen, i Tjetjenien och på andra håll. Det får inte råda någon tvekan om detta. Våra uppmaningar till en politisk lösning som, utan förfång för Rysslands territoriella okränkbarhet, tillfredsställer huvuddelen av det tjetjenska folket, undergräver inte på något sätt detta stöd.
Det skall på samma sätt inte råda någon tvekan om EU:s vilja att upprätthålla de mänskliga rättigheterna i samband med kampen mot terrorismen i världen, detta gäller även i Tjetjenien. Jag är i detta avseende helt övertygad om att Europaparlamentet fullständigt delar åsikten att kampen mot den internationella terrorismen inte kan tjäna som ett berättigande eller en ursäkt för brotten mot de mest grundläggande enskilda mänskliga rättigheterna, de må ske på Västbanken, i Afghanistan eller i Tjetjenien. Detta bör inte ändras - och har förvisso inte ändrats - p.g.a. de fruktansvärda terroristangreppen som ägde rum den 11 september i fjol.
Mot bakgrund av våra gemensamma ansträngningar med Ryssland, att upprätta närmare politiska och ekonomiska förbindelser, har Europeiska unionen upprepade gånger klargjort för Ryssland att vi förväntar oss att landet handlar i överensstämmelse med de värderingar som man åtagit sig att ta hänsyn till när man blev medlem av Europarådet och OSSE. Dessa principer om fullständig respekt för de grundläggande mänskliga rättigheterna och rättsstatsprincipen, däribland internationell rätt, utgör en del av det strategiska partnerskap som vi försöker att skapa tillsammans.
Nästa punkt på föredragningslistan är betänkandet (A5-0037/2002) av Beazley för utskottet för kultur, ungdomsfrågor, utbildning, medier och idrott om kommissionens utvärderingsrapport till Europaparlamentet och rådet om tillämpningen av rådets rekommendation av den 24 september 1998 om skydd för minderåriga och mänsklig värdighet (KOM(2001) 106 - C5-0191/2001 - 2001/2087(COS)).
Herr talman! Jag skulle vilja börja med att berömma min kollega Heaton-Harris för det inledande arbete som han utförde i utarbetandet av detta betänkande, innan han övergick till ett annat utskott.
Den snabba utvecklingen inom audiovisuella medier har medfört många verkliga fördelar när det gäller utbildning, och spridit en större medvetenhet om frågor av allmänt intresse över hela världen, och inte minst inom nöjesområdet.
Med tanke på det faktum att barn i allmänhet blir allt vanare vid att använda audiovisuella hjälpmedel, finns det utöver de obestridliga fördelarna dock också farhågor om att det inom vissa områden finns en risk för att barn skall få tillgång till opassande eller skadligt material. Detta är som tydligast när det gäller öppet sexuellt material och meningslöst våld.
De principer som har styrt detta betänkande skall uppmuntra till en större allmän medvetenhet om dessa frågor, och stödja föräldrars ansvar och utveckla ett samarbete mellan innehållsleverantörer, konsumentorganisationer och de respektive myndigheterna, på både nationell och europeisk nivå. Självreglering anses vara det viktigaste instrumentet, med stöd av rättsliga krav där det är nödvändigt.
Betänkandet, i vilket kommissionens utvärderingsrapport granskas, är främst inriktat på Internet och videospel, eftersom det ansågs viktigt att inte föregå en möjlig framtida översyn av direktivet Television utan gränser. I betänkandet kräver man lättanvända filtreringssystem för att göra det möjligt för föräldrar att på förhand avgöra vilken typ av innehåll som de anser vara olämpligt för deras barn att se, och i detta hänseende välkomnar jag innerligt det faktum att Internet Content Rating Association (ICRA), efter att betänkandet först hade utarbetats, har lanserat ett gratis filtreringssystem, vilket är ett initiativ som kommissionen stöder.
Vi krävde också en större allmän medvetenhet, att utbildningskampanjer och telejourer skulle inrättas, vilket redan finns för TV-sändningar, så att konsumenter, och särskilt föräldrar, kan lämna in klagomål angående olagligt eller skadligt innehåll.
Vi anser att så kallade chatrum borde underställas en mer omfattande övervakning, både när det gäller reglerna för deras inrättande och deras användning. När det gäller videospel uppmanar vi medlemsstaterna att fortsätta att verka för en klassificering av videospel, återigen genom självreglering, men om detta i vissa fall anses otillräckligt, borde det kompletteras med införandet av avtalade miniminormer för innehåll och säljfrämjande. Man hoppas också att medlemsstaterna kommer att fortsätta att utbyta bästa praxis inom detta område, och samordna åtgärder som vidtas i samarbete med industrin och innehållsleverantörer.
Betänkandet syftar inte till att skapa sensation kring eller överdriva uppfattade risker, utan utgör en användbar ram för att öka den allmänna medvetenheten om de risker som finns och för att lägga fram praktiska lösningar. Parlamentet kräver slutligen att kommissionen, helst före slutet av innevarande år, skall utarbeta ytterligare en rapport om genomförandet av rekommendationen med särskild hänvisning till genomförandet i varje medlemsstat. Jag rekommenderar betänkandet till kammaren.
Herr talman, fru kommissionär, kolleger! Skydd för minderåriga och mänsklig värdighet är en fråga som ligger oss alla varmt om hjärtat. Därför är det mycket bra att kommissionen har kommit med denna utvärderingsrapport om de framsteg som vi har gjort på detta område i fråga om audiovisuella medier och Internet. Beazley har i likhet med Heaton-Harris före honom skrivit ett förträffligt betänkande om detta.
Jag skulle ändå vilja ta tillfället i akt att ännu en gång påpeka att tekniska medel och reglering från högre ort inte är tillräckligt för att garantera detta skydd. Det finns alltid smarta och mindre smarta sätt att kringgå detta, och i synnerhet barn är mycket uppfinningsrika när det gäller detta. Den självreglering som nu tillämpas i stor skala visar sig vara ett mycket behändigt instrument. Men jag vill här än en gång påpeka att medvetandegörande av de minderåriga själva och deras föräldrar och fostrare är och förblir det bästa sättet. Och detta är å ena sidan möjligt genom att ägna stor uppmärksamhet åt medieutbildning i skolorna, där ungdomarna lär sig att själva känna igen skadligt innehåll, och å andra sidan genom att sätta ett redskap som det nederländska klassificeringssystemet ?kijkwijzer? i händerna på fostrarna. Vi hade en mycket intressant utfrågning om detta i går. Jag är engagerad i detta även i Nederländerna. Det är ett väl genomtänkt system som också verkligen fungerar och som gör det möjligt för dem att hantera audiovisuella medieprodukter på ett medvetet sätt. Det finns en ålderskategori som skall tillämpas i sammanhanget: MG6, vilket betyder: 6 år, i sällskap med förälder, och på det sättet uppmärksammas föräldrar ytterligare på sitt ansvar, därför att ointresserade föräldrar resulterar i sårbara barn. Jag uppmanar därför medlemsstaterna och kommissionen att ha detta klassificeringssystem i åtanke i samband med sökandet efter goda lösningar, och att vid utarbetandet av kursplaner för skolan även lämna plats för medieundervisning.
Herr talman, värderade kolleger, ärade kommissionär! Jag skulle först vilja lyckönska Beazley till hans betänkande och även tacka för det goda samarbetet. Detta ämne ligger oss alla varmt om hjärtat vilket den föregående talaren just har intygat. Det finns många frågor som vi är överens om, till exempel att förtroende är en bättre grundförutsättning för detta samarbete än en överdriven reglering eller till och med censur, som inte vore någon riktig grund för ett gott samarbete.
Vi är också överens om att vi med ökad styrka måste propagera för heta linjer, så att de verkligen används fullt ut på europeisk nivå på ett sätt som vi skulle önska, och så att vi kan fastställa var behovet av skydd finns. Vi är också överens om att vi för att kunna stödja föräldrarna i deras bedömning av programmen måste förse dem med de riktiga instrumenten, så att de gemensamt med sina barn kan bedöma vilka TV-program, datorspel, biograffilmer som är de rätta för barnen. Här håller jag med den föregående talaren. En tillnärmning på europeisk nivå i riktning mot en enhetlig klassificering på hela det audiovisuella området vore här synnerligen nödvändig, för det är ett instrument som innebär självreglering för föräldrarna, självreglering för ungdomarna, och som även kunde fungera på förtroendebasis och inte användas till överdriven reglering eller rentav censur.
Nu kommer jag till den i min mening för närvarande viktigaste punkten i samband med detta ?paket?: Detta Internet tycks vara en magisk låda för många, och många står framför den och är helt enkelt överväldigade av allt som kommer fram ur den och glömmer då vilket inflytande detta kan ha på människorna, framför allt på barn och ungdomar, om vi inte medvetet iakttar det som här kommer över oss. Jag betonar trefalt, fyrfalt, tiofalt: mediekompetens. Mediekompetens, vi kan inte börja tidigt nog med att skärpa vårt medvetande på detta område och låta det följa med i utvecklingen. Därtill behöver vi inte heller enbart en politisk beredskap, därtill behöver vi även fler program. Därtill behöver vi också pengar. Kanske kan här ett samarbete komma till stånd med alla aktörer på europeisk nivå, vilket när allt kommer omkring ligger i allas intresse.
Herr talman, värderade kolleger! För varje dag som går, får vi allt rikare erfarenheter av de stora framstegen på massmedias, i synnerhet televisionens, område. Ni ser nog alla i era länder, liksom i alla fall jag ser i mitt hemland, framväxten av dessa ytterst smaklösa program, som bygger på att man med människors samtycke stänger in dem, ja man skulle kunna säga att man håller dem fångna, på en viss plats, och sedan uppmanas TV-publiken att titta genom nyckelhålet och väntar sig att få se någonting som kittlar deras fantasi, vanligtvis någon sexscen, vi får inte låta lura oss, eller också sitter de och väntar på något oväntat, som kan bli intressant. Men samtidigt, och framför allt i de känsligaste åldrarna, visar man som förebild fram en person som spelar ett slags lotteri, en person som satsar både kropp och själ på att vinna en viss summa pengar på de övrigas bekostnad.
Jag anser att detta är fullständigt oacceptabelt och vansinnigt, och man kan ju inte bekämpa det genom lagstiftning eller genom administrativa ingripanden. Jag tror inte att man kan få bukt med detta genom tekniska regler - vilket också har framförts av andra kolleger - inte ens genom att informera och undervisa barnen, därför att ett förbud innebär naturligtvis en hemlig lockelse. Jag tror därför inte att allt detta räcker, fru kommissionär, i synnerhet inte som dessa ämnen och dessa program i dag eller i morgon kommer att vara tillgängliga över hela världen tack vare Internet. Jag anser att det krävs något slags europeisk lagstiftning eller något slags regler, som är strängare än de vi har i dag. Jag tror inte särskilt mycket på självsanering, för konkurrensen har sina hårda regler. Däremot är det nog lämpligt att tänka sig ett slags etisk kod, som är mera tvingande än i dag. Vi borde ge föräldrar och konsumenter rätt att sätta åt dem som producerar dessa usla program. Detta kan kanske tjäna som motvikt mot konkurrensen. Vi måste naturligtvis också tänka på de mera tekniska frågorna om sändningstider för detta slags program, så att sändningen av dessa program inte går ut över barnens sysselsättning, deras sömn osv.
Trots detta är jag fortfarande pessimistisk, herr talman, i fråga om dessa programs fortsatta utveckling, såvida vi inte kan komma på något annat med större originalitet och med större fantasi.
Herr talman! Internet och television har förändrat världen. Kunskap och information finns tillgängligt 24 timmar om dygnet och i stora mängder. Som jag redan nämnt i tidigare inlägg utgör Internet och television emellertid en avspegling av samhället. Kommissionens utvärderingsrapport och föredragande Beazleys betänkande bekräftar detta. Båda medierna används också för brottsliga och människofientliga ändamål. Jag gläder mig åt kommissionens utvärderingsrapport och föredragandens betänkande. Det är bra att kommissionen kan konstatera att det pågår arbete i många medlemsstater för att hitta möjligheter att motverka spridning av barnpornografi. Detta gäller även för andra människoovärdiga och olagliga aktiviteter. Man påpekar med rätta att det är nödvändigt att kommissionen fortsätter att insistera på att medlemsstaterna förverkligar bestämmelserna i rekommendationen.
Föredraganden betonar också i sitt betänkande med rätta föräldrarnas ansvar i första hand, men även det ansvar som ligger hos myndigheterna och tillhandahållarna av Internetprodukter. De måste gemensamt se till att människan värderas som en unik varelse och inte som instrument för personliga behov. Just barn förtjänar skydd i detta sammanhang, så att de kan utveckla en sund bild av människan. Här handlar det inte bara om barnpornografi. Det handlar även om rasism, hat och andra former av människoovärdiga utväxter som kan spridas så lätt via Internet och television.
Med tanke på att Internet och television har en global räckvidd kräver detta en internationell strategi.
Medlemsstaternas önskan att underkasta de nationella lagstiftningsramarna miniminormer på gemenskapsnivå, och kanske global nivå, har mitt samtycke. Jag anser att kombinationen av nationella ramar och internationella miniminormer är meningsfull. Detta gör rättvisa åt det globala problemet och den kulturella mångfalden. Dessutom ger bibehållandet av en nationell lagstiftningsram ingen möjlighet för medlemsstaterna att gömma sig bakom internationell lagstiftning.
Förslaget att rådgöra med alla berörda parter vid utarbetandet av uppförandekoder och andra möjligheter att motverka spridning av pornografi och rasistiskt material är meningsfullt. Jag vill ändå i sammanhanget tillägga att polis och rättsväsen är de behöriga myndigheterna i rättsligt avseende när det gäller att censurera och ta itu med olagligt material.
- Jag förklarar Europaparlamentets session återupptagen efter avbrottet den 11 april 2002.
. (ES) Herr talman! När det gäller det betänkande jag har skrivit och som ni just tog upp: eftersom betänkandet antogs enhälligt av såväl utskottet för ekonomi och valutafrågor som utskottet för rättsliga frågor och den inre marknaden och eftersom det endast handlar om en ändring av en rättslig grund som parlamentet - båda utskotten enhälligt - beslutat att inte godkänna, begär jag att betänkandet tas upp till omröstning i morgon utan debatt i kväll, en debatt där jag förresten är den enda talaren.
Jag vill därför begära att debatten tas bort från dagens föredragningslista och att betänkandet tas upp till omröstning direkt i morgon för att spara tid, både för talmannen och mina kolleger.
- Nästa punkt på föredragningslistan är uttalanden av rådet och kommissionen om mötet mellan utrikesministrarna i Europa-Medelhavsområdet (Valencia den 22-23 april 2002) och läget i Mellanöstern.
. (ES) Tack så mycket, herr talman! Det är ett nöje för mig att infinna mig här för att tala om två frågor som av uppenbara skäl har samband med varandra.
Å ena sidan utvecklingen av det femte mötet mellan utrikesministrarna i Europa-Medelhavsområdet som ägde rum i Valencia i går och i förrgår, och å andra sidan den nuvarande situationen i Mellanöstern, de senaste händelserna och de ansträngningar som görs för att åter leda in fredsprocessen på rätt väg.
Låt mig börja med att beskriva vad detta ministermöte enligt min åsikt har gett för resultat för att sedan avsluta med några kommentarer om Mellanöstern.
För det första vill jag säga att vi alla var tveksamma huruvida detta möte mellan utrikesministrarna i Europa-Medelhavsområdet skulle kunna hållas eller inte av uppenbara skäl: situationen i Mellanöstern orsakade enorm osäkerhet, allvarliga risker och många tvivlade stundtals alltså på att mötet ens skulle kunna hållas. Därför anser jag att det faktum att vi överhuvudtaget kunde genomföra mötet är en framgång.
Förutom att vi lyckades genomföra mötet är det även en framgång att alla närvarande har lyckats enas om slutsatserna. Ärade ledamöter, ni känner till att delegationerna från Syrien och Libanon slutligen bestämde sig för att inte infinna sig för att inte sammanträffa med Israels delegation, men de övriga länderna från Medelhavsområdet mötte däremot upp och de 25 länderna har enigt antagit en handlingsplan, ett program om så känsliga ämnen som rättsliga och inrikes frågor och även ett program för att leda in dialogen mellan kulturer och civilisationer på rätt väg. Jag anser att detta - som är resultatet av ett långvarigt arbete innan mötet och även ett intensivt arbete under mötets gång - i sig är värt att understryka.
Jag vill även betona att praktiskt taget alla medlemsstaterna i Barcelonaprocessen har sänt företrädare på ministernivå, vilket innebar att det var hög nivå på deltagandet och beslutskapaciteten och jag vill tacka såväl länderna från södra och östra Medelhavsområdet som alla mina kolleger från Europeiska unionen för detta.
Som sagt genomfördes det ett grundligt föregående arbete. På grund av de enorma svårigheter och de starka spänningar som råder i Mellanöstern hade mötet inte kunnat genomföras utan detta föregående arbete och hade inte heller gett goda resultat. Jag avser de prioriteringar som fastställts av ordförandeskapet, kommissionens meddelande, handlingslinjerna, riktlinjerna från det nyligen genomförda rådet (allmänna frågor) och alla dokument och alla bidrag som inkommit från länderna i södra och östra Medelhavsområdet.
Jag vill särskilt ta upp Europaparlamentets betänkande, som dessutom utarbetats av en spansk ledamot, Esteve. Det är ett fantastiskt betänkande som jag värdesätter i synnerhet. Vi har tagit med en stor del av förslagen i betänkandet och vi kommer dessutom att fortsätta anstränga oss för att ta med några fler av dem, eftersom vi anser att samtliga förslag är värda att beakta. Jag vill därför säga att allt vi har uppnått och antagit i Valencia - jag upprepar att alla länder har enats om detta - inte bara är resultatet av en vilja att komma överens, utan även av allas bidrag. Det är första gången - jag kommer att ta upp detta senare - efter Barcelonaförklaringen från år 1995 som dokument av det här slaget antas med allas samtycke och inte bara som enkla förklaringar från ordförandeskapet med slutsatser efter en rad debatter.
I det här sammanhanget vill jag även understryka - och jag återkommer till detta senare - att vi har antagit ett beslut om att inrätta en parlamentarisk församling för Europa-Medelhavsområdet. Jag anser att det är ett mycket stort steg: det är ett förslag från Europaparlamentet som vi har antagit och som vi anser vara mycket relevant.
Hur som helst, med tanke på det internationella läget som präglas av den 11 september och att Europeiska unionen står i begrepp att genomföra den största utvidgningen i hela dess historia, vilket kommer att innebära att unionens medlemmar praktiskt taget fördubblas, anser jag att det inte råder några tvivel om att Medelhavsområdet framträder som vår strategiska gräns, som ett sceneri där ett område med fred, stabilitet, utveckling och välstånd byggs, ett område där den dialog och det samarbete mellan kulturer och civilisationer som eftersträvas i Barcelonaförklaringen blir möjligt.
Som alla processer byggs Barcelonaprocessen upp steg för steg. Om vi ser bakåt har vi gått lång väg sedan Barcelona och ett bevis på detta är att vi nu har slutfört elva av de tolv planerade associeringsavtalen med länderna i södra Medelhavsområdet. I Valencia undertecknade vi associeringsavtalet med Algeriet, och detta arbete är nu slutfört med undantag av undertecknandet av ett avtal med Libanon. De övriga avtalen är nu undertecknade och många av dem har redan trätt i kraft.
Trots allt, trots alla viktiga framsteg, är detta inte tillräckligt. Barcelonaprocessen, vars förslag och själva existens har ett oersättligt värde, är i behov av en ny politisk impuls, ett slags navigeringskarta som gör det möjligt att närma målen från Barcelona till verkligheten. Handlingsplanen från Valencia, det gemensamma programmet om rättsliga och inrikes frågor och även dialogen mellan kulturer och civilisationer är redskap för att bemöta denna utmaning, denna ambition att blåsa nytt liv i Barcelonaprocessen, som vi alla ansåg hade mattats av. Allt detta har vi antagit och jag upprepar att alla länder var eniga under det femte mötet mellan utrikesministrarna från Europa-Medelhavsområdet.
Detta innebär att man förutom att bevara processens möjligheter till förändring även tillför nyheter såväl när det gäller formen som bakgrunden. Jag talade redan om formen: det handlar om det första politiska dokument som har antagits gemensamt av medlemmarna i processen under ett ministermöte. Detta gör att handlingsplanen och de andra dokument jag nämnde blir till ett socialt avtal mellan Europa och Medelhavsområdet om ett delat projekt och åtagande. Jag vill gärna upprepa detta budskap: Barcelonaprocessen, Medelhavsdialogen, är inte något som riktas från de femton mot de tolv, utan något som de 27 länderna tillsammans har skapat och vi vill inte att det skall ses som något som riktas från de femton mot de tolv, utan något från samtliga 27 länder, och vi vill att det i ökad utsträckning skall uppfattas som något som de 27 länderna vill och åtar sig. I själva kärnan av de dokument som har antagits finns det även möjligheter till att genomföra förändringar, eftersom de svarar mot en rad principer som vi anser bör ligga till grund för förändringen av processen och den bör innehålla en rad viktiga initiativ som tillsammans gör det möjligt att nå kvalitativa framsteg i utvecklingen av partnerskapet Europa-Medelhavsområdet.
Vilka är dessa principer? Jag tar nu upp en av dem: principen om samägande, ownership. Även principen om synlighet: att processen skall uppfattas som sådan, inte bara av regeringarna, utan även av de respektive civila samhällena. Principen om kapillaritet: att den förmedlas till alla berörda aktörer. Det finns även andra principer, om strukturering, trovärdighet, effektivitet och konkretisering av processen. För att konkretisera processen krävs det initiativ. För att få ett övergripande begrepp måste man naturligtvis läsa hela handlingsplanen, som är mycket omfattande, men förutom dessa viktiga initiativ vill jag även sammanfatta och understryka de initiativ som enligt min åsikt för närvarande är av större politisk relevans i processens tre kapitel: det politiska och institutionella partnerskapet, det ekonomiska och finansiella partnerskapet och i det sociala, kulturella och mänskliga partnerskapet.
När det gäller det politiska och institutionella partnerskapet vill jag understryka det faktum att processen blir mer demokratisk genom förslaget att inrätta en parlamentarisk församling för Europa-Medelhavsområdet, och vi måste se till den inleds så snart som möjligt. En annan viktig faktor är utveckling av nya samarbetsmekanismer och politisk dialog mellan de 27 länderna, bland annat om frågor som säkerhets- och försvarspolitik som jag anser vara mycket viktiga, terrorismen - som jag kommer att ta upp senare - samt främjande av de mänskliga rättigheterna. Dessutom vidtas åtgärder för att skapa förtroende och partnerskapsanda.
Som sagt inbegrips terrorismen för första gången i Barcelonadagordningen, något som jag av uppenbara skäl anser vara av allra största vikt i nuläget. Dessutom planeras det att det för första gången skall genomföras - eftersom det är en specifik handlingsplan som har godkänts av samtliga partner - en uppföljning och utvärdering av uppfyllandet under nästa möte mellan utrikesministrarna i Barcelona, som är det sjätte i ordningen, vilket jag tror kommer att bidra till processens trovärdighet.
Om vi går över till det ekonomiska och finansiella kapitlet upprepas målet att skapa ett frihandelsområde för Europa-Medelhavsområdet till år 2010 i handlingsplanen från Valencia. För att göra detta måste alla de associeringsavtal jag talade om slutföras och integreringen syd-syd måste även avslutas. Det är oerhört viktigt att man gör framsteg i skapandet av frihandelsområden i söder och därför välkomnar vi och ger allt stöd - såväl politiskt som tekniskt, tack vare kommissionen - till den så kallade Agadirprocessen som har inletts av Marocko, Tunisien, Egypten och Jordanien. Vi vet alla att det är nödvändigt att garantera ekonomisk utveckling och följaktligen även social och politisk utveckling i länderna i söder för att processen Europa-Medelhavsområdet skall bli en framgång. Detta kan bland annat uppnås genom lämplig kanalisering av investeringsflöden, vilket är mycket viktigt och därför finns en av ordförandeskapets främsta prioriteringar med i planen, att driva på inrättandet av ett nytt finansiellt instrument som fungerar som en förstärkt funktion i Europeiska investeringsbanken för att stödja infrastrukturarbeten och framför allt den privata sektorn. Om ett år planerar vi att beslut fattas om att omvandla denna förstärkta funktion till en bank, en filial till Europeiska investeringsbanken, vars kapital är öppet för andra möjliga länder och även institutioner, vilket i sin tur gör det möjligt att avsätta större ekonomiska resurser till regionen.
I planen upptas även de slutsatser och beslut som har antagits vid mötena med handels- och industriministrarna från Europa-Medelhavsområdet, och som har genomförts i Toledo respektive Malaga. På handelsområdet finns det en rad åtgärder för att underlätta investeringar och för att utveckla avregleringen av tjänster. På industriområdet innehåller planen bestämmelser för att främja harmonisering av lagstiftningen för att underlätta integreringen av våra partner, gynna nyskapande och tillgång till ny teknik och förstärka den privata sektorns roll i uppbyggandet av en associering mellan Europa och Medelhavsområdet.
När det gäller detta kapitel vill jag även särskilt ta upp åtgärderna för att främja investeringar i infrastrukturer och sammankoppling av transportnät, telekommunikationer och energi i våra partnerländer i Medelhavsområdet med de transeuropeiska näten och jag vill än en gång tacka för det enorma och mycket positiva arbete som kommissionen har genomfört. På det här området vill jag även betona Europeiska unionens vilja att underlätta partnerländernas anslutning till satellitnavigeringsnätet Galileo.
Slutligen, när det gäller det sociala, kulturella och mänskliga partnerskapet, har ordförandeskapet försökt bemöta utmaningar kring viktiga frågor som invandring, dialog mellan kulturer och civilisationer och att de olika aktörerna i det civila samhället skall delta i skapandet av ett Europa-Medelhavspartnerskap. En rad åtgärder tas med i handlingsplanen bland vilka jag särskilt vill peka på följande: för det första antagandet av ett ramdokument, vilket jag nämnde tidigare, om rättsliga och inrikes frågor, där man tar upp så viktiga ämnen som exempelvis kamp mot droger, organiserad brottslighet, terrorism, hantering av migrationsflöden, samt rörlighet för personer, osv. Detta har även lett till att vi i Valencia antog beslutet att sammankalla ett ministermöte för Europa-Medelhavet om invandring.
Man beslutade även att inrätta en stiftelse för dialog mellan kulturer och civilisationer och för att främja kulturella, intellektuella och sociala utbyten. Detta är ett gemensamt projekt och vi måste se till att projektet bemöter de utmaningar som finns på det här området, att det blir ett konkret svar. Ett handlingsprogram kommer att antas, som kan kanaliseras genom stiftelsen eller som det passar bäst, för att dialogen mellan kulturer och civilisationer skall koncentreras på tre områden som vi anser vara grundläggande: ungdom, utbildning och massmedier.
Nästa punkt på föredragningslistan är betänkandet (A5-0092/2002) av Kindermann för fiskeriutskottet om årsrapporten från kommissionen till rådet och Europaparlamentet om resultatet av de fleråriga utvecklingsprogrammen för fiskeflottorna vid utgången av 2000 (KOM(2001) 541 - C5-0007/2002 - 2002/2006 (COS)).
Herr talman, kolleger! Kommissionen har ytterligare en gång skjutit på beslutet om förslagen till reform för den gemensamma fiskepolitiken, vilket ursprungligen skulle ha fattats förra veckan. Detta har i alla fall den fördelen, att den har ytterligare några veckor eller kanske till och med ännu längre tid för att i sin reformpolitik få med uppslag för en framtida fiskeflottspolitik, om vilken vi i dag röstar inom ramen för mitt betänkande.
Men nu till mitt betänkande, i vilket jag medvetet enbart har begränsat mig till kommissionens rapport om genomförandet av de fleråriga utvecklingsprogrammen för att minska fiskeflottornas kapacitet. Eftersom vi befinner oss i den mest kritiska förberedelsefasen när det gäller reformen av den gemensamma fiskepolitiken i allmänhet, och därmed också fiskeflottspolitiken i synnerhet, skulle jag vilja ta ställning till FUP i största allmänhet för att peka på några problem som under alla förhållanden bör tas upp i samband med reformen. Inför dagens omröstning finns endast två likalydande ändringsförslag, vilka jag som föredragande utan vidare kan stödja. Detta visar att fiskeriutskottet är enigt i sin bedömning att kommissionens rapport för 2000 liksom även föregående årsrapporter framför allt har visat en sak: FUP har inte nått sitt mål, nämligen en märkbar minskning av fiskeflottornas kapacitet och därmed har man inte heller lyckats minska fiskeansträngningarna.
Vi beklagar att majoriteten av medlemsstaterna återigen missade målet för sina FUP. Vi uppmanar dessa stater att göra stora ansträngningar för att minska sin flotta, och samtidigt välkomnar vi att kommissionen har vidtagit laga åtgärder för brott mot fördraget mot flera medlemsstater som upprepade gånger har underlåtit att uppfylla målen för sina FUP. Vi uppmanar samtidigt eftertryckligen rådet och kommissionen att analysera orsakerna till att man missat målen och att utveckla effektivare sanktioner.
Vi uppmanar dessutom kommissionen att i sina förslag till en ny fiskeflottspolitik ta stor hänsyn till nödvändigheten av att skapa balans mellan fångstkapacitet och/eller fiskeansträngningar för varje flottsegment per medlemsland och de fångsträttigheter som står till landets förfogande. Kommissionär Fischler talade i förra veckan inför fiskeriutskottet om en överkapacitet av fiskefartyg i Europeiska unionen på cirka 40 procent, och detta tal är inte bara alarmerande utan understryker desto mer att behovet av åtgärder på detta område är trängande.
Denna stora överkapacitet har framför allt sin grund i det faktum att det instrument som använts för att minska flottans kapacitet inte nått det uppsatta målet och att man under de senaste åren till och med har kunnat notera en ökning i flottkapacitet. Man måste därför kraftfullt angripa detta problem. När detta sker är det emellertid absolut nödvändigt att kommissionen ser till att avvecklingen av flottan genomförs på ett ur social synpunkt godtagbart sätt genom att gemenskapen bidrar med ekonomiskt stöd för att lindra sociala svårigheter. Ett effektivt medel för yrkesfiskarna är attraktiva premier genom vilka Europeiska unionen och medlemsstaterna gemensamt kan köpa upp tonnage och antingen förstöra det eller använda eller sälja det för andra ändamål än fiske.
Det bör vara obligatoriskt att betala ut dessa premier och dessutom bör en höjning av gemenskapens finansieringsandel prövas. Det hittillsvarande systemet har lett till att yrkesfiskare som har velat upphöra med sin verksamhet och som har upphört med sin verksamhet har sålt sitt tonnage på marknaden, och så köps flottan i delvis ökad omfattning upp av bolag med hög effektivitet. Detta leder emellertid inte till en minskning av kapaciteten. När allt kommer omkring får ansträngningarna för att minska flottkapaciteten inte gå ut över arbetsförhållandena ombord och säkerheten på fartyget respektive fångstens kvalitet. Därför måste även fortsättningsvis strukturstöd ges för modernisering av flottan. Man måste emellertid finna på råd för att förhindra en samtidig höjning av fiskeansträngningarna.
Jag är medveten om att det inte är någon enkel uppgift för kommissionen att lägga fram ett välbalanserat förslag och vi är redan spända på dess reformförslag. Till sist vill jag tacka alla kolleger som har hjälpt till med denna grannlaga uppgift och särskilt kommissionen för dess konstruktiva samarbete.
Herr Kindermann, jag beundrar vår kommissionär Fischler, som i sin egenskap av österrikare även måste sätta sig in i detta ämne som rör en av de mycket stora flottorna.
Herr talman, herr kommissionär, ärade ledamöter! Vår kollega Kindermanns betänkande är ett bra betänkande och vi står inför en komplex och mycket viktig fråga. Det är dessutom ett mycket politiskt lägligt betänkande inom ramen för den reform av den gemensamma fiskeripolitiken där vi nu befinner oss och när det tycks finnas vissa förslag där man ifrågasätter och upphäver dessa stöd till förnyelse och modernisering av flottan.
Jag vill därför gratulera vår föredragande, Kindermann, till detta arbete och jag vill be kommissionär Fischler att noga notera vad vi säger här i dag i parlamentet, vilket jag hoppas godkänner Kindermanns betänkande. Herr Fischler, de visa rättar sig. Därför ber jag er att notera detta om parlamentet yttrar sig i den riktningen.
Jag tror att det är lämpligt att ur Kindermanns betänkande, såsom det har godkänts i fiskeriutskottet, där det enligt min mening förbättrades genom de ändringsförslag vi lämnade in, dra följande slutsatser: för det första är flottpolitiken avgörande och har en stor betydelse för fisket, men också för de regioner som är beroende av fisket och definitivt för den ekonomiska och sociala sammanhållningen. Detta är en mycket betydelsefull aspekt som betonas i betänkandet.
Flottpolitiken är ett viktigt politiskt instrument, men inte det enda. Det finns andra som bör komplettera det, som de tekniska åtgärderna, den tillåtna totalfångsten, förbjudna fiskedagar, etc. Att öka fiskeflottans kraft betyder inte att fiska mer, utan att fiska bättre, med större säkerhet, större skicklighet och med större hygieniska och sanitära garantier för fiskehanteringen ombord. För detta behövs därför fortfarande stöden från fonden för fiskets utveckling för att förnya och modernisera vår flotta, en avgörande aspekt för att vi skall kunna fortsätta att ha fiskare och en konkurrenskraftig flotta. Därför kräver jag att kommissionen vidtar åtgärder som gör det möjligt att öka de förnyade fartygens kraft och tonnage. Därför kräver jag också, inom ramen för reformen av fiskeripolitiken, att enhetliga och objektiva kriterier införs för att mäta kapaciteten och segmentering av medlemsstaternas flotta, och att ett system för ankomst och utfärd av fartygen upprättas i registren så att man ser till att inte kapaciteten ökar.
Vi har här ett klart och koncist betänkande som jag hoppas anger fiskeriutskottets och parlamentets kammares linje i reformen av den gemensamma fiskeripolitiken som närmar sig, och att vi väljer enligt vår inställning att behålla en förnyad och därmed konkurrenskraftig fiskerisektor, och inte enligt herr Fischler, att avveckla den.
Herr talman! Jag skulle vilja gratulera föredraganden till detta betänkande, som vi först och främst borde betrakta ur den övergripande aspekten med fiskbeståndens återhämtning. De viktigaste punkterna är i första hand fiskbeståndens återhämtning och i andra hand behovet av att tänka ut sätt att räkna flottorna.
Jag välkomnar Kindermanns arbete inom detta område. Han har kommit med några mycket bra påpekanden, och har till exempel påmint oss om att vi inte har att göra med en gemensam gemenskapsflotta, utan med fiskeflottor från enskilda medlemsstater, och om att varje medlemsstat har sin egen kvot för enskilda fiskebestånd.
När det gäller de uppgifter som betänkandet bygger på, borde vi komma ihåg att medlemsstaterna har till slutet av år 2003 på sig för att rapportera om nya uppgifter, och kom ihåg att vi fortfarande inte vet hur många fartyg EU:s fiskeflotta består av. Detta är oroande och måste rättas till. Jag välkomnar Kindermanns framhållande av detta.
Min slutliga punkt är att medlemsstaterna borde vidarebefordra information till medlemsstaternas regeringar och parlament. Fiske är en av stöttepelarna för livet på den skotska landsbygden. Jag vet att mina väljare skulle vilja se till att det skotska parlamentet får fullständig och direkt information om den utveckling som sker på EU-nivå.
Herr talman, herr kommissionär! Först och främst ett tack till kollegan Heinz Kindermann för ett seriöst och genomarbetat betänkande. De gemensamma utvecklingsprogrammen för fiskeflottan utgör det grundläggande problemet inom den gemensamma fiskepolitiken, eftersom den europeiska flottan är alldeles för stor. Kommissionär Fischler nämnde i förra veckan att flottan var 40 procent för stor. Det innebär att vi för närvarande med ena handen ger pengar till ekonomisk ersättning för skrotning av båtar i ett försök att reducera flottans storlek, samtidigt som vi med andra handen ger stöd till modernisering. Denna modernisering och detta stöd har under de senaste åren lett till att den samlade flottan, och den samlade fiskekapaciteten, i själva verket har blivit större. Detta är en ond cirkel som vi måste bryta. Därför bör vi nog i samband med reformen överväga att införa en period när vi inte ger något stöd till moderniseringen av flottan. Jag ser fram emot kommissionens förslag på just detta område, utifrån principen att det finns för lite fisk till en alldeles för stor flotta. Nu måste alla medlemsstater respektera de gemensamma besluten och egentligen bör vi också ge de länder som hittills har respekterat de gemensamma besluten i FUP-programmen en belöning.
Herr talman! Jag tackar föredraganden för hans arbete inom detta område. Det är tydligt att kapaciteten hos EU:s fiskeflotta är större än de tillgängliga resurserna, och att beslutsamma åtgärder därför behövs för att möjliggöra en återhämtning för många fiskbestånd till hållbara nivåer. En minskning av flottan är därför nödvändig. Den övergripande fiskeansträngningen måste kontrolleras, såväl som flottstorleken, så att de motsvarar de tillgängliga resurserna.
Kommissionen borde genomföra en bättre utvärdering av den så kallade utnyttjade kapaciteten i vissa medlemsstater, som åtminstone på papperet hävdar att de har uppfyllt sitt MEGP-mål. Kommissionen borde också se till att befintliga påföljder genomförs med större stränghet för vissa medlemsstater, så att medlemsstaterna själva straffas och inte fiskarna.
Jag förklarar Europaparlamentets session återupptagen efter avbrottet torsdagen den 25 april 2002.
Kolleger, den 6 maj sköts Pim Fortuyn ihjäl, en nederländsk politiker och kandidat i denna veckas allmänna val i Nederländerna, i Hilversum. Samma dag, för egen del och på parlamentets vägnar, fördömde jag oreserverat detta mord och uttryckte vår fullständiga solidaritet med det nederländska folket och med offrets familj, vänner och kolleger.
Yttrandefrihet är en av våra mest grundläggande och högst värderade rättigheter - ett kärnvärde i våra demokratier. Som demokrater försvarar vi varje människas rätt att deltaga fritt i det politiska livet och att utöva hans eller hennes demokratiska rättigheter. Detta inbegriper rätten att uttrycka sina idéer, vare sig vi tycker om dessa idéer eller ej. Just detta är grunden för vårt demokratiska system.
Under det att vi fördömer detta, och alla politiska våldshandlingar när och var de än må ske och vem som än utför dem, skulle jag vilja be er att hålla en tyst minut.
Talmannen. På Europaparlamentets vägnar skulle jag också vilja välkomna frigivandet av Daw Aung San Suu Kyi ur husarrest.
Daw Aung San Suu Kyi mottog Sacharovpriset från denna kammare 1990 och Nobelpriset 1991. Hon har alltid varit en frontfigur i kampen för demokrati, frihet och mänskliga rättigheter i hennes eget hemland i synnerhet. Detta frigivande och hennes rätt att än en gång leva sitt partipolitiska liv är ett märkbart steg framåt mot införandet av demokrati i Burma. Jag hoppas att det snart följs av frigivandet av Burmas återstående politiska fångar.
Jag hörde Aung San Suu Kyis krav förra veckan på en gemensam politik om Burma från Europaparlamentet. Jag uttryckte en förhoppning på vår kammares vägnar att detta frigivande skall följas av utarbetandet av en sådan politik i aktivt samarbete med Europeiska unionen. Vi ser fram emot att, inom en inte alltför avlägsen framtid, få välkomna henne i denna kammare för att ta plats och tala i egen hög person där det förr var hennes make och andra som mycket vältaligt talade i hennes ställe.
Herr talman! Jag hoppades att vi skulle kunna påskynda frågan om de så kallade plane-spotters (12 brittiska och två nederländska medborgare) som fälldes den 26 april vid en domstol i Kalamata i Grekland. De fick mycket stränga domar. Jag talar i synnerhet på mina väljares, Paul och Lesley Coppins, vägnar. De förklarades skyldiga till brott som inte var brott i deras egna länder. Domarna var fullkomligt oproportionerliga.
Detta väcker tvivel om alla ambitioner att utveckla ett område med frihet, säkerhet och rättvisa i Europeiska unionen grundat på ömsesidig tillit mellan juridiska system. Det avslöjar utan tvivel potentiella brister i den europeiska arresteringsordern.
Herr talman, jag skulle vilja be er att uttrycka vår oro till de grekiska myndigheterna och uppmana dem att påskynda överklagandet för de så kallade plane-spotters med målet att upphäva deras domar.
Herr talman! Jag vill av hela mitt hjärta stödja er åsikt att försiktighet krävs i eventuella ingripanden då en fråga är under rättslig prövning såsom fallet är med de personer som har flygplansräkning som hobby. Jag är säker på att fallet är under rättslig prövning, överklaganden kommer att ske och oavsett vad man kan tycka om vissa ledamöters vedermödor i ens valkrets är principen om den delade makten alltför viktig för att vi lättvindigt skall begära ingripanden i denna princip.
Beträffande den europeiska arresteringsordern skulle även jag, herr talman, verkligen bli mycket rädd om Van Orden skulle stå i begrepp att arrestera mig.
Jag beklagar att endast tre brådskande frågor kan behandlas på grund av trängseln på föredragningslistan. Jag ansluter mig till det Katiforis och ni själv anser om att vi, när vi talar om de så kallade planespotters, inte skall blanda oss i nationell straffrättspolitik men det här visar dock att det finns skäl att bättre harmonisera straffsatserna för lagöverträdelser på europeisk nivå, särskilt med hänsyn till de åtgärder som vidtagits sedan den 11 september. Liberalerna ville begära en brådskande debatt i frågan, men tyvärr trängdes det undan av andra prioriteter. I de andra debatterna om brådskande frågor lägger man fram cirka en resolution per månad, och i det avseendet beklagar jag att vi inte tar upp en europeisk fråga.
Jag kommer att ta upp frågan men samtidigt hålla i åtanke behovet att respektera uppdelningen av makten mellan de politiska och juridiska myndigheterna.
Herr talman! Ni är säkert medveten om den svåra chocken över den allvarliga tågolyckan förra fredagen vid Potters Barstationen i Hertfordshire, då sju människor miste livet och runt 70 människor skadades.
Då olycksutredningarna fortfarande pågår, är detta inte rätt tillfälle att dra slutsatser, men jag hoppas att ni, på parlamentets vägnar, kommer att framföra kondoleanser till och deltagande med offrens familjer genom de brittiska myndigheterna, och även uppmuntra kommissionen att fortsätta sitt samarbete med järnvägsmyndigheter i säkerhetsfrågor. Detta är en mycket hårt trafikerad pendlingssträcka; bokstavligen tusentals människor trafikerar den varje dag. Jag, bland många andra, reste exakt samma sträcka kvällen innan. Några kilometer längre bort på sträckan ligger platsen för dödsolyckan som inträffade i Hatfield för bara 18 månader sedan. Därför tror jag att ert initiativ i detta avseende skulle bli mycket uppskattat.
Herr talman! En ordningsfråga; Ni är säkert medveten om att nästan en tredjedel av det irländska folket skickade över 1 miljon kort till Tony Blair, den brittiske premiärministern, och krävde en nedläggning av Sellafields upparbetningsanläggning. Gång på gång har brister upptäckts i denna kärnkraftsanläggning, och de flesta oberoende experterna har tydligt förklarat att den är högst suspekt och osäker.
Herr talman! Mitt påpekande gäller mitt inlägg i den ordningsfråga som jag ställde igår. Det har återgivits felaktigt i protokollet. Det står: ?Herr Alyssandrakis, som protesterar mot den nyligen genomförda ändringen i Slovakiens strafflag?. I själva verket rör det sig om ett försök till ändring genom ett ändringsförslag som lagts fram, och inte om en ändring som redan genomförts.
Herr Alyssandrakis! Den rättelse ni talar om kommer naturligtvis att göras.
Herr talman! Jag begärde även ordet i går, men jag fick det inte på grund av tidsbrist. Jag skulle vilja nämna följande: Enligt uppgift är det inte uteslutet att de israeliska trupperna snart kommer att gå till anfall i Gazaremsan, utan hänsyn till det blodbad som kommer att bli följden. Israels regeringsparti Likud motsätter sig öppet bildandet av en palestinsk stat, och samtidigt utvisas 13 palestinska aktivister från sitt hemland, på Sharons begäran, eftersom de betecknas som terrorister. Rådet har ännu inte fattat något beslut. Jag vet inte vilka länder rådet till sist kommer att välja ut för att ta emot dessa aktivister.
Min fråga, herr talman, är vilken status dessa tretton palestinier kommer att få, oavsett var de hamnar, och om det kan tänkas att Israel i framtiden begär att de skall skickas tillbaka, vilket naturligtvis skulle vara brottsligt. Dessutom undrar jag om Europeiska unionen även i fortsättningen kommer att vara den israeliska regimens medbrottsling, genom att ignorera Europaparlamentets beslut om att avbryta partnerskapsförhållandet till Israel, och om unionen även i fortsättningen kommer att stödja denna brottsliga regim ekonomiskt, och leverera vapen till den?
Jag tackar för ert inlägg, herr Korakas, men just nu diskuterar vi, som ni vet, protokollet och föredragningslistan. På föredragningslistan finns en hel debatt om Mellanöstern. De frågor ni nu ställer hör hemma i debatten om Mellanöstern, som kommer att äga rum i morgon.
Herr talman! Med tanke på fördelningen av talartid kommer jag, såvitt jag förstår, inte att få möjlighet att göra något inlägg. Men jag skulle gärna vilja att ni agerade för att ge mig åtminstone en minut, så att jag kan ställa de här frågorna igen.
Herr Korakas! Jag vill inte inleda en ingående diskussion om fördelningen av talartid. Ni vet mycket väl att det finns en arbetsordning som följs. Vad jag påpekar för er är att de frågor ni ställer är sakfrågor som hör samman med debatten om Mellanöstern. Era frågor hör inte hemma i debatten om protokollet och föredragningslistan.
Vi övergår nu till en omröstning om begäran om brådskande förfarande om förslaget till rådets förordning om särskilda tillträdeskrav och därmed förbundna villkor vid fiske efter djuphavsbestånd (KOM(2002) 108 - C5-0135/2002 - 2002/0053(CNS)).
Herr talman! När det gäller denna begäran från rådet beträffande kommissionens förslag till rådets förordning om särskilda tillträdeskrav och därmed förbundna villkor vid fiske efter djuphavsbestånd, vill jag säga att jag har talat med föredraganden, och jag uppmanar kammaren att förkasta denna begäran.
Djuphavsfisk är fiskbestånd som fångas i vattnen utanför de viktigaste fiskeplatserna på kontinentalsockeln. De lever vid kontinentalbranterna eller nära undervattensberg. Arterna växer långsamt och är särskilt känsliga för överfiske. Eftersom fisket efter dessa arter har utvecklats under senare år bör det införas en förvaltningsordning för att säkerställa att resurserna utnyttjas på ett hållbart sätt. Enligt vetenskapliga utlåtanden skulle de lämpligaste bevarandeåtgärderna för dessa arter vara en begränsning, och i vissa fall en minskning av fiskeansträngningen.
I detta förslag införs inslag av ett system för att förvalta fiskeansträngningar som är inriktade på djuphavslevande arter. Det innehåller också förslag till hur uppgifter skall samlas in till stöd för vetenskaplig bedömning och lämplig förvaltning. Enligt det här förslaget skall fiskeansträngningarna begränsas till nuvarande nivåer och förbättrade uppgifter kommer att göras tillgängliga för vetenskaplig bedömning. Kommissionen har för avsikt att i vederbörlig ordning föreslå ytterligare inslag i ett förvaltningssystem för fiskeansträngningarna enligt de vetenskapliga rekommendationerna.
Förslaget åtföljs av ett separat förslag från kommissionen om att begränsa fångsterna genom kvotförvaltning. Detta är en brådskande och viktig fråga, men fram till nu har inga gemenskapsåtgärder vidtagits på området. Frågan kräver därför en mycket ingående bedömning av fiskeriutskottet. Rådets begäran om brådskande förfarande mottogs den 3 maj, samtidigt som vår första diskussion om frågan har planerats till den 22 maj. Med tanke på bristen på åtgärder från kommissionens sida, tycker jag inte att det är oskäligt att frågan granskas några månader i parlamentet. Jag tycker också att det är bisarrt att rådet begär ett brådskande förfarande i frågan, när vi har förstått att rådets ordförande själv har deltagit i försök att ändra tidsplanen för offentliggörande av reformförslag inom den gemensamma fiskeripolitikens miljödimension.
Jag uppmanar därför kammaren att rösta emot denna begäran om brådskande förfarande.
Tack så mycket, herr Stevenson. Ert anförande sammanfattar invändningarna mot förslaget.
Det tycks inte finnas någon kollega som vill argumentera för förslaget.
Nästa punkt på föredragningslistan är uttalanden av rådet och kommissionen om förberedelserna inför toppmötet EU-Latinamerika i Madrid den 17-18 maj 2002.
. (ES) Herr talman, mina damer och herrar! Efter ett franskspanskt initiativ hölls i Rio de Janeiro i juni 1999 det första toppmötet mellan stats- och regeringschefer från Europeiska unionen, Latinamerika och Västindien. Under mötet erbjöd sig Spanien att stå som värd för det andra toppmöte som man bestämde skulle hållas, och som dessutom skulle äga rum under det spanska EU-ordförandeskapet.
I enlighet med dessa planer kommer följaktligen toppmötet att hållas i Madrid den 17-18 maj, dvs. på torsdag och fredag i den här veckan.
De stora förändringar som skett i Europa och Latinamerika under 90-talet och en gemensam önskan att upprätta allmänna ramar för de biregionala förbindelserna var de huvudsakliga motiven till toppmötet i Rio de Janeiro. I samband med att mötet avslutades antog stats- och regeringscheferna två viktiga slutdokument: Riodeklarationen, som fastslog de allmänna principer som skulle tillämpas för förbindelserna mellan Europa, Latinamerika och Västindien, samt ytterligare ett dokument, den så kallade handlingsplanen, som tar upp 55 prioriteringar inom bland annat politik, ekonomi, kultur, utbildning och socialpolitik, avsedda att ligga till grund för ett strategiskt biregionalt partnerskap mellan länderna på båda sidor Atlanten.
Genom toppmötet i Madrid åtar sig Europeiska unionen, Latinamerika och Västindien att fördjupa partnerskapet för att de båda regionerna tillsammans skall kunna möta utmaningarna och bättre utnyttja de möjligheter som det nya seklet erbjuder.
Stats- och regeringscheferna har för avsikt att anta tre dokument i Madrid: en sammanfattande utvärdering av vad som åstadkommits sedan toppmötet i Rio de Janeiro, en redogörelse för de gemensamma ståndpunkter och värderingar som vi delar och som hela tiden ökar i antal, och slutligen en politisk deklaration som skall befästa vårt strategiska biregionala partnerskap och ta upp de fasta politiska, ekonomiska och samarbetsmässiga åtaganden som de högsta beslutsfattarna från de båda regionerna gör, och som sträcker sig längre än till det som fastställdes på det första toppmötet.
Fram till 1999 hade förbindelserna mellan Europeiska unionen, Latinamerika och Västindien en i huvudsak subregional inriktning. Den politiska dialogen och samarbetet anpassades till de olika förutsättningar som rådde i varje subregion, vilket innebar att det fördes en splittrad dialog. Man upprättade San José-dialogen för Centralamerika, separata dialoger för Andinska gemenskapen, Mercosur, Caricom, och förutom några enstaka undantag, som Mexiko och Chile, vilka hade ett visst mått av egen dialog, koncentrerades dialogen till ett antal subregionala enheter.
Med toppmötet i Rio de Janeiro introducerades den nya biregionala infallsvinkel som utan tvekan har gett större tyngd åt förbindelserna mellan Europeiska unionen och subregionala enheter och enskilda länder.
Inför det andra toppmötet har det spanska ordförandeskapet arbetat intensivt för att nå viktiga framsteg inom de tre strategiska områden som jag tidigare nämnde. Dessutom bör påpekas att avsikten har varit att de strategiska förbindelserna mellan Europeiska unionen, Latinamerika och Västindien i fortsättningen skall utgöra den referensram eller minimimall enligt vilken framtida förbindelser mellan EU och subregionala enheter eller enskilda länder i Latinamerika och Västindien skall bygga på.
Beträffande den politiska dialogen har Europeiska unionens prioritering för Latinamerika och Västindien under den korta tid som gått från toppmötet i Rio de Janeiro fram till i dag i huvudsak varit att stärka demokratin och rättsstaten, försvara de mänskliga rättigheterna, bekämpa narkotikahandeln, främja regional integration och samordna de båda regionernas olika ståndpunkter avseende den internationella dagordningen inom ramen för internationella organisationer och konferenser.
På toppmötet i Madrid avser de båda regionerna att ta ytterligare ett steg framåt, inte bara kvantitativt utan även kvalitetsmässigt, vilket skulle innebära en mera välstrukturerad politisk dialog och ett bredare spektrum av diskussionsfrågor, som även skulle innehålla andra problem än de regionala. Förhoppningen är att det här steget leder till att en gemensam syn på världsfrågorna utvecklas.
Ur en ekonomisk synvinkel bör vi inledningsvis understryka att Europeiska unionen å ena sidan och Latinamerika och Västindien å andra sidan är två regioner med vitt skilda ekonomiska och sociala särdrag.
Folkmängden i Latinamerika och Västindien är större än i Europeiska unionen - och då menar jag inte den utvidgade unionen, där vi naturligtvis kommer att ha den största folkmängden - och utgörs till stor del av en mycket ung befolkning, dvs. den består av stora åldersgrupper av mycket unga människor.
Medelinkomsten per capita och år i Latinamerika och Västindien är lite drygt 3 000 euro, medan den inom Europeiska unionen är sju gånger högre.
Den biregionala marknaden innebär fortfarande stora möjligheter för handeln. Mellan 1990 och 2000 ökade den europeiska exporten från cirka 17 miljarder euro till 54 miljarder, vilket nästan innebar en tredubbling.
Den europeiska importen från länderna i Latinamerika och Västindien har under samma period ökat från cirka 27 miljarder euro till 58 miljarder, vilket innebär en fördubbling. Trots den imponerande volymmässiga ökningen har importen från Latinamerika och Västindien minskat i procent, från 24 procent 1990 till endast 12 procent av den totala importen år 2000. Relativt sett minskar handeln över Atlanten, medan handeln mellan länderna på den amerikanska kontinenten däremot ökar.
Det har också skett en avsevärd ökning av europeiska direktinvesteringar i Latinamerika och Västindien. I dag är Europeiska unionen den största investeraren i regionen. Investeringarna har ökat från 66 miljarder euro 1997 till 122 miljarder 1999, vilket utgör nästan 11 procent av EU:s totala investeringar utanför unionen, och nästan två tredjedelar av dess investeringar i länder utanför OECD. Denna investeringsvolym, herr talman, återspeglar tydligt Europeiska unionens förtroende och åtagande i hela Latinamerika och Västindien och bidrar utan tvekan till att avsevärt öka den ekonomiska tillväxten och skapa sysselsättning i regionen.
Dessutom, och detta är viktigt i sammanhanget, har Europeiska unionen djupa historiska, politiska och kulturella rötter som delas av Latinamerika och Västindien, vilket underlättar utvecklandet av en sann gemensam identitet och ett verkligt strategiskt partnerskap.
Dessa gemensamma ståndpunkter och värderingar gör att en viktig gemensam identitet håller på att skapas, solidaritetsband knyts och de båda regionerna stimuleras att i allt högre grad utbyta erfarenheter och med förenade krafter söka lösa gemensamma problem.
Utmaningar som Europeiska unionen och länderna i Latinamerika och Västindien gemensamt bör ta sig an är till exempel att modernisera utbildningssystemet, skapa ett ekonomiskt och socialt klimat som främjar en hållbar utveckling och inrätta mekanismer för god förvaltning.
Främjandet av ett strategiskt partnerskap kan inte enbart grundas på en gemensam identitet, vare sig denna är historisk, kulturell eller politisk, utan bör vara resultatet av ett gemensamt intresse att omvandla principer, värderingar och mål till praktiska verktyg för dialog och samarbete, på ett sådant sätt att regionerna kan göra gemensam front mot alla de utmaningar som väntar i det nya millenniet.
Stats- och regeringschefer från de 48 länder i Latinamerika, Västindien och EU som deltar i toppmötet i Madrid den 17 och 18 maj - märk väl att detta är det största och mest omfattande toppmöte som någonsin hållits inom EU på grund av det stora antalet deltagare - kommer att försöka ta ett viktigt steg framåt när det gäller det strategiska biregionala partnerskap som, enligt vad jag tidigare sagt, påbörjades i Rio de Janeiro 1999.
Båda regioner har velat ta ett stort steg framåt inom var och en av de tre strategiska pelare som partnerskapet grundar sig på, nämligen politik, ekonomi och samarbete om sociala, kulturella och utbildningsfrågor. Ett område som speciellt bör nämnas är den gemensamma kampen mot terrorism, som innebär att länderna ansluter sig till alla tillämpliga internationella konventioner och även följer Förenta nationernas resolutioner om terrorism.
Ansträngningarna att stärka de demokratiska institutionerna och rättsstaten kommer att fortsätta, och speciell uppmärksamhet kommer att ägnas de mänskliga rättigheterna och stärkandet av rättssystemen i syfte att kunna garantera alla människor lika behandling inför lagen. Samtidigt uppmärksammas ikraftträdandet av Romstadgan om den internationella brottmålsdomstolen, och som ni vet har denna stadga godkänts av ett stort antal länder i Latinamerika och Västindien.
En förstärkning planeras av den politiska dialogen och rådfrågningsförfarandet inom Förenta nationerna och andra internationella forum när det gäller de viktigaste frågorna på den internationella dagordningen.
Inom området för ekonomi och handel bör framhållas att vi den 25 april lyckades slutföra förhandlingarna om ett associeringsavtal mellan EU och Chile. Det gäller ett ömsesidigt frihandelsavtal. Avtalet utgör en verklig nyhet på det ekonomiska området, och är utan tvekan det mest avancerade av alla avtal som slutits mellan EU och tredje land, och man har därför inte tvekat att kalla detta ett fjärde generationens avtal. Det är ett frihandelsavtal som nått den kanske högsta rangen på grund av det stora antal frågor som behandlas och de beaktanden som görs. Avtalet öppnar utan tvekan dörren för andra liknande avtal, både i regionen och i andra delar av världen, men låt oss komma ihåg att vi i den här regionen arbetar för att få till stånd ett frihandelsavtal mellan två olika ekonomiskt integrerade områden, EU och Mercosur, och avtalet med Chile kan därför utgöra en föregångare till något så historiskt som ett frihandelsavtal mellan två gemensamma marknader eller två ekonomiskt integrerade områden.
Det kan vara relevant att i sammanhanget nämna det förslag som nyligen antogs i rådet (allmänna frågor) om Europeiska unionens framtida förbindelser med Andinska gemenskapen och Centralamerika, vilket öppnar dörren för att skapa frihandelsområden mellan EU och de båda regionerna och för en intensifiering, inte bara av samarbetet utan även den politiska dialogen, vilket är ett mervärde som inte tidigare ingått i avtalen med dessa länder.
Alla vet vi att den svåra interna situation som en del länder i Sydamerika för närvarande genomgår har försvårat de komplexa förhandlingarna om de tidigare nämnda associeringsavtalen mellan EU och Mercosur. Toppmötet vill fånga upp resultaten av de förhandlingar som lett till att kapitlen om politik, institutioner och samarbete har uppfyllts och notera de små framgångar som nåtts inom områdena för handel och åtgärder för att underlätta handeln, detta för att inte släppa det projekt som är så viktigt för ett framtida frihandelsavtal mellan Mercosur och Europeiska unionen.
Första punkten på föredragningslistan är en gemensam debatt om följande betänkanden:
A5-0151/2002 av Mihail Papayannakis för utskottet för miljö, folkhälsa och konsumentfrågor om kommissionens meddelande - Tio år efter Rio: Förberedelser inför världstoppmötet om hållbar utveckling år 2002 (KOM(2001) 53 - C5-0342/2001 - 2001/2142(COS)),
A5-0142/2002 av Paul Lannoye för utskottet för utveckling och samarbete om meddelandet från kommissionen till Europaparlamentet, rådet, Ekonomiska och sociala kommittén och Regionkommittén: Mot ett globalt partnerskap för hållbar utveckling (KOM(2002) 82 - C5-0173/2002 - 2002/2074(COS)).
. (EL) Herr talman! Vi diskuterar en fråga som har samband med hållbar utveckling och den politiska signal som parlamentet vill ge, också genom Europeiska unionen som helhet vid toppmötet i Johannesburg kommande augusti, 10 år efter Rio.
Frestelsen skulle vara stor att ta upp en omfattande lista med frågor och problem som har samband med hållbar utveckling och dess framtid. Listan finns dock i betänkandet och i resolutionen som vi i utskottet för miljö, folkhälsa och konsumentfrågor lägger fram. Jag skall alltså inte ta upp den. Jag vill huvudsakligen göra en analys av tankegången i den politiska signal som vi vill ge.
Låt oss börja med redogörelsen av resultatet. Mina damer och herrar kolleger, resultatet 10 år efter Rio är klart negativt. På själva miljöområdet har vi inte gjort några framsteg, undantaget Kyoto, vi har till och med haft en tillbakagång, även beträffande de allmänna förhållandena i världen. Fattigdomen har inte bekämpats, den har inte minskat utan snarare ökat och vi vet mycket väl att med en befolkning som lever under fattigdomsgränsen är det överflödigt att tala om skydd av naturresurserna, förnybara energikällor etc. Resultatet är negativt och om detta har ingen självkritik förekommit, herr talman. Jag vet inte om så kommer att ske i Johannesburg men det skulle vara till gagn om det skedde, då det kanske skulle klargöra vad vi bör göra i framtiden eftersom framtiden inte varslar om att bli särskilt ljus. All statistik visar att jordens befolkning ökar mycket snabbt och påfrestningarna på resurserna ökar till följd av ekonomins globalisering, vidare kommer förmodligen problemen när det gäller miljön i allmänhet och den sociala sammanhållningen att intensifieras.
Vad bör vi göra? Vad borde vi tala om i Johannesburg? Jag tror, herr talman att vi alla kommer att instämma i att vilken definition vi än kommer att ge åt hållbar utveckling så bör den innefatta både utveckling och social sammanhållning samt miljöskydd. Listan över vad som begärs i denna riktning är tydlig. Jag tror att vi alla instämmer. Vi talar om att ändra normer för produktion och konsumtion, vi talar om att avskaffa fattigdom, om att införa ett miljötänkande i all politik, inom jordbruk, fiske, industri, energi, turism, vatten och luft; det som saknas är dock målen, tidsplanerna, indikatorerna som visar om vi har lyckats uppnå våra mål, medlen, kapitalet och överföringen av resurser samt kontroll av denna resursanvändning. Och här, herr talman, har vi stora problem.
I betänkandet och i resolutionen finns flera förslag som rör både minskning av fattigdomen, förnybara energikällor och många andra företeelser vilka emellertid kräver resurser, institutioner, regler samt god förvaltning på lokal, nationell och global nivå och en politisk styrning. Denna förvaltning och styrning, herr talman, tror jag kommer att bli det stora problemet i framtiden. Det kan gälla reformer av det internationella organisationssystemet som kom till genom Bretton Woods-avtalet och senare tillkomna reformer, genom Världshandelsorganisationen (WTO), då exempelvis WTO:s regler kommer i konflikt med miljöskyddet. Det kan gälla reformer som gör att den fattiga befolkningen kommer i nära kontakt med produktionen, exempelvis jordbruksreformer som gör att den fattiga befolkningen får sådan kontakt med frågor om vatten, energi och grundvillkor, så att den får ta del av en modern uppfattning om miljöskydd, och givetvis gäller det ländernas uppträdande. Förenta staterna som vi vet, undviker alla åtaganden. Förenta staterna gör sig till och med av med de åtaganden man har haft. Den stora frågan är Europeiska unionens roll. Europeiska unionen kommer under ännu en lång tid att kunna spela en roll, men inte för alltid. För att spela denna roll bör Europa sopa rent framför egen dörr. Europa bör ännu mer verka för en politik för miljöskydd och social sammanhållning. Europa bör föreslå de internationella organisationerna åtaganden där dess inflytande kan spela viss roll och Europa följaktligen kan vara en pålitlig partner, både internationellt och i förhållande till tredje världen, så att vi kan känna hopp om förbättringar efter Johannesburg och att vi kanske inte efter 10 år behöver utreda en situation likadan som den 30 år tidigare.
. (FR) År 1992 i Rio blev hållbar utveckling ett begrepp hos det internationella samfundet. På tio år har det onekligen skett en förändring i talen om miljö och utveckling - en positiv förändring. Högtidliga utfästelser har gjorts, konventioner har undertecknats - och har de inte ratificerats så har de åtminstone undertecknats - men vi måste ändå konstatera att situationen på miljöområdet efter tio år inte har förbättrats. Den har rentav försämrats, och när det gäller situationen i fattiga länder och utvecklingsländer har den heller inte förbättrats. Klyftorna har ökat allt mer. I dag är fortfarande över 800 miljoner människor undernärda och en miljard människor saknar tillgång till dricksvatten. Det är förvisso ett konstaterande som är mycket svårt att acceptera.
Toppmötet i Johannesburg som äger rum om några månader, blir inte bara ett tillfälle att summera läget, utan också ett sanningens ögonblick. Vi får inte nöja oss med att hålla en mässa i miljöns tecken, och än en gång upprepa vad som sades i Rio. Inte heller får vi nöja oss med en kör av litanior. På dagordningen måste det finnas ett ambitiöst program för politiska förändringar inför den kommande tioårsperioden. Detta är åtminstone det budskap som utskottet för utveckling och samarbete vill att jag skall framföra till er.
Vad vi föreslår är att absolut prioritet skall ges åt kampen mot fattigdom och svält och åt att främja en rättvis och hållbar användning av naturresurser. Det budskap vi riktar till parlamentets kammare, till kommissionen och rådet, utgår från fem avsnitt. Det första är kampen mot fattigdom och främjande av social utveckling. Där finns en rad konkreta förslag.
Det andra avsnittet handlar om att kontrollera globaliseringen. Vad innebär det? Det innebär i klarspråk att en hållbar utveckling måste vara ledstjärnan. Kommersiella betalningar, internationella handelsbestämmelser och investeringsbestämmelser måste underordnas kriterierna för en hållbar utveckling, i stället för tvärtom.
Det tredje avsnittet handlar om att varaktigt förvalta och skydda naturresurserna. Detta förutsätter utveckling av ny teknik och jag tänker särskilt på energiområdet och de förnybara energikällorna. De förslag vi lägger fram inom detta område är både trovärdiga och ambitiösa.
Så till det fjärde avsnittet. I det första dokument som offentliggjordes förra året sade kommissionen själv att vi måste förändra produktionssätt och konsumtionsmönster. Detta är sant, men det förutsätter ett antal beslut som i vissa fall är svåra att fatta. Vad oss beträffar tänker jag exempelvis på att vissa av Europeiska unionens politikområden - framför allt den gemensamma jordbrukspolitiken, fiskepolitiken och handelspolitiken - måste ses över för att undvika att vi motarbetar målen för en hållbar utveckling. På det sättet kommer vi dessutom att få mycket större trovärdighet i internationella sammanhang, i synnerhet vid mötet i Johannesburg, om vi sopar rent framför vår egen dörr innan vi talar om vad som måste göras på internationell nivå.
Till sist det femte avsnittet. Vi måste på alla nivåer försäkra oss om goda styrelseformer. Begreppet goda styrelseformer har ofta en förmyndaraktig klang. Om goda styrelseformer tillämpas på alla beslutsnivåer, i synnerhet inom de internationella institutionerna, tror jag också att vår trovärdighet ökar när vi använder detta begrepp. Jag tror exempelvis att de internationella ekonomiska institutionerna, som Internationella valutafonden, Världsbanken och Världshandelsorganisationen behöver en ordentlig uppfräschning så att ett minimum av demokrati och ett minimum av medborgerlig och politisk kontroll förs in i dessa institutioner.
Detta var huvudinnehållet i det budskap som utskottet för utveckling och samarbete vill skall tas upp i kammaren och föras vidare av kommissionen - jag vänder mig här till kommissionär Nielson - eftersom en avgörande etapp äger rum inom de närmaste veckorna - mötet på Bali, som är det sista förberedande mötet inför toppmötet i Johannesburg. För tillfället finns ingen anledning till optimism, eftersom det fortfarande inte ligger något verkligt ambitiöst diskussionsunderlag på bordet. Jag hoppas därför att vårt bidrag skall hjälpa de europeiska institutionerna att spela en framträdande roll under detta förberedande möte, om det inte är för sent, och jag hoppas i alla händelser att vi inte försöker intala oss att lösningen på frågan är att överlåta hanteringen av problem som rör hållbar utveckling åt partnerskapsinitiativ med den privata sektorn. Detta kan vara en del av lösningen, men då som ett komplement till åtaganden som ingås av medlemsländerna och de internationella institutionerna, och inte som en ersättning för dessa. Herr talman! Detta var det budskap jag ville framföra.
. (EN) Herr talman! På utskottets vägnar skulle jag innerligt vilja välkomna båda betänkandena, och tacka föredragandena för deras utmärkta arbete. Det är tydligt att EU borde spela en ledande roll i Johannesburg. Våra egna fördragsåtaganden förpliktigar oss till det, och de europeiska medborgarna förväntar sig det. Det innebär att rådet och kommissionen måste lyssna på parlamentets åsikter och bemöta dem, eftersom det är tydligt att parlamentet vill ha åtgärder som är både ambitiösa och mer välriktade. Vid rådets möte (utveckling) och toppmötet i Sevilla borde man därför insistera på en ordentlig översyn av kommissionens meddelande för att ta itu med de befintliga tomrummen, och lägga till tidsplaner för att genomföra och utveckla handlingsplaner för varje åtgärd. Vi behöver inte mer övervakning av problemet: Vi riskerar att gå under som den enda arten som övervakar sin egen utrotning, i stället för att vidta åtgärder för att förhindra den. Vi behöver djärva, fantasifulla handlingsplaner, och det nu.
Kommissionen pekar med rätta på vad den kallar en klyfta mellan olika styrelseformer i världen, där globala marknadskrafter ligger långt före de institutionella mekanismernas förmåga att styra dem. Och ändå är de åtgärder som kommissionen föreslår för att fylla igen denna klyfta bedrövligt otillräckliga. Kommissionens oproportionerligt starka betoning av fri handel och fria investeringar som drivkrafter för utveckling bör särskilt få en motvikt i mycket kraftfullare åtaganden om bindande ramar för företagens ansvarsskyldighet. Som ett första steg föreslår vi ett direktiv om obligatorisk rapportering av resultaten i fråga om miljö och social utveckling.
WTO-bestämmelserna måste också omarbetas för att göra det möjligt för regeringarna att göra de absolut nödvändiga distinktionerna mellan produkter utifrån deras produktionsmetod. Hur annars kan vi gå mot mer hållbara produktions- och konsumtionsmetoder?
Det är svårt att överdriva vikten av brådskande åtgärder i Johannesburg. Man har uppskattat att om vi fortsätter med vårt nuvarande produktions- och konsumtionsmönster, kommer vi snart att behöva ytterligare tre planeter för att anskaffa de nödvändiga resurserna och för att hantera avfallet. Vi har inte tre planeter; vi har bara en, och den visar redan tecken på allvarligt förfall. Mötet i Johannesburg måste ge resultat.
Herr talman, herr kommissionär! Vi får inte låta toppmötet i Johannesburg bara bli ett evenemang som firar de tio åren som gått efter mötet i Rio de Janeiro. Det finns inte heller mycket att fira eftersom tecknen på den ohållbara situationen har blivit fler. Tvärtom ger konferensen i Johannesburg oss tillfälle att börja om på nytt och komma fram till en världsomfattande överenskommelse om en utvecklingsmodell som anpassar den ekonomiska dimensionen till den sociala dimensionen och miljödimensionen.
Hur som helst finns det ytterligare ett problem som rör toppmötet i Rio de Janeiro. Den här gången kommer vi att vara mer ensamma i att leda en världsomspännande överenskommelse. Den politiska agendan som Europeiska unionen skall bestämma kommer naturligtvis att avgöra konferensens resultat. Jag tycker att både kommissionens meddelande och ledamöterna Papayannakis och Lannoyes betänkanden har bidragit till att agendan har blivit bra. Det finns ändå några avsnitt och ändringsförslag som enligt vår uppfattning gör parlamentets resolution lite mindre objektiv och stram - jag tänker på Tobinskatten och avskrivningen av utvecklingsländernas skulder. Trots detta kommer PPE att rösta för den slutgiltiga resolutionen.
Vid konferensen i Johannesburg hoppas vi att följande mål kan uppfyllas: För det första att den anger när Kyotoprotokollet skall träda i kraft. Därför är det nödvändigt att vissa länder skyndar på ratificeringen av protokollet - jag syftar på Ryssland, Japan, Kanada och Australien. För det andra att det skapas politiska villkor för att USA skall återuppta det gemensamma miljöarbetet. För det tredje att man gör ekonomin ?grönare? och tar med miljökostnaderna, räknar bort den ekonomiska tillväxten från intensiv användning av tillgångarna och satsar på renare teknik. För det fjärde hoppas vi att konferensen ger gemensamma svar på globala problem och att man i Johannesburg, liksom i Rio de Janeiro då grunden lades för konferensen om klimatförändringar, också lägger grunden för protokoll och nya institutioner på andra miljöområden som t.ex. vatten. För det femte hoppas vi att den ger en impuls åt den internationella ledningen och reformen av institutionerna. Det går inte att skapa ett hållbart Internet om de nät vi har lider av ålderdomlighet.
Slutligen, herr talman, hoppas vi att konferensen inte stannar vid vaga intentioner utan istället fastställer tidsramar, mål och politiska riktlinjer.
Herr talman! Jag vill börja med att tacka talmannen och hans kolleger för att miljöutskottet för en gångs skull har blivit utsläppt i dagsljuset. Detta är första gången, såvitt jag kan erinra mig, som miljöutskottet har fått föra en debatt vid en tidpunkt som kan kallas för någorlunda normal. Det måste väl vara ett tecken på att en förändringens vind susar genom kammarkollegiet, och vi får hoppas att den håller i sig.
Jag förklarar Europaparlamentets session som ajournerades den 16 april 2002 för återupptagen
Jag vill ta detta tillfälle i akt att för att välkomna en delegation av brasilianska parlamentariker som har intagit sina platser på åhörarläktaren. Delegationen leds av Foscarini och har besökt parlamentet under den gångna veckan. Jag hoppas att deras besök har varit intressant och lärorikt. Ni är mycket välkomna.
Det är också med stor glädje som jag hälsar en grupp studenter från College Jean Zay i Lens i Frankrike välkomna, tillsammans med deras lärare och borgmästaren i Lens, Guy Delcourt. I sin skola har de byggt ett jättelikt euromynt och jag har fått veta att det nu finns med i Guinness rekordbok och ställs ut på det franska finansministeriet. Jag vill tacka dem för deras ansträngningar och än en gång välkomna dem till denna kammare i dag
Beträffande dagens föredragningslista vill jag informera kammaren att Cortés, minister för internationellt samarbete med Latinamerika, inte kan vara här före kl. 17.30. Därför kommer yttranden från rådet och kommissionen om toppmötet mellan Europeiska unionen och Latinamerika att inledas efter kl. 17.30.
Herr talman, ärade kolleger! Den socialdemokratiska gruppen hade begärt att ett uttalande om den gemensamma fiskeripolitiken från rådet och kommissionen skulle tas upp på dagens föredragningslista i början av plenarsammanträdet. Gruppen hade begärt inte bara detta uttalande, utan även ett uttalande från kommissionen och rådet om hur de beslut fattats som ligger till grund för denna gemensamma fiskeripolitik. Vi hade utbett oss ett sådant uttalande eftersom allmänheten fått det intrycket - och detta har åtminstone den spanska regeringen och dess jordbruksminister aktivt bidragit till - att man från en medlemsregerings sida utövat påtryckningar på en eller flera ledamöter i kommissionen när dessa beslut fattades.
Det vore av stor betydelse med tanke på den europarättsliga relevansen i detta händelseförlopp. Därför hade det varit lämpligt med ett uttalande från rådet och kommissionen i denna fråga, dvs. om hur dessa beslut fattats. Vi är desto mer övertygade om detta som vi i pressmeddelandena i dag om kommissionens beslut måste läsa att den omtalade ledamoten i kommissionen, kommissionär De Palacio, vars regering uppenbarligen utövat påtryckningar på henne, i ett offentligt brev har kommit med massiv kritik mot kommissionens beslut - hon var själv uppenbarligen frånvarande vid det avgörande sammanträdet i kommissionen. Det betyder att det sakförhållande som vi på sin tid övervägde blir alltmer konkret och därför påkallar en debatt i parlamentet, eller åtminstone ett uttalande av rådet och kommissionen.
Rådet är inte närvarande i dag. Men rådet kunde vid det kommande plenarsammanträdet i Strasbourg uttala sig om hur dessa beslut fattats. Åtminstone kunde kommissionens företrädare i dag, förutom att uttala sig om den gemensamma fiskeripolitiken, också förklara hur dessa gemensamma beslut kom till stånd.
Herr talman! Jag skulle inte ha yttrat mig om kollegan Schulz inte hade gjort dessa påpekanden. Jag vill nu inte göra någon bedömning av hur den av kollegan Schulz nämnda regeringen agerat, och inte heller om hur en ledamot av kommissionen har uppträtt. Men, kollega Schulz, era påpekanden skulle vara mera trovärdiga om ni också hade kritiserat att den tyska förbundsregeringen, när man avsåg att skicka en varningsskrivelse till den, utövade påtryckningar mot ministerrådet så att detta brev slutligen inte avsändes.
Ni vore mer trovärdig om ni också hade gjort en medlem i ert parti, som är ledamot av kommissionen - och jag kommer nu uttryckligen inte att nämna namnet, eftersom jag inte vill utlösa någon stor diskussion om det - till föremål för en diskussion, när denna kommissionär bröt mot kommissionens regler! Jag vill uttryckligen säga att jag här inte är ute efter att vi skall göra upp med det förflutna. Men ni tar här upp frågor selektivt, och det rubbar er trovärdighet. Det underbygger inte den eventuellt berättigade kritiken av regeringars eller kommissionärers enskilda uppträdande. Jag ville fastslå detta. Vi var ense om att kommissionär Fischler i dag skall göra ett uttalande. Kommissionär Fischler är välkommen. Vi skall inte missbruka detta uttalande för partipolitiska förklaringar.
Herr talman! Ibland är det svårt att hålla huvudet klart när luften fylls av klagomål och jag tror att det är just det vi ser. Det har uppenbarligen framförts vissa påståenden om vissa kommissionärers och andras göranden i ett fall som berör fisket, men denna fråga har redan behandlats av talmanskonferensen. Fiskeriutskottet har uppmanats att undersöka detta och rapportera till talmanskonferensen och jag har hört att budgetkontrollutskottet också undersöker saken. Det är viktigt att vi låter det sedvanliga förfarandet ha sin gång i parlamentet innan frågan tas upp i plenarsession.
Det är också viktigt att vi inte blandar ihop dessa anklagelser med det mycket viktiga meddelande som kommissionen har lagt fram om den gemensamma fiskeripolitikens framtid och hur fiskbestånden skall skyddas för de kommande generationerna. Därför ber jag er, herr talman, att uppmana Schulz att, för den socialistiska gruppen, i vederbörlig ordning återföra ärendet till talmanskonferensen.
Herr talman! Två saker: För det första hade vi nu under talmanskonferensen enats om att vi skall diskutera båda sakerna. Vi ville visserligen diskutera dem åtskilda, men då sade man nej, det går endast i samband med kommissionens uttalande. Man måste bara någon gång enas om vad man vill. Vi är beredda att diskutera det på det ena eller andra viset. Men vi är inte införstådda med att man varje gång som vi beslutar något säger att det måste göras tvärtom, och sedan återigen tvärtom!
För det andra beträffande regeringarnas intervention. Jag kommer att överraska er. Ni har rätt när ni kritiserar förbundskanslern, och han har rätt när han kritiserar regeringen...
... det säger jag ju! Men där är det något som är fel! Kommissionärerna företräder inte sina regeringar, utan de företräder Europeiska unionens intressen! Ministrarna företräder regeringarna. Det måste vi göra helt klart för alla våra regeringar. Låt oss här som ledamöter inte göra oss till företrädare för våra partier eller regeringar, utan låt oss tillsammans med kommissionen företräda Europeiska unionens intressen! OK? OK!
Herr talman! Låt mig bara påminna ledamöterna av denna kammare att, även om vi kan ha våra missförstånd eller meningsskiljaktigheter när det gäller hur vi skall gå till väga eller otillbörlig påverkan riktad mot enskilda medlemmar av kommissionen eller någon annan, så gäller den viktigaste fråga vi skall diskutera här i dag försörjningen för de hundratusentals människor som är sysselsatta inom fiskeindustrin.
Dessa människor vill ha garantier för att de skall kunna fortsätta som fiskare och förse folken i hela Europa med fisk och bevara starka lokalsamhällen längs kusterna. Detta käbbel, om förfaranden, enskilda frågor eller politiska frågor, är inte hedrande för oss som ett parlament. Det är meningen att vi skall företräda människors intressen inom Europeiska unionen, inte att vi bara skall vara politiska block som försöker vinna poäng.
Herr talman! Av protokollet framgår felaktigt att jag i uttalandet i utskottet och skildringen av överfallet på kollegan Klass endast skulle ha uppmanat talmannen att vidta disciplinära rättsliga åtgärder. Det stämmer visserligen, men det är bara halva sanningen! Dessutom uppmanade jag honom offentligt att inför de ansvariga lagförande myndigheterna yrka på ansvar för de tjänstemän i kammaren som i samband med överfallet på kollegan Klass underlät att ingripa. Jag ber att få protokollet korrigerat.
Herr Mombaur! Jag var själv närvarande under de båda inläggen från Klass och från er. Och visst minns jag att ni framförde aspekten på underlåtenhet att ingripa. Jag vill meddela er och kammaren att presidiet i går behandlade detta ärende och att det kommer att komma en skriftlig rapport som klargör allt som hänger samman med detta. Jag vill be personalen komplettera protokollet med aspekten på underlåtenhet att ingripa - på tyska är detta sidan 17 - när det gäller kollega Mombaurs uttalande.
Nästa punkt på föredragningslistan är betänkandet (A5-0162/2002) av Novelli för utskottet för ekonomi och valutafrågor om förslaget till rådets förordning om statligt stöd till stenkolsindustrin (KOM(2001) 423 - C5-0438/2001 - 2001/0172(CNS)).
. (FR) Herr talman, mina damer och herrar, mina kära kolleger! Kommissionens förslag till rådet av den 25 juli 2001 om statligt stöd till stenkolsindustrin har många kvaliteter, och ett litet fel.
Den första av dessa kvaliteter är att förslaget är nödvändigt. Den andra är att detta är ett viktigt steg i rätt riktning för den här industrin. Den lilla bristen är att förslaget har en del oklarheter som kommissionen inte har undanröjt.
Förslaget är nödvändigt, eftersom den tidigare ordningen löper ut i juli 2002. Därför krävs det en ny text. Förslaget är också och framför allt nödvändigt på grund av att EKSG-fördraget löper ut, dvs. den rättsliga grunden för den tidigare förordningen om stöd till stenkolsindustrin. Omstruktureringen av stenkolsindustrin är långtifrån genomförd i Europa, och det kan därför inte vara fråga om att avstå från att utarbeta en ny text, en ny förordning, om statligt stöd till stenkolsindustrin. Detta förslag är också ett steg i rätt riktning för att det föreskriver ett stopp för produktionsstödet till år 2007. Jag tror att det är oundvikligt och önskvärt att planera en avveckling av stödet, eftersom kol- och stålprodukter kommer att införlivas i den allmänna rätten i Europeiska unionens fördrag när EKSG-fördraget löper ut.
Min uppmärksamhet och kommissionens diskussioner har, ur mitt perspektiv, inriktats på att förnya denna text. Denna förnyelse är betydelsefull, eftersom den innebär att man stöder upprättandet av vad man kallar ?en bas av inhemska primära energikällor?, som är avsedd att bevara Europeiska unionens oberoende på det här området.
Att en sådan bas skall upprättas är något förvånande, eftersom texten i första hand inte har något tekniskt syfte. Detta har dock gett och ger mig och vissa av mina kolleger anledning att ställa följande frågor: Skulle Europa vara hotat om denna bas av inhemska primära energikällor inte upprättades? Finns det ett strategiskt intresse av att bygga upp en sådan bas - med andra ord: är kolet och en viss inhemsk kolproduktion av strategiskt intresse för Europeiska unionen?
Mitt svar på dessa två frågor är nekande. Jag anser, och experterna med mig, att den internationella kolmarknaden präglas av en bred spridning på utbudet och stor prisstabilitet på medellång och lång sikt. Risken för brist är således liten. Ett stort antal produkter kan dessutom anses vara strategiska, och min reaktion på kommissionens svar är således - jag beklagar det - att förlängningen av giltighetstiden för den typen av produkter skall skiljas ut från texten, så att detta problem kan behandlas separat. Förordningens giltighetstid har fastställts till 2010. Mitt förslag var att den för konsekvensens skull tidigareläggs till 2007, eftersom produktionsstödet upphör då, enligt kommissionens förslag. Utskottet för industrifrågor, utrikeshandel, forskning och energi följde mig inte på den punkten - jag beklagar det - och mitt betänkande sköts därför upp.
Jag föreslår ändå att ni röstar för detta betänkande enligt kommissionens ursprungliga förslag, för trots dessa osäkra, oklara och dunkla faktorer går den föreslagna texten i rätt riktning, dvs. att den stöder en omstrukturering av stenkolsindustrin, fast under en begränsad tidsperiod. Jag tror att det är ett sådant stöd vi måste ge, eftersom det inte kan vara för evigt.
Herr talman, kolleger! Jag tror faktiskt att det förslag till förordning som kommissionen lade fram för nästan ett år sedan är en bra och klok kompromiss mellan de motstridiga intressen som har funnits mellan kommissionen och medlemsstaterna. Att kompromissen alls inte är så tokig framgår av det faktum att dessa motstridiga intressen och åsikter givetvis har funnits även i Europaparlamentet, i utskottet för industrifrågor, utrikeshandel, forskning och energi, och om vi då i den andra omgången kan enas om att det är det snart årsgamla förslaget från kommissionen som vi vill stödja, då talar detta i viss mån för förslaget.
Vi, dvs. min grupp, kommer i alla händelser att stödja förslaget utan ändringar i den omröstning som nu följer, och vi kommer att hålla oss till den överenskommelse som träffades i utskottet. Icke desto mindre, när Novelli nu för fram kritik ur sin synvinkel sett, vill jag givetvis göra detsamma ur min, för som i allt stöd kan man mycket väl ha olika uppfattning om detaljerna. Herr Novelli, om översättningen nu stämmer, upprepade ni två gånger att produktionsstödet enligt kommissionens förslag skall dras in 2007. Detta stämmer inte, utan produktionsstödet skall löpa till 2010. Gott så. Stödet för nedläggning skall ges till och med 2007. Här ser jag dock ett litet problem: Med tanke på att vi vill ha denna strategiska tröskel och naturligtvis kommer att behöva anpassa kapaciteten ytterligare i efterhand, kan jag mycket väl tänka mig att man även kommer att behöva stöd för nedläggning och omstrukturering, särskilt om man menar att även stödet i tröskeln skall vara rättsligt underbyggt. Då kan ingen medlemsstat göra som den behagar, utan även medlemsstaterna måste omfattas av kommissionens bidragsrättsliga översyn fram till 2010 och även efter det.
En annan punkt som jag ser problem i är frågan om stödets gradvisa avveckling. Det är helt riktigt att det skall avvecklas successivt. Vad kommissionen föreslår tycks mig vara lite för schematiskt. Jag skulle vilja föreslå att rådet försöker dra sig till minnes vad EG-domstolen beslutade i en motsvarande dom 1998.
Den sista punkten är revisionsklausulen efter 2007 som togs upp i förslaget. Även här bör vi tänka ytterligare ett varv, men i övrigt har jag fullt stöd för kommissionens förslag.
Herr talman! När det gäller betänkandet av Novelli om stenkolsindustrin i Europeiska unionen avvisades - som ni alla vet - nämnda betänkande av utskottet för industrifrågor, utrikeshandel, forskning och energi den 23 april. Betänkandet var långt ifrån att bidra till att uppnå samförstånd kring kommissionens förslag, som majoriteten i vårt utskott bedömde vara balanserat och komplett, och skulle innebära en plötslig död för den europeiska stenkolindustrin.
Å ena sidan innebar det en minskning av stöden till företagen i sektorn, men också en minskning av de frister under vilka vår industri skulle ha möjlighet att få nämnda hjälp. Med tanke på denna frågas betydelse, särskilt för familjer och områden som i Europeiska unionen är helt och hållet beroende av denna verksamhet, har majoriteten av utskottet för industrifrågor, utrikeshandel, forskning och energi i samförstånd enats om en text som är balanserad och rättvis, dvs. densamma som kommissionens förslag till förordning. Nämnda förordning beaktar ett fortsatt stöd till sektorn minst till december 2007. Under denna period kommer kommissionen att utvärdera sektorns utveckling, såväl på gemenskapsnivå, som på global nivå och kommer vid behov att lägga fram nya förslag.
Å andra sidan bör man också minnas att nämnda datum på något sätt är underordnat den energiförsörjningstrygghet som Europeiska unionen behöver. Det är en faktor som kommissionen utan tvivel kommer att beakta då den formulerar nya förslag. Vi anser att det är en viktig fråga och att den måste behandlas som prioriterad sådan.
Jag förklarar Europaparlamentets session återupptagen efter avbrottet torsdagen den 30 maj 2002.
Som kollegerna känner till finns öppenhetsprincipen i första artikeln i fördraget om Europeiska unionen. Principens ikraftträdande har inlett en ny epok, under vilken beslut skall fattas öppet, med största möjliga insyn och så nära medborgarna som möjligt. Detta är avsett att garantera en större legitimitet och ansvarsskyldighet och en ökad effektivitet inom det demokratiska systemets offentliga myndigheter.
Den 30 maj 2001 antog parlamentet genom medbeslutandeförfarandet förordning (EG) nr 1049/2001 om allmänhetens tillgång till Europaparlamentets, rådets och kommissionens handlingar. Förordningen innefattade ett krav på att institutionerna senast den 3 juni 2002 skulle utarbeta en förteckning som medborgarna skulle ha elektronisk tillgång till.
Det gläder mig innerligt att i dag kunna meddela på parlamentets vägnar att denna förteckning gjordes tillgänglig för allmänheten den 3 juni 2002 på vår webbplats. Den finns tillgänglig på vår vanliga webbadress ?europarl.eu.int/register?. 24 000 handlingar finns redan tillgängliga på denna webbplats. Publikationen av parlamentshandlingar i denna förteckning fortskrider i ett avsevärt tempo. Detta instrument är mycket viktigt för att stärka våra demokratiska principer, och det är helt i linje med de grundläggande rättigheter som fastställs i artikel 6 i fördraget om Europeiska unionen, och i Europeiska unionens stadga om de grundläggande rättigheterna. Det är lämpligt att kammaren går i bräschen i EU för att främja denna öppenhetsgrad.
Herr talman! Förra veckan fick några av oss en demonstration i hur handlingarna nu finns tillgängliga.
I egenskap av före detta föredragande, tillsammans med Cashman, måste jag säga att vi verkligen kan gratulera vår administration, våra avdelningar, till det effektiva sätt på vilket de nu satt igång med det här. Jag hoppas att man kan komma över barnsjukdomarna. Ett bra jobb har de dock gjort och det tål att sägas högt.
Herr talman! Som medföredragande för betänkandet om tillgången till handlingar skulle jag vilja upprepa Maij-Weggens ord. Vi börjar på ett blygsamt sätt, men vi sänder ut budskapet att öppenhet och ansvarsskyldighet är de enda sätten att koppla samman medborgarna med det europeiska projektet.
Jag skulle vilja gratulera den personal som har arbetat outtröttligt för att genomföra detta. Det är en påminnelse för kammaren om att vi inte skulle uppnå någonting utan personalens och tjänsteenheternas engagemang.
Jag har mottagit en begäran från 34 ledamöter om att skjuta upp alla punkter på föredragningslistan till vårt sammanträde i juli.
Herr talman! Som vi alla vet riskerar vi vår egen hälsa, våra anställdas hälsa och våra besökares hälsa under den här sammanträdesperioden. Det framgår av de analyser som avslöjar förekomst av legionella och av det faktum att flera kolleger har insjuknat i sjukdomar som inte har några små konsekvenser för den fysiska hälsan.
Om vi hade haft det minsta förnuft skulle vi ha genomfört denna sammanträdesperiod i Bryssel, i lugn och ro, och då hade detta inlägg inte varit någonting mer än ett inlägg om minimikraven på säkerhet i parlamentet. Tyvärr är vi ett parlament som inte har rätt att besluta ens detta. Jag uppmanar var och en av kollegerna att rösta för förslaget att bordlägga alla betänkanden till nästa sammanträdesperiod. Det är faktiskt först och främst en fråga om säkerhet, hygien och hälsa för oss alla och för de personer som arbetar tillsammans med oss. I andra hand är det en fråga om detta parlaments värdighet och om att ha rätt att samlas hur och var vi vill. Detta är vad omröstningen handlar om. Jag uppmanar var och en att bortsett från grupptillhörighet använda det minimum av förnuft denna situation påbjuder, tillämpa den försiktighetsprincip som vi alltid hänvisar till i betänkandena om hälsa, miljö osv. och av respekt - om inte för oss själva - så åtminstone som sagt för de människor som arbetar tillsammans med oss och för dem som besöker parlamentet bordlägga alla betänkanden till nästa sammanträdesperiod.
Herr talman! Jag tror att de av er i kammaren som känner mig vet att jag inte är en person som ställer till med besvär. Men detta är en viktig folkhälsofråga, och jag vill främst tala av personlig erfarenhet.
Förra hösten, efter sommarens första sammanträdesperiod, blev jag mycket sjuk i ungefär fyra veckor, och under den sista av dessa låg jag på sjukhus. De som skötte om mig sade att jag enligt deras åsikt hade drabbats av legionellabakterier. Jag var säker på att jag hade fått bakterierna när jag kom tillbaka till parlamentet efter sommaruppehållet. Ett antal kolleger har berättat för mig att de hade liknande, om än inte lika allvarliga symtom. Problemet är att vi alla går till våra läkare i våra olika hemstäder, och därför görs kanske inte kopplingen mellan våra symtom och kammaren.
Jag tycker att vi måste ta detta på mycket stort allvar. Det handlar inte bara om vår hälsa, utan hälsan hos personalen och de många besökarna i kammaren sätts också på spel. Jag har fått veta att det inte kommer att finnas varmvatten. Om vi inte har något varmvatten, hur kan då maten tillagas på ett säkert och hygieniskt sätt i dessa lokaler?
Jag övervägde mycket noga huruvida jag skulle komma hit den här veckan. Jag beslutade att jag naturligtvis skulle det. Vi har en demokratiskt plikt att vara här och utföra våra arbetsuppgifter. Men om någon som lämnar kammaren den här veckan, en ledamot, någon ur personalen eller någon besökare, uppvisar symtom, kommer de som förvaltar parlamentet att vara skyldiga till att ha låtit oss komma hit den här veckan, och det kommer att vara deras ansvar.
Herr talman! Det är inte en fråga om nationalitet. För övrigt skulle jag säga samma sak om vi var i Bryssel. I alla länder inom unionen, i alla i-länder beror hälsoproblemen och även dödligheten framför allt på de sjukdomar som man kallar iatrogena, det vill säga dem som man får på sjukhus eller genom medicinering.
Det handlar om en av de biverkningar av det överutvecklade samhället som gör att det som ges som botemedel ibland gör människor sjuka. Det är fakta som alla känner till. Vi skall inte slänga våra sjukdomar i ansiktet på varandra. Jag tänker inte säga att jag efter fyra dagars vistelse i Berlin fick en sjukdom som bevisar att man i Berlin kan drabbas av en sorts sjukhussjuka och att man skall akta sig för att åka dit. Jag skall uttrycka mig mycket enkelt. Ni talar om besökare, men besökarna är underrättade. Om besökarna liksom ni själv kommer hit är det för att de har valt att komma. När ni säger att det är vår plikt att komma, eftersom ni har sagt att det var en plikt svarar jag att det är en plikt att inte ge sig iväg. Vilken uppfattning skulle vi sprida om Europaparlamentet om vi var så rädda att vi inte vågade ta några som helst risker och orsakade panik! Det vore bedrövligt, det vore skamligt.
Kolleger, det är många som vill yttra sig i denna fråga, men vi har ett förslag, och vi har hört en talare ?för? och en ?emot?.
Jag skulle vilja säga att så snart som vi fick några indikationer på att det fanns problem med denna fråga informerade kvestorskollegiet, genom Poos, omedelbart alla kolleger i kammaren. Detta diskuterades förra veckan vid talmanskonferensen i Bryssel, då vi frågade parlamentets tjänsteenheter i vilken mån de kände sig försäkrade och återförsäkrade om att det låg inom våra befogenheter att påstå att det vore ett ansvarigt beslut att utföra vårt arbete här denna vecka.
Herr talman! Jag hoppas att denna kammare inte kommer att godkänna detta som ett brådskande ärende. Jag var föredragande av frågan om rättslig grund när detta betänkande ursprungligen lades fram för utskottet och denna kammare. Vid denna tidpunkt föreslogs att en gemensam organisation av marknaden för enbart etanol som framställts av jordbruksprodukter skulle genomföras. Detta ändrades i utskottet till att omfatta både syntetiskt framställd etanol och etanol som framställts av jordbruksprodukter. Efter en ingående undersökning meddelade utskottet för rättsliga frågor och den inre marknaden att det inte gick att finna någon tillfredsställande rättslig grund för detta förslag.
Av denna anledning lade utskottet för jordbruk och landsbygdens utveckling fram ett förslag inför denna kammare, vilket godkändes, om att projektet skulle återkallas för att omprövas av kommissionen. I stället genomfördes en mycket snabb omprövning och en omfattande ändring. Efter att ha sett över frågan i förra veckan kom utskottet för rättsliga frågor och den inre marknaden fram till att samma invändning beträffande den rättsliga grunden fortfarande gäller eftersom man fortfarande med stöd av artikel 37 försöker föra samman syntetiskt framställd etanol och etanol som framställts av jordbruksprodukter.
Detta är otillfredsställande. När en viktig fråga har uppkommit beträffande den rättsliga grunden bör det ansvariga utskottet vid beaktandet av en ny lösning på problemet be om att frågan om den rättsliga grunden återigen granskas ordentligt och inte hasta iväg genom ett brådskande förfarande.
Herr talman! Jag kan inte dela den åsikt som Europeiska liberala, demokratiska och reformistiska partiets grupp har. Jag vill meddela er,
kära kollega Schulz, att det helt enkelt beror på att de liberala i går meddelade att de ville avvisa det. Därför antog jag att kollegan hörde dit, men det kanske är ett misstag. Men det som inte är, kan ju bli!
I sakfrågan vill jag meddela att detta andra betänkande av Ayuso González hänför sig till rådets kompromissförslag. Enligt detta kommer det inte att bli någon gemensam organisation av marknaden, utan bara en reglering av marknaden. Detta leder till att artikel 10 faller bort, därför att det i artikel 10 sägs att nationellt stöd är förbjudet när det finns en organisation av marknaden. Detta är ogiltigt, och därför ber jag er godkänna denna brådskande behandling.
Angående MacCormicks inlägg vill jag påminna om artikel 63.4 om granskning av den rättsliga grunden. Era anmärkningar kommer att beaktas vid omröstningen om innehållet.
Herr talman! Jag vill på min grupps vägnar, men också i överensstämmelse med alla medföredragande och med samordnarna i utskottet för industrifrågor, utrikeshandel, forskning och energi, anhålla om att mina två betänkanden om regler för deltagande i och spridning av forskningsresultat från ramprogrammet och Euratoms ramprogram skjuts upp till julisammanträdet. I går kväll lyckades vi efter intensivt arbete uppnå en överenskommelse med rådet. Det var inte möjligt att genomföra en formell omröstning om denna överenskommelse i utskottet för industrifrågor, utrikeshandel, forskning och energi. Därför anhåller jag nu om att man uppskjuter behandlingen av dessa båda betänkanden.
kommissionens uttalande om Europeiska unionens trojka i Algeriet och undertecknandet av avtalet mellan EU och Algeriet,
betänkandet (A5-0175/2002) av Morillon och Cohn-Bendit för utskottet för utrikesfrågor, mänskliga rättigheter, gemensam säkerhet och försvarspolitik om förbindelserna mellan Europeiska unionen och Arabiska maghrebunionen: genomförandet av ett privilegierat partnerskap (2001/2027(INI)).
. (EN) Herr talman! Undertecknandet av associeringsavtalet i Valencia den 22 april kommer att ge en ny ram och ny stimulans åt våra förbindelser med Algeriet. Kommissionen uppmanade Europaparlamentet att lämna sitt godkännande till detta avtal så fort som möjligt. Utskottet för utrikesfrågor, mänskliga rättigheter, gemensam säkerhet och försvarspolitik har redan haft ett första meningsutbyte beträffande detta avtal.
Kommissionen delar de flesta av de åsikter som uttryckts under denna diskussion, särskilt när det gäller situationen för de mänskliga rättigheterna. I synnerhet fallen av försvunna personer och människorättsorganisationers möjligheter att få tillträde till Algeriet är oroande.
Trojkan träffade i Alger i förra veckan, under ledning av Pique, de algeriska myndigheterna, och särskilt president Bouteflika och utrikesminister Belkhadem.
Den politiska dialogen var, som Pique har givit uttryck för, uttömmande, obunden och givande. Det var det första Trojkabesöket sedan undertecknandet av associeringsavtalet, vilket innebär ett nytt kapitel för våra bilaterala förbindelser. Man övervägde möjligheten att förhandla fram ett interimsavtal, även om det inte finns någon överenskommelse beträffande detta för närvarande.
Ordförandeskapet uttryckte vår tillfredsställelse över upprättandet av en regelbunden politisk dialog, vilken kommer att stärkas när associeringsavtalet träder i kraft. Det konstaterades att de parlamentsval som nyligen genomförts innebar en viktig framgång i stärkandet av den demokratiska processen i Algeriet.
Frågan om mänskliga rättigheter och försvunna personer togs upp men, på grund av den korta tid som mötet varade, tyvärr alldeles för kortfattat. Kommissionen erinrade om att en lista över försvunna personer översänts till de algeriska myndigheterna och att man fortfarande väntade på ett svar från den algeriska regeringen.
. (FR) Herr talman, mina damer och herrar! Jag medger att jag är lite förvånad över kommissionens uttalande om trojkans resa; kanske får jag möjlighet att ta upp situationen i Algeriet i den andra delen av mitt inlägg.
General Morillon och jag lägger fram ett gemensamt betänkande om förbindelserna mellan Europeiska unionen och Arabiska maghrebunionen. Morillon befinner sig mitt i valkampanjen och är tyvärr inte här i dag, men hans kollega Galeote kommer att ersätta honom strax.
Målsättningen med betänkandet är att fastställa arten och formen för förbindelserna mellan arabiska Maghreb och Europeiska unionen. Jag avser alltså Maghreb och inte länderna inom arabiska Maghreb var för sig. Det är den grundläggande tanken med betänkandet. Även om vi inser att det också behöver utarbetas betänkanden om situationen och förbindelserna i respektive land, i Marocko, Tunisien, Algeriet, Mauretanien eller andra länder inom Maghreb, var vår idé till att börja med att försöka se om det i dag är möjligt att utveckla förbindelserna mellan södra Medelhavet i sin helhet, som ett möjligt kollektiv, och norra Medelhavet, dvs. Europeiska unionen.
Jag vet att vissa kolleger inte var eller är helt överens med denna ståndpunkt, men att vi inte i betänkandet tagit upp den konkreta situation som råder i vissa länder beror inte på att vi tror att det skulle vara ett dåligt angreppssätt, utan på att vi tror att det är ett synsätt som inte passar här, med tanke på hur betänkandet är uppbyggt.
Förberedande av Europeiska rådets möte (Sevilla den 21-22 juni 2002) och relationerna mellan Indien och Pakistan
Nästa punkt på föredragningslistan är rådets och kommissionens uttalanden om förberedandet av Europeiska rådets möte (Sevilla den 21-22 juni 2002) och relationerna mellan Indien och Pakistan.
. (ES) Herr talman! Jag skall helt kort kommentera den fråga som väcktes av Van Orden. Parlamentet är väl medvetet om att rådet har tagit upp Zimbabwe-frågan vid olika tillfällen och vet förvisso också att frågan togs upp vid Europeiska rådets möte i Barcelona. Jag är mycket uppmärksam på den här frågan och vill påpeka att rådet (allmänna frågor) har möte nästa måndag. Låt oss hoppas att vi kan ta upp frågan på utrikesministernivå och att den därefter, om det skulle visa sig nödvändigt eller lämpligt, kan gå vidare till Europeiska rådets möte i Sevilla.
Beträffande Europeiska rådet, herr talman, kommer det att hålla sitt andra och sista möte under det spanska EU-ordförandeskapet i Sevilla den 21-22 juni. Det är framför allt fem frågor som kommer att tas upp under mötet: utvecklingen av de ekonomiska reformerna - som en uppföljning av Europeiska rådets möte i Barcelona, förhandlingarna om utvidgningen - en process där vi har kommit en bra bit på väg, inrikes och rättsliga frågor - framför allt invandringspolitiken, debatten om EU:s framtid - med ett betänkande från konventets ordförande Giscard d'Estaing, samt de viktigaste frågorna när det gäller GUSP (den gemensamma utrikes- och säkerhetspolitiken).
Jag skall helt kort ta upp de frågor jag har nämnt. Jag börjar med de ekonomiska frågorna som utgör en uppföljning av Europeiska rådets vårmöte. En viktig del av Europeiska rådets förestående möte kommer att utgöras av den här uppföljningen, eftersom man på vårmötet fastställde ett program med vissa teman som skulle följas och ett antal uppgifter som skulle lösas och sedan granskas i Sevilla.
I och med Barcelonamötet inleddes den process som initierades av Europeiska rådet i Lissabon, och vars tyngdpunkt ligger på ett ekonomiskt reformprogram som avser att förvandla EU till det mest dynamiska och konkurrenskraftiga ekonomiska området i den nya ekonomi som råder i informationssamhället.
Därför kommer man i Sevilla, som en uppföljning av mötet i Barcelona, att behandla följande frågor: först och främst kommer Ekofin - som planerar att ha ett möte den 20 juni, dagen före Europeiska rådet - att lägga fram en slutrapport om de allmänna riktlinjer som antagits för den ekonomiska politiken. Ordförandeskapet har för avsikt att lägga fram en rapport om hur långt man kommit i arbetet med skattepaketet, som innehåller en rad initiativ rörande beskattning av sparande, energibeskattning och samarbete med skattemyndigheterna.
Frågan om ?corporate governance? (företagsstyrning) kommer också att tas upp. I anslutning till denna fråga kan sägas att högnivågruppen för företagsrätt i sin rapport kommer att diskutera följande tre frågor: styrelsens roll och rollen för icke-verkställande chefer, styrelseledamöternas ekonomiska ersättningar och ledningens ansvar vid framtagande av finansiell information.
Andra frågor som inte löstes vid Europeiska rådets möte i Barcelona och som nu kommer att tas upp i Sevilla är de följande: En enklare och bättre lagstiftning - vilket man kallar ?better regulation?, ekonomiska tjänster av allmänt intresse - kommissionen kommer även att lägga fram en rapport som den ombetts utarbeta, energiförsörjningen - även om denna kommer kommissionen att lägga fram en rapport, telekommunikationer, utbildning, forskning, de yttersta randområdena och hållbar utveckling.
Den andra stora fråga som jag nämnde var förhandlingarna om utvidgningen. Om ni inte särskilt ber mig, herr talman, föredrar jag att inte uppehålla mig vid frågan om utvidgningen eftersom det i dag kommer att hållas en stor debatt i frågan. Eftersom det kommer att göras ett särskilt uttalande om utvidgningen i eftermiddag, anser jag att vi tills vidare kan lämna den här frågan.
Inrikes och rättsliga frågor har varit ett område som det spanska ordförandeskapet särskilt har prioriterat. I Sevilla kommer man framför allt att gå vidare med fyra viktiga frågeställningar. Först och främst kommer gemenskapspolitiken om asyl för invandrare att tas upp - det blir huvudsakligen en översyn av åtagandena från Tammerfors. Det kommer också att ges en beskrivning av det aktuella läget och ett tydligt program för hur vi skall kunna uppfylla de åtaganden som antogs under det finska ordförandeskapet 1999, till följd av att de inrikes och rättsliga frågorna blev gemenskapsangelägenheter i och med Amsterdamfördraget.
För det andra kommer stats- och regeringscheferna att diskutera en övergripande plan för att bekämpa den olagliga invandringen. Därefter kommer man att diskutera ett program och en politik för att skydda unionens yttre gränser. Slutligen kommer man att diskutera migrationspolitikens införlivande i unionens externa åtgärder.
Angående den första fråga som jag nämnde kommer Europeiska rådet, i enlighet med slutsatserna från mötet i Tammerfors och från efterföljande möten, att uppmana ministerrådet att, inom de tidsramar som fastställdes i Amsterdamfördraget, godkänna de rättsliga instrument som krävs för att kunna anta en gemensam asyl- och invandringspolitik. Denna politik måste ta hänsyn till en rad olika principer, framför allt skyddet av flyktingar, unionens och medlemsländernas mottagningskapacitet och införlivandet av lagliga invandrare.
För det andra kommer de pågående förhandlingarna om en gemensam asyl- och invandringspolitik för laglig invandring att få förnyad kraft om unionen parallellt skaffar sig en gemensam politik för bekämpning av olaglig invandring, som kan ge effektiva resultat på kort och medellång sikt. I linje med detta antog rådet den 28 februari i år en plan för bekämpning av olaglig invandring. Den här frågan kommer också att tas upp av Europeiska rådet.
Förutom bevakning och skärpt kontroll vid gränser och gränsövergångar har man också andra mål, som att förhindra olagligt överskridande av EU-ländernas yttre gränser, samtidigt som asylsökande skall garanteras rätten att kunna söka internationellt skydd. I detta sammanhang har det meddelande som kommissionen nyligen lade fram om en gemensam förvaltning av kontrollen vid unionens yttre gränser en särskild betydelse.
Slutligen kommer Europeiska rådet vid sitt möte i Sevilla att, med utgångspunkt från vad som bestämdes vid mötet i Laeken, uttrycka sin vilja att djupare införliva migrationspolitiken i unionens externa åtgärder.
Den styrande principen för externa åtgärder gentemot ursprungsländer och transitländer i invandrings- och asylfrågor bör vara en integrerad och balanserad helhetssyn enligt vilken alla gemenskapens och medlemsländernas instrument samordnas för att etablera ett samarbete med sikte på att gemensamt hantera migrationsströmmarna och behandla de djupare orsakerna till dessa och till fattigdomen, inför införlivandet av den här dimensionen i politiken för utvecklingsstöd. Det kommer även att läggas fram ett förslag om att utveckla en extern strategi för de närmast yttre gränserna för en gemensam hantering och kontroll av migrationsströmmarna.
Ett annat viktigt tema som jag nämnde inledningsvis är det som rör de institutionella frågorna, diskussionen om EU:s framtid och reformen av rådet.
Rådet kommer framför allt att fokusera på två frågor av institutionell karaktär: diskussionen om EU:s framtid och reformen av ministerrådet.
Beträffande den första frågan hölls inledningsmötet för konventet om EU:s framtid den 28 februari i år, vilket ni säkert minns eftersom det hölls där Europaparlamentet har sitt säte, och konventet kommer fram till mötet i Sevilla redan att ha hållit fem plenarsammanträden. Det är för övrigt möjligt att vi kan få en del preliminära slutsatser från de diskussioner som hittills har ägt rum.
Merparten av konventets medlemmar har förklarat sig vara för en realistisk fördjupning av den europeiska integrationen, i synnerhet beträffande behörighetsfördelningen. Dessutom har presidiet i samband med konventets arbete beslutat att inrätta sex arbetsgrupper som skall lägga fram sina slutsatser mellan september och november.
I enlighet med Laekenförklaringen, kommer konventets ordförande Giscard d'Estaing att i Sevilla muntligt rapportera om hur konventets arbete framskrider.
Beträffande reformen av rådet, och i enlighet med slutsatserna från Europeiska rådets möte i Barcelona, kommer ordförandeskapet att lägga fram en rapport i Sevilla om förbättringen av verksamheten och reformer som avser att öka effektiviteten med utgångspunkt i en rapport från rådets generalsekreterare, för att på detta sätt garantera större öppenhet i en lagstiftningsprocess där man också föreslår konkreta åtgärder för antagandet av reformen.
Jag vill också klargöra något som för mig är uppenbart men som ändå tål att upprepas, och det är att reformerna av ministerrådet enbart är interna och rör den interna organisationen. Rådet har inga planer på att ta upp frågor som kräver en ändring av primärrätten, för sådana frågor hör givetvis hemma på regeringskonferensen och i det Europakonvent som förbereder regeringskonferensen. Det handlar följaktligen enbart om en rad praktiska reformer som kan göra Europeiska rådets uppgifter snabbare och mer dynamiska, och som självfallet också får konsekvenser för systemet med de råd som fungerar som stöd för Europeiska rådet.
Jag hoppas att Europeiska rådet redan nu kan inleda försöket med att förenkla de administrativa uppgifterna för att förbereda unionen inför den situation som uppkommer efter utvidgningen, när vi kommer att vara 25 medlemsstater.
Slutligen kommer väl Europeiska rådet, som logiskt och brukligt är, att behandla frågan om de yttre förbindelserna, och kommer då särskilt att fokusera kring ett par frågor, först och främst situationen i Mellanöstern. I den frågan kommer Europeiska unionen att framhärda i sina ansträngningar att förhandla sig fram till en lösning av konflikten, genom att fördöma användandet av våld och förespråka en förlikning mellan parterna, som ett instrument för gemensamma åtgärder för att nå framsteg inom områden som ekonomi, politik och säkerhet.
I synnerhet beträffande krisen i Födelsekyrkan har rådet gjort lovvärda insatser som bidragit till en lösning av krisen i enlighet med det principavtal som nåddes av parterna. De palestinier som berördes av avtalet skickades till olika länder inom EU - Spanien, Belgien, Irland, Italien och Portugal, där de togs emot av humanitära skäl, i enlighet med den gemensamma ståndpunkt som rådet antog den 21 maj.
Antagandet av den gemensamma ståndpunkten understryker EU:s åtagande att nå en bestående fred i Mellanöstern. Därför tror jag att Europeiska rådet, inom ramen för de senaste åtgärderna, kommer att ta upp situationen och på nytt försöka ge en drivkraft till de senaste initiativ som förespråkas av den höge representanten Solana, för att snarast möjligt kunna sammankalla en fredskonferens.
Samtidigt kommer rådet att granska utvecklingen av frågorna om säkerhets- och försvarspolitik, i synnerhet frågorna om kampen mot terrorism och uppföljningen av mandatet från Laeken.
Nästa punkt på föredragningslistan är betänkandet (A5-0154/2002) av Hedkvist Petersen för utskottet för regionalpolitik, transport och turism om kommissionens meddelande ?Fotgängarskydd - Åtagande från den europeiska bilindustrins sida? (KOM(2001) 389 - C5-0537/2001 - 2001/2216(COS)).
. Herr talman! Varje år dör 42 000 personer på EU:s vägar. Detta är en mycket stor politisk fråga för människor inom EU. I vitboken om transporter skriver kommissionen att vi skall halvera antalet döda fram till 2010. Då måste vi vara aktiva, inte passiva. Vi måste vidta alla sorters åtgärder på alla nivåer. Alla måste hjälpa till, inte minst industrin, eftersom vi vet att konsumenterna kräver detta. Säkerhet är ett säljande argument.
Hur skall då bilar utformas så att de är så skonsamma som möjligt mot oskyddade trafikanter? Det förslag till frivillig överenskommelse vi fått från kommissionen och som bilindustrin har förhandlat fram är otillräckligt. Det är förvånande att kommissionen har kunnat acceptera det i dess nuvarande utformning. Det finns oklarheter beträffande genomförandet och EEVC-testerna tas inte på allvar, trots att de utvecklats under mer än 22 år.
Detta handlar om liv på vägarna och liv i vårt samhälle, och då måste vi vara varliga. Ärendet har varit svårt att behandla och jag vill tacka alla skuggrapportörer i utskottet för ett mycket framgångsrikt arbete, som har krävt mycket av oss alla. Det har i ärendet funnits många olika meningar, många lobbyister och många synpunkter från utskotten. Det är nu viktigt att utgå från trafiksäkerheten och konsumenternas krav.
Det finns tre alternativ i vårt svar till kommissionen. Det första är att vi accepterar den frivilliga överenskommelsen. Det andra att vi förespråkar ett detaljdirektiv i vilket vi exakt anger hur bilar skall utformas. Det tredje att vi förespråkar ett ramdirektiv.
Utskottet anser inte att den frivilliga överenskommelsen räcker. Den är för osäker och ger inte utrymme för någon folklig parlamentarisk kontroll av hur bilindustrin tar sitt ansvar. Den är mindre bindande och inte tillräckligt öppen i processen.
Därför föreslår utskottet ett ramdirektiv, vilket även kommissionen nämner i sitt meddelande. Det innebär att vi i de politiska församlingarna sätter upp målen, varefter experter får bevaka genomförandet under översyn och med medverkan av kommissionen.
Det ramdirektiv som vi nu föreslår och kräver innehåller flera komponenter. Målet är att alla bilmodeller 2010 skall uppnå de fyra EEVC-texternas krav. Denna process måste inledas nu. EEVC är den institution som har kommit längst inom forskningen om vägsäkerhet över hela världen, framför allt på området för fotgängarskydd. Vi kan dock tänka oss andra testmetoder som ger minst samma skyddsnivå för fotgängarna. Det måste naturligtvis vara effektiva tester som påverkar bilarnas design.
Vi vill också att processen skall utvärderas regelbundet och att årliga rapporter skall översändas till Europaparlamentet. På så sätt blir vi en del av processen och kan kontrollera att de mål vi har ställt upp verkligen uppfylls. Vi vill att medlemsstaterna genom sina typgodkännandemyndigheter deltar i utvärderingen av hur ramdirektivet genomförs. Vi anser också att EEVC har kommit längst när det gäller testmetoder och kan utvecklas vidare.
Detta är de krav utskottet ställer. Vi förväntar oss att kommissionen och kommissionär Liikanen bekräftar att han kommer att lägga fram ett förslag till ramdirektiv.
Inom socialistgruppen hade vi velat gå ännu längre i vissa avsnitt, till exempel betona EEVC-testernas exklusiva förtjänster betydligt hårdare och sätta upp ett tydligt delmål för att få en rak linje i utvecklingen av fotgängarskydd från i dag till 2010. Socialistgruppen vill också att kommissionen lägger fram sitt ramdirektiv omedelbart, helst före årets slut. Detta är viktigt om kommissionen vill visa att den menar allvar i frågan.
Detta är som sagt ett mycket kontroversiellt ärende. Vi har nu nått en kompromiss och kommer därför att stödja den för att få en så stor uppslutning som möjligt bakom kravet på ett ramdirektiv som den bästa lösningen i trafiksäkerhetsfrågan.
Därför kommer min grupp att enbart stödja utskottets förslag i betänkandet, och jag uppmanar övriga ledamöter att göra detsamma. Vi godkänner kompromissen som jag för trafikanternas skull är glad över att vi kunde förhandla fram.
. (EN) Herr talman! Jag vill tacka Hedkvist Petersen för att hon har åstadkommit en balanserad kompromiss som återspeglar ett engagemang inom hela parlamentet. Som föredragande för mitt utskott - utskottet för rättsliga frågor och den inre marknaden - kan jag säga att vi var för kommissionens förslag om en frivillig överenskommelse och ansåg att den övergripande lösningen uppnådde det som Hedkvist Petersen önskade. Förslaget kommer att rädda liv tidigare än något annat förslag. Det tar även frågan om att skärpa kraven på bilarnas konstruktion på största allvar. Men - och detta är en avgörande fråga som hon inte nämnde - förslaget ger branschen, och alla andra inblandade, möjlighet att ta itu med frågan på bred front, för vi vet att det är ett andrahandsalternativ att bara göra bilarnas frontpartier mjukare i händelse av en krock. Vi vill undvika kollisioner med utsatta trafikanter helt och hållet genom att åtgärder för att undvika olyckor vidtas för bilarna själva. Kom ihåg att låsningsfria bromsar som standard kommer att vara en del av denna lösning. Vi måste även beakta vägarnas konstruktion, utbildning av trafikanter och många andra saker. Detta måste vara en samlad ansträngning.
Jag vill tala om kraven på konstruktionerna, för det här är viktigt. Jag är själv ursprungligen bilingenjör, jag har sett testlaboratorierna, jag har talat med ingenjörerna om problemen med att få fram mer fotgängarvänliga bilar. Detta är inte någon enkel fråga. Vissa grupper har gjort sig skyldiga till grova förenklingar av de berörda problemen. Hedkvist Petersen gjorde gällande att branschen inte tar frågan på tillräckligt allvar, men från mina besök vet jag att man gör det.
Om vi går vidare så har hon rätt i att vi måste se på ett brett spektrum av teståtgärder. Jag uppmanar denna morgon branschen att gå samman med kommissionen för att inrätta en grupp med de bästa förmågorna inom ingenjörsvetenskap och konstruktion, för att ta fram de bästa möjliga testerna, utifrån dagens teknik och inte utifrån den teknik från 1998 som ligger till grund för de nuvarande EEVC-testerna.
Ärade herr talman, mina ärade damer och herrar! Först skulle jag vilja tacka kommissionär Liikanen å det hjärtligaste, eftersom kommissionen här har tagit ett mycket viktigt och framsynt steg. Vi vet alla, när problem uppstår, att den enklaste lösningen är att lösa dessa med hjälp av metoder som erbjuder stimulans, med understöd. Det sjätte ramprogrammet för forskning, som vi har fattat beslut om, innehåller många impulser som stimulerar till att använda vetenskapliga metoder för att uppnå förbättringar. Det andra är att vi har normer, nationella normer och europeiska normer, som sätter principen om ömsesidigt erkännande i centrum, och därmed också möjliggör konkurrens på marknaden.
Nästa steg är nu en frivilligt påtagen förpliktelse, och detta är det nya och verkligt sensationella. Här utövas alltså mycket hårt tryck från båda sidor. Man måste komma fram till en lösning i samförstånd, och man kan då införa ytterligare kriterier för att faktiskt också genomföra dessa lösningar. Å ena sidan, som det från början var planerat, genom ett rent kontraktssystem, och med detta följer naturligtvis också alla de risker och alla förpliktelser som hör till för var och en som ansluter sig, vilket vållar en del problem, eller å andra sidan, liksom vi nu gör, genom ett mycket smidigt ramdirektiv, varvid vi kommer att begränsa oss till att utarbeta en tidsplan och fastställa övervaknings- och bedömningsmetoder, så att parlamentet och kommissionen har möjlighet att övervaka framstegen.
Min önskan, och jag tror att den delas av utskottet för industrifrågor, utrikeshandel, forskning och energi, är att detta ramdirektiv inte skulle bestå av mer än den ena sidan av saken. Det vore föredömligt, eftersom vi då ständigt skulle kunna hålla oss ajour med utvecklingen, fastställa principerna och även arbeta smidigt och framtidsorienterat med lagstiftningen. Tack, herr kommissionär, ni har utfört ett utmärkt arbete.
Herr talman! Först vill jag tacka föredraganden och även Europeiska kommissionen. Europeiska kommissionen har vågat lägga fram självreglerande åtgärder för att ålägga industrin och myndigheter åtaganden för större säkerhet för fotgängare. Detta är något som är nödvändigt. Jag kommer från en kultur där självreglering förekommer i mycket hög grad. Jag är en mycket stor förespråkare av detta, eftersom självreglering för det mesta kan sörja för en teknisk utveckling som även industrin instämmer i. Dessutom kan det gå mycket snabbt. Lagstiftningsförfarandet är alltid mycket långsammare. Det finns alltid ett villkor, nämligen att de frivilliga överenskommelserna övervakas på ett bra sätt.
Om ni frågar om min personliga åsikt - och fru Petersen sade nyss samma sak - så hade jag nöjt mig med goda självreglerande åtgärder, utan att det varit nödvändigt med någon lagstiftning. Den saken är det emellertid parlamentet som beslutar om, och jag kommer att förlika mig med det beslutet. Då får det bli tal om ett magert direktiv, ett direktiv som gör det möjligt att använda den senaste tekniska utvecklingen på nya sätt. Att jag är en så stor förespråkare av självreglering beror på att jag anser att vissa av Europeiska kommissionens förfaranden drar ut för långt på tiden.
Som sista punkt har jag i yttrandet från utskottet för miljö, folkhälsa och konsumentfrågor tagit med att något måste göras åt whiplash-skador. Det har förvisso ingenting med det här ärendet att göra, utan med ett annat säkerhetsproblem som berövar många människor deras goda hälsa. Dessutom orsakar det mycket höga kostnader i vårt samhälle. Det är inte för inte som jag har tagit med detta som en sista punkt. Jag vet ju alltför lite egentligen sker på det här området.
Jag har även ställt skriftliga frågor och får då som svar: Ja, vi skall göra någonting åt det. Vi har redan studerat det inom ramen för det fjärde ramprogrammet. Varför skall det ta så lång tid att behandla alla frågor som hänger samman med att förekomma olyckor och att förekomma extra kostnader på det här området? Det fjärde ramprogrammet, vi har redan börjat med ett sjätte ramprogram om forskning och utveckling. Då måste det ju ändå komma någonting annat.
Herr talman! Jag uppmanar kommissionären att så snart som möjligt börja förhandla med industrin för att snabbt göra något åt fotgängarskyddet, möjligtvis med hjälp av självreglering, men det är inte allt. Jag uppmanar honom också att ta itu med detta andra problem.
Herr talman, herr kommissionär, mina damer och herrar! I åratal har Europaparlamentet av kommissionen förgäves krävt förslag till rättsligt bindande föreskrifter, som tvingar bilindustrin att genom passiva säkerhetsåtgärder för fordonens frontpartier minska skaderisken för fotgängare i händelse av en krock. I stället för detta har kommissionen lagt fram ett meddelande om frivilliga egna åtaganden som man förhandlat fram med bilindustrin. Dessa omfattar dock inte bara passiva utan även aktiva säkerhetsåtgärder. Eftersom viktiga delar genast kan träda i kraft, skall den definitivt värderas som ett användbart verktyg i förverkligandet av det politiska målet att senast 2010 minska antalet dödade och mycket svårt skadade i trafiken med hälften.
- Jag förklarar Europaparlamentets session återupptagen efter avbrottet torsdagen den 13 juni 2002.
Jag har mottagit en begäran från PPE-DE-gruppen och PSE-gruppen om att ersätta punkt 4 i debatten om aktuella och brådskande frågor om ?Demokrati i Afghanistan? med en ny punkt med titeln ?Krisen i Argentina?.
Jag skulle vilja komma med ett förslag. Eftersom vi för närvarande inte har fler än fyra punkter inskrivna på dagordningen över brådskande ärenden, och arbetsordningen och praxis tillåter oss att ha fem, skulle jag vilja föreslå att man helt enkelt lägger till Argentina utan att låta någon annan punkt utgå.
- (NL) Herr talman! Min grupp, den socialistiska gruppen, skulle vilja diskutera Afghanistan och Kuba i september, men vi vill att båda punkterna förbereds väl av utskottet för utrikesfrågor, mänskliga rättigheter, gemensam säkerhet och försvarspolitik. Vi har en känsla av att dessa båda ärenden inte bör behandlas genom att välja ut ett av dem, utan att det måste ske grundligt, och då kan båda ärendena debatteras i september. Det gäller alltså både för Kuba och Afghanistan. Därför stöder vi idén att här ersätta Afghanistan med Argentina.
- Den nya punkten föreslås som en ersättning, liksom tidigare.
Herr talman! Jag vill bara säga att vår grupp stöder fullständigt Wurtz förslag och vill lägga till Argentina till de brådskande ärendena. Det säger sig själv att man måste diskutera Argentina eftersom det handlar om ett brådskande ärende, inte enbart på diskussionsnivå. Saker har inträffat som jag t.ex. inte ser på samma sätt som Wurtz. Sålunda har händelser ägt rum, klagomål har uttalats beträffande det som inträffat i Afghanistan, och det är Europaparlamentets uppgift att diskutera detta och bidra till ett förtydligande av situationen. Jag tror följaktligen att det är absolut nödvändigt att inleda en diskussion såväl beträffande Argentina som beträffande Afghanistan, och detta redan nu, i stället för att skjuta upp det till september.
Om denna diskussion skulle utmynna i en fråga till kommissionen eller rådet så får diskussionen fortsätta i september och oktober med en fråga till rådet och kommissionen.
- Jag vill inte inleda en debatt om detta, eftersom det skulle strida mot arbetsordningen. Van den Berg försvarar socialistgruppens förslag. Jag låter därför frågan om huruvida punkt 4 om ?Demokrati i Afghanistan? borde ersättas med en ny punkt med titeln ?Krisen i Argentina? gå till omröstning.
Herr talman! Det gäller en ordningsfråga. Vi borde fira Internationella brottmålsdomstolen, som i dag formellt påbörjar sin verksamhet. I FN i går inlade tyvärr USA sitt veto mot FN:s mandat för Sfor i Bosnien, som många EU-länder deltar i.
Jag skulle vilja framföra mina starkaste möjliga invändningar mot användningen av denna vetorätt i säkerhetsrådet, eftersom den i praktiken inte bara hindrar FN:s mandat i fråga om Sfor, utan också Irlands utrikespolitik och utrikespolitiken i andra länder som är verksamma inom Sfor på grundval av FN:s mandat. Irland kan därför tvingas dra sig ur Sfor, eftersom det nu inte kommer att finnas något FN-mandat om detta veto kvarstår.
Jag skulle vilja be er att åtminstone föra vidare mina invändningar, om inte invändningarna från många andra i detta parlament, mot detta handlande från USA:s sida. Det är otroligt att USA försöker att agera utanför de internationella rättsliga normerna. Det är otroligt att USA vill att dess personal skall gå fri från åtal om den är inblandad i överträdelser av de mänskliga rättigheterna. Det är inte acceptabelt för denna kammare, och det borde inte vara acceptabelt för Europeiska unionen.
- Vi har också möjligheten, herr De Rossa, att diskutera detta som en punkt på föredragningslistan på onsdag morgon, efter rådets och kommissionens uttalanden, men det står redan klart, från kammarens reaktioner, vilken den överväldigande åsikten i denna fråga är.
Herr talman! Det gäller en ordningsfråga. Tidigt på morgonen förra torsdagen var en buss med 43 skolbarn från Largs Academy i Ayrshire, Skottland, inblandad i en tragisk olycka nära den franska byn Bierre-les-Semur, nära Dijon i Bourgogne. Tyvärr omkom en femtonårig flicka, Katherine Fish. En av de lärare som var med på resan förlorade en arm. Flera elever skadades allvarligt, och behandlas fortfarande på sjukhus i Semur-en-Auxios och Dijon. De som inte skadades lika allvarligt har nu flugits hem till Skottland med ett specialchartrat plan.
Jag är säker på att de övriga parlamentsledamöterna från Skottland vill sälla sig till mig när jag framför vår djupa chock över denna tragiska olycka, och vår stora tacksamhetsskuld till borgmästaren i Bierre-les-Semur, Michel Neugnot, och till ambulans- och räddningstjänsterna, sjukhuspersonalen och de bosatta i området. De handlade med stor omsorg, stort deltagande och stor mänsklighet i sitt omhändertagande av dessa elever och lärare efter olyckan, och i sitt stöd till de många föräldrar från Skottland som störtade iväg för att vara med sina barn. Folket i Skottland berördes djupt av den vänlighet och den hygglighet som dessa vänliga människor uppvisade, varav många ställde upp som frivilliga för att ge hjälp och stöd åt offren för kollisionen.
Jag hoppas att kammaren vill sälla sig till mig och innerligt tacka alla dem som öppnade sina hjärtan för de modiga elever som var inblandade i denna olycka. Vi önskar att de som skadades snabbt återhämtar sig, och framför vårt djupaste deltagande till Katherine Fishs föräldrar och släktingar.
Herr talman! Som jag redan haft tillfälle att be er om skriftligt, är det nödvändigt att rådet kommer med en ordentlig förklaring av de allvarliga händelser som drabbade hundratals portugisiska medborgare, inklusive delegationer från politiska partier och portugisiska parlamentsledamöter, som hade tänkt demonstrera den 22 juni i Sevilla i samband med Europeiska rådets möte, och som hindrades att resa in i Spanien från Portugal. Några av dem blev dessutom utsatta för våld från spansk polis och fick fotografiskt och audiovisuellt material beslagtaget.
Sådana händelser är en flagrant kränkning av de grundläggande rättigheterna, friheterna och garantierna, särskilt yttrande- och mötesfriheten, och därför är det viktigt att utreda vem som bär ansvaret för detta och vilken orsaken till detta är, för att det inte skall upprepas i framtiden. Det är också viktigt att tala om ifall rörelsefriheten för personer och yttrande- och mötesfriheten hädanefter alltid kommer att vara hotad då europeiska toppmöten äger rum, vilket sannerligen skulle vara ett allvarligt hot mot demokratin och en oacceptabel begränsning av rätten att demonstrera och visa sin indignation. Det portugisiska parlamentet har redan tagit ställning i denna fråga, för det fanns nationella parlamentsledamöter som blev drabbade av detta. Därför vill jag, herr talman, be att ni vänder er till rådet för att kräva en förklaring på dessa allvarliga händelser i slutet av det spanska ordförandeskapet.
Nästa punkt på föredragningslistan är en gemensam debatt om följande tre betänkanden:
A5-0247/2002 av Göran Färm för budgetutskottet om budgeten 2003 med anledning av medlingsförfarandet före rådets första behandling (2002/2027(BUD)),
A5-0246/2002 av Guido Podestà för budgetutskottet om budgeten 2002: genomförandeprofil, anslagsöverföringar och tilläggs- och ändringsbudgeten,
A5-0248/2002 av Guido Podestà och Kathalijne Maria Buitenweg för budgetutskottet om förslaget till Europeiska unionens ändrings- och tilläggsbudget nr 3 för budgetåret 2002.
. Herr talman, fru kommissionär, ledamöter och åhörare! Europaparlamentet försöker se till att budgeten för år 2003 skall bli en riktig reformbudget. Det är två perspektiv som står i centrum för detta. Det ena är naturligtvis den historiska utvidgningen, och det andra är behovet av att på olika områden reformera Europeiska unionen.
Huvuddelen av budgetarbetet kommer förstås att ske i höst, men vi har förhoppningen att kunna lösa en del viktiga frågor vid förlikningen i juli i samband med rådets första behandling. Det dokument vi debatterar och som vi skall rösta om i dag handlar om att ge Europaparlamentets delegation ett speciellt mandat inför denna förlikning med det danska ordförandeskapet och kommissionen.
I det interinstitutionella avtal som styr dessa förlikningar pekar man på tre områden som det framför allt skall handla om. Det gäller jordbruket, fiskeavtalen och den gemensamma utrikes- och säkerhetspolitiken. Jag misstänker att vi i år inte kommer att komma särskilt långt när det gäller jordbruket och fiskeripolitiken. Beträffande jordbruket väntar vi på kommissionens förslag till mid-term review, och när det gäller reformen av fiskeripolitiken saknas fortfarande många konkreta detaljer. Vi kommer förstås ändock att lyfta fram dessa frågor.
När det gäller jordbruket finns en del konkreta krav som vi vill ta upp. Reformen av jordbrukspolitiken bör nämligen innebära att man för över resurser från de traditionella marknadsordningarna till landsbygdsutveckling. Likaså kommer vi att föra fram en del krav som handlar om miljöperspektiv, om att förebygga nya katastrofer med djursjukdomar m.m. Vi hoppas då på att några punkter skall kunna tas upp redan i juli.
När det gäller fisket begär vi framför allt information om rådets planer inför fortsättningen. Vi hoppas kunna komma fram till de anslag som behövs för att vi skall kunna ingå fortsatta fiskeavtal med ett antal viktiga nationer. Vi hoppas naturligtvis att det skall kunna ske utan fjolårets dramatik, då hela avtalet med Marocko sprack och därmed skapade en besvärlig situation för hela budgetarbetet. Vi lever fortfarande med att vi också måste uppfylla det löfte vi gav i fjol om ytterligare 27 miljoner för att stödja omställningen för fiskare i Spanien och Portugal.
Jag tror att vi kommer att kunna lösa några detaljer när det gäller dessa frågor, men vi har också gett oss in på några andra huvudpunkter. Låt mig börja med utrikes- och säkerhetspolitiken. Vi hoppas att vi skall kunna få en seriös diskussion om de anslag som behövs, framför allt för att EU skall kunna sätta in en ny polisstyrka i Bosnien för att avlösa de militära trupper som vi har haft där. Vi hoppas också att vi skall kunna få till stånd en första diskussion om några andra viktiga punkter. Vi skulle åtminstone behöva litet ytterligare information om vad kommissionen och rådet avser när det gäller insatserna i Afghanistan och Mellanöstern. Detta är avgörande för att vi skall kunna lösa budgetproblemen när det gäller utrikesutgifterna.
Vår bedömning är att det finns för litet resurser. Det är ett strukturellt problem att vi har för litet resurser i kategori 4, dvs. utgifter för utrikespolitik och bistånd. Vi behöver någon form av tillförsel av nya resurser. Detta skulle kunna ske i enlighet med de förslag som kommissionen har lagt fram, men som vi vet att rådet inte tycker om, beträffande ett särskilt flexibilitetsinstrument för de externa utgifterna. Europaparlamentet har också framfört ett annat alternativ i sammanhanget, nämligen en mer aktiv användning av katastrofbiståndsreserven. Det skulle vara mycket bra om vi kunde åstadkomma en lösning av detta i juli.
Diskussioner om utvidgningen kommer troligen att bli den dominerande frågan i juli. Vi måste framför allt diskutera de administrativa resurser som behövs för att vi skall kunna förbereda utvidgningen i EU:s institutioner. Jag vill betona att vi är noga med detta. Utvidgningens tidsplan måste hållas. Förberedelserna måste därför starta så snart som möjligt. Det är mycket viktigt att nå en uppgörelse om de administrativa utgifterna i kategori 5 i juli månads förlikning.
Att vi prioriterar utvidgningen innebär dock inte att vi bara automatiskt kan spä på med mer pengar när det gäller personal och andra administrativa utgifter. Vi måste också kunna visa att vi kan genomföra aktiva, nya prioriteringar särskilt inom administration. Inom EU måste vi, liksom inom varje modern förvaltning, visa att vi kan utveckla våra arbetssätt, att vi kan omprioritera samt att vi kan bli mer effektiva och moderna innan vi begär mer pengar. Budgetutskottet har därför bestämt sig för att säga nej till användningen av flexibilitetsinstrumentet i kategori 5. Vi menar att det inte stämmer med reglerna. Utgångspunkten bör inte vara att vi skall använda flexibilitetsinstrument.
Vi vet nu att kommissionen begär medel för 500 nya tjänster för att hantera utvidgningen. Jag är övertygad om att dessa tjänster behövs, men vi måste ändock ställa en rad frågor innan vi bara säger ja till en sådan ökning. I dag arbetar över 800 personer i kommissionen med utvidgningen, varav ungefär 300 i DG Enlargement. När den stora utvidgningsomgången är klar, måste det vara möjligt att fördela om dessa resurser till arbete med den utvidgade unionen. Vi behöver således ytterligare bakgrund innan vi bara kan säga ja till en automatisk ökning med 500 tjänster.
Detsamma gäller för Relexreformen. I reformen av administrationen av utrikes- och biståndspolitiken lovade man redan 2000 att det skulle göras en ytterligare reformering 2002 och en översyn. I kommissionens Annual policy statement har det utlovats en ytterligare översyn över Relexdirektoratens samarbete och effektivitet. Vi vill se resultat på dessa punkter innan vi säger ja till 500 nya tjänster.
Vi lanserar också två nya projekt. Det gäller ett projekt om ett utvidgat gränsregionsprojekt med småföretagssamarbete i hela unionen och ett projekt om förenkling av hela unionens administration. Det är ett utomordentligt angeläget projekt.
. (IT) Ärade kolleger! Dagens betänkande, som budgetutskottet beslutade om i början av året, handlar om en förstärkning av möjligheterna att övervaka genomförandet av Europeiska unionens budget under själva genomförandefasen. Med detta betänkande tänker budgetutskottet se till att den institutionella behörigheten när det gäller antagandet av den europeiska budgeten respekteras; en behörighet som fördraget har gett parlamentet, vars uppgift det är att övervaka överensstämmelsen mellan den budget som röstats fram och det finansiella genomförandet. Detta är faktiskt ett oundgängligt villkor för att de politiska prioriteringar som parlamentet beslutar om varje år i sin finansieringsram skall respekteras, ett villkor som kommissionen ibland har en tendens att glömma bort.
Budgetutskottet har två mål: att ge en bild av läget under första halvåret för att kunna ange de första symtomen på avvikelser från den budget som röstades igenom och att ge utskottet riktlinjer inför det andra halvåret. Det faktum att ingen höjning av de egna resurserna har skett under genomförandeperioden för budgetplanerna 2000-2006 gör det ännu mer nödvändigt att uppnå dessa mål som gör det möjligt att förbättra utgifternas kvalitet.
Mot den bakgrunden har den granskning som parlamentet genomfört uppdagat två typer av problem: det överdrivna och ibland olämpliga användandet av de finansiella flexibilitetsinstrumenten och den brist på genomförande som är utmärkande för vissa rubriker. För att ge en kvantitativ uppfattning om vad vi talar om räcker det att påminna om att enbart under genomförandet av den nuvarande budgeten har kommissionen redan lagt fram förslag om överföringar som totalt omfattar 250 miljoner euro och att, till exempel under budgetförfarandet 2001, över 2 miljarder i åtaganden överfördes genom anslagsöverföringar. För att förbättra denna situation lägger kommissionen fram en genomförandeprofil från och med innevarande år.
Detta nya instrument, som parlamentet har önskat tillsammans med rådet, kommer att medge en noggrannare kontroll av situationen även om den ännu inte är perfekt. Vi anser i själva verket att kommissionen borde lägga fram profilen i samma ögonblick som den lägger fram sina äskanden för budgetmyndigheten och den borde dessutom presentera denna information på ett mer sammanhängande sätt. Sammanfattningsvis, för att garantera en närmare och mer systematisk koppling till de åtaganden som ursprungligen röstades fram borde varje begäran om en anslagsöverföring ta hänsyn till den genomröstade budgeten, det nuvarande genomförandet, de genomförandeprofiler som presenterats av kommissionen, en tidsplan för genomförandet av det återstående saldot på den budgetrubrik varifrån överföringen görs och de analyser som utförs av våra parlamentariska utskott. Om denna information inte bedöms som tillfredsställande kommer anslagsöverföringen att avvisas. I princip godkänns med andra ord inga anslagsöverföringar som minskar de budgetrubriker som röstats igenom av parlamentet.
När det gäller tilläggs- och ändringsbudgetarna uppkommer emellertid en annan typ av problem, och de gör det möjligt att bemöta oförutsedda situationer eller införa nödvändiga justeringar i budgeten sedan bokslutet har gjorts efter föregående räkenskapsår. Det var faktiskt tack vare tilläggs- och ändringsbudget nr 1 som man hittade en lösning för konventets finansiering. Ändrings- och tilläggsbudget nr 2, men även nr 3 - som skall behandlas i dag - har i praktiken återlämnat totalt 14 miljarder euro i åtaganden som aldrig utnyttjades under föregående räkenskapsår till medlemsstaterna.
För att förbättra Europeiska unionens resultat och rykte vill vi med detta betänkande försöka få kommissionen att lägga fram en plan som anger förfallodagarna för de betalningar under 2001 som annullerats, att före den 30 september lägga fram en seriös bedömning av läget för utbetalningarna hittills under 2002, att påskynda eller ställa in utbetalningarna för gamla åtaganden och att därvid även annullera åtagandebemyndiganden som blivit obsoleta. För närvarande räknar kommissionen med en procentsats när det gäller utförandet till årets slut på 100 procent för åtagandena och 97 procent för utbetalningarna. Under 2001 var den siffran bara 72 procent, så om de resultaten uppnås har vi gjort reella framsteg.
När det gäller de kommande tilläggs- och ändringsbudgetarna kommer säkerligen återuppbyggnaden av Afghanistan och förmodligen Mellanösternproblemet att kräva extra resurser. När det gäller återuppbyggnaden av Afghanistan kan de extra avsättningarna användas enbart om kommissionen kan visa att de avsättningar som redan skrivits in i budgeten har använts på rätt sätt, även mot bakgrund av de åtaganden som gjorts av andra givare.
Kära kolleger! Som ni ser så handlar det om ett betänkande som i vissa avseenden är tekniskt, men som samtidigt visar hur viktigt det är att alla utskott i vårt parlament engagerar sig i kontrollen av den verkställande makten. Under de senaste månaderna har vi, tack vare det utmärkta samarbetet mellan samtliga budgetföredragande i de olika utskotten och tillsammans med Färm kunnat skapa olika grupper för övervakning av de olika programmen. Om situationen förbättras kommer det att ske bland annat tack vare den insats, många gånger i det tysta, som görs av budgetföredragandena. De parlamentariska utskotten skulle därför i framtiden kunna göra parlamentets demokratiska kontroll av kommissionen ännu effektivare.
Jag minns att den 15 juni uppgick de icke utförda betalningarna till över 111 000 miljarder euro, vilket överskred Europeiska unionens årsbudget. Även om denna siffra motsvarar den naturliga uppdelningen av betalningarna över tid, så är det ändå nödvändigt med en konstant ansträngning från kommissionens sida för att minska tyngden från det förflutna. Att skriva av 97 miljoner i gamla åtagandebemyndiganden är ett steg, ehuru blygsamt, i rätt riktning.
Slutligen vill jag påminna om att även om samarbetet med kommissionen verkligen har varit fruktbart under de senaste månaderna, så måste vi förmodligen gå samman i en gemensam åtgärd för att resultatet skall ligga närmare det som budgetmyndigheten röstade igenom i början på året.
Protokollet från gårdagens sammanträde har delats ut. Finns det några synpunkter?
Herr talman! I går när Cappato frågade om det förslag till resolution som en tiondel av ledamöterna i parlamentet har undertecknat skulle komma att tas upp på dagordningen för talmanskonferensen utlovade vice talman Schmid ett svar under eftermiddagen. Jag skulle vilja påminna om att jag inledde en vätskestrejk i går klockan 17.00, efter tjugofyra timmars hungersstrejk, just av detta skäl: detta resolutionsförslag har redan undandragits från beslut i det politiska organet en gång. Nu hoppas jag att ni skall ha tid att återge det politiska organet dess funktioner och dess värdighet.
Herr Turco! Jag skall rådfråga talmanskonferensen i denna fråga vid dess sammanträde på torsdag.
Herr talman! Jag skulle vilja påpeka ett språkligt problem gällande ändringsförslag 11 i mitt betänkande som vi röstade om i går. För att göra grammatiken och institutionerna rättvisa borde meningen lyda: ?Den finansiella ramen för genomförandet av denna förordning för perioden 2000-2006 skall vara 4,7 miljoner euro. Denna skall ses över efter halva tillämpningstiden på grundval av resultaten av tillämpningen av denna förordning?. Återstoden av ändringsförslaget påverkas inte.
Såvitt jag förstår har tjänsteenheterna redan tagit sig an denna fråga.
Herr talman! En delegation från det demokratiskt valda taiwanesiska parlamentet befann sig i går här i Strasbourg på inbjudan av ledamöter från Europaparlamentet. Ni, herr talman, visade denna delegation äran att ta emot den och tala med den.
Men vid detta besök hände något som jag och säkert flera av mina kolleger här skäms över. Våra gäster måste skyndsamt resa härifrån i går kväll eftersom de franska myndigheterna bara hade gett dem ett 24-timmars visum. Alla försök som gjordes av parlamentsledamöterna för att förlänga detta visum eller ge dem ett visum för längre tid misslyckades på grund av de franska myndigheternas oresonlighet.
Jag har två frågor till er, herr talman. För det första: Anser ni att detta agerande, att förvägra någon ett visum på grund av - tror jag - rent politiska anledningar är förenligt med Europeiska unionens värderingar, där friheten, inklusive rörelsefriheten för alla människor, ingår som en grundläggande rättighet? För det andra: Anser ni, liksom jag och andra kolleger i parlamentet, att denna händelse gravt inkräktar på Europaparlamentets arbete i Strasbourg? I så fall, vad tänker ni göra mot detta?
Det är inte första gången som högre politiker från denna stat har stött på problemet med att bli nekade visum, och det är inte den enda arbetsplatsen för Europaparlamentet där problemet har uppstått. Jag måste säga att jag tittar på den del av flaskan som är halvfylld, vilket innebär att myndigheterna i går åtminstone tillät besöket, även om det nu var kort, vilket inte hade varit möjligt för några av delegationsledamöterna vid tidigare tillfällen.
Så gårdagen utgör ett litet framsteg mot en förlikning av detta parlaments rätt att utföra sin verksamhet och kunna se till att de som är inbjudna till parlamentet eller dess utskott kan avlägga dessa besök.
Herr talman! Jag vill ta upp en punkt, som rör utrustningen här i parlamentsbyggnaden, och det är också en fråga som besöksgrupperna ofta ställer. Här i parlamentet är vi med all rätt mycket stolta över att vi alla kan tala, höra och läsa vårt modersmål. Men många av mina besöksgrupper frågar mig: Varför är alla skyltar, alla anvisningar och alla displayer här i parlamentet bara avfattade på ett språk? Jag anser att det ändå är en självklarhet, om vi alla skall kunna hitta varandra här, även med hjälp av de optiska anvisningarna i parlamentet. När allt kommer omkring talar vi för ögonblicket elva språk här, och jag anser att det säkert finns tekniska möjligheter att göra lämpliga installationer här i parlamentet. 90 procent av mina besökargrupper talar inte franska, och när de till exempel tittar på de utrymningsplaner som finns angivna på varje ?totempåle? här, eller vad man nu kallar det, så är dessa enbart skrivna på franska. Utrymningsplanerna, för den händelse att något skulle hända här, är bara avfattade på ett språk. Jag anser egentligen att detta är olämpligt i Europaparlamentet. Jag ber er därför att ge våra enheter i uppdrag att sammanställa ett koncept för hur vi också även optiskt skall kunna ge uttryck för vår mångspråkighet, som vi med all rätt är stolta över.
Det är ett användbart förslag. Vi borde i första hand hänskjuta det till kvestorskollegiet, och om vi kan finna ett lämpligt sätt att göra det på, vore det en god idé.
Herr talman! Jag vill understryka det som Sakellariou sade om talmannen i Taiwans parlament och utrikesutskottet där. Herr talman! Jag ber er att ta upp med de franska myndigheterna att vi som parlament här i Strasbourg skall kunna arbeta under samma villkor som i Bryssel. Hade talmannen från Taiwans demokratiskt valda parlament samt utrikesutskottet gästat Bryssel och inte Strasbourg, hade denna delegation fått stanna i mer än 24 timmar och inte varit tvungen att bryta upp under de ovärdiga former som skedde i går.
Nästa punkt på föredragningslistan är uttalandet från rådets tjänstgörande ordförande om det danska ordförandeskapets handlingsprogram.
Genom att introducera denna punkt skulle jag på parlamentets och gruppordförandenas vägnar vilja tacka det danska ordförandeskapet för att det bjudit in oss till Köpenhamn före den formella starten, för en omfattande diskussion med det kommande ordförandeskapet om dess prioriteringar. Jag noterar att rådets tjänstgörande ordförande, statsminister Rasmussen, undantagsvis kommer att delta i vår stora debatt om utvidgningen i november, även om han inte kommer att rapportera om Europeiska rådets arbete. Vi ser fram emot en intensiv dialog med gruppledarna i parlamentet före avslutningen av ordförandeskapet vid toppmötet i Köpenhamn.
Alla dessa nyskapande aspekter visar på ett engagemang för partnerskapet mellan institutionerna. På parlamentets vägnar skulle jag vilja framföra vår formella uppskattning till den tjänstgörande ordföranden för omfattningen och intensiteten hos dessa ansträngningar och hos denna förnyelse.
Nästa punkt på föredragningslistan är betänkandet (A5-0197/2002) av Figueiredo för utskottet för kvinnors rättigheter och jämställdhetsfrågor om genomförandet av programmet för jämställdhet mellan könen (?Gender Equality?) (2001-2005) (2001/2266(INI)).
Herr talman, fru kommissionär, kära ledamöter! Trots vissa positiva framsteg på lagstiftningsområdet för att främja jämställdhet mellan män och kvinnor förekommer det fortfarande många brister, diskriminering och ojämlikhet i medlemsstaternas olika verksamheter som det är viktigt att råda bot på.
Efter antagandet av Europeiska unionens ramstrategi 2000 för jämställdhet mellan män och kvinnor och motsvarande gemensamma handlingsprogram mellan 2001 och 2005, pågår det ansträngningar för att engagera EU:s hela politiska arbete och kommissionens alla avdelningar i denna strategi, vilket redan har gett några positiva praktiska resultat. Men det är viktigt att komma längre. Det går t.ex. inte att acceptera att det finns färre än tjugo procent kvinnor i EU:s egna institutioner, inklusive i det pågående europeiska konventet, dvs. en procentsats som är lägre än den för det förra konventet som förberedde stadgan om de grundläggande rättigheterna.
Det är särskilt viktigt att noggrant följa medlemsstaternas tillämpning av riktlinjer, direktiv, rekommendationer och beslut som syftar till att främja jämställdheten mellan män och kvinnor så att de beslut som antas på jämställdhetspolitikens område tillämpas striktare och blir effektivt tillämpade inom jämställdhetspolitiken.
När det t.ex. gäller det mål som fastställdes vid Europeiska rådets möte i Lissabon om att få sextio procent av kvinnorna ut i förvärvslivet (före 2010), underströks det att detta mål bara kan bidra till jämställdhet mellan män och kvinnor om majoriteten har kvalitativt goda arbeten och skäliga löner, och det framhölls hur viktigt det var med utbildning i olika former och på olika nivåer, samt att ett tillräckligt stort utbud av barnomsorg och varierande yrkesmöjligheter för kvinnor skapades.
Därför är det också viktigt att tillämpa rådets rekommendation från den 31 mars 1992. Och det räcker inte att kommissionen säger att den har antagit en rapport om denna tillämpning den 4 februari 1998. Det har gått fyra år sedan dess, och det är viktigt att få veta hur de nuvarande förhållandena är, då det är viktigt att fastställa gemensamma indikatorer om barnomsorgens struktur och skillnaderna i lön och andra ersättningar mellan män och kvinnor per sektor, inklusive det som gäller för extraarbete och deltidsarbete.
Det är också viktigt att fullfölja forskningen om orsaker och vilka åtgärder som medlemsstaterna har vidtagit eller tänker vidta för att utjämna de befintliga löneskillnaderna (mellan 15 och 20 procent), trots det direktiv som finns, och det redan sedan 1975, om jämlika löner. Det är också viktigt att införa precisa kvantitativa och tillfälliga mål i riktlinjerna för sysselsättningen, vilka för närvarande håller på att ses över, och kommissionen bör lägga fram en rapport i ämnet, särskilt om vilka åtgärder som tänker vidtas.
Det är lika viktigt att fastställa mål att förverkliga i realistiska och mätbara etapper på de områden som ramstrategin avser för att säkerställa faktiska och ordentliga framsteg på alla områden med hänsyn till att antalet överträdelser av lagstiftningen om jämställdhet mellan män och kvinnor fortfarande är högt. När det gäller det nya direktivet om jämställdhet mellan män och kvinnor som håller på att förberedas på andra områden än sysselsättning och vars förslag hade lovats vara färdigt i juni är det viktigt att förseningen inte blir ännu längre. Det är också viktigt att aktualisera och förbättra andra befintliga direktiv, särskilt de som rör gravida och nyförlösta arbetstagares och småbarnsmammors säkerhet och hälsa på arbetsplatsen och mäns och kvinnors jämlika villkor i socialförsäkringens rättsliga och yrkesinriktade former.
En central fråga är att förespråka att perspektivet mäns och kvinnors jämställdhet medtas i de ekonomiska riktlinjerna, inklusive i samband med anslutningsförfaranden, för att undvika de negativa effekter som uppstår i samband med privatisering, liberalisering och nedskärningar inom den offentliga sektorn; det är också viktigt med god offentlig service, samtidigt som budgetanslagen på de sociala områdena behöver förstärktas för att förebygga social utslagning och bekämpa kvinnohandel.
Slutligen vill jag tacka alla som har hjälpt till med arbetet med detta betänkande. Jag är övertygad om att kampen för jämställdhet mellan män och kvinnor, även i det politiska livet och i beslutande organ, kräver ett större engagemang och politisk vilja från oss alla för att lyckas.
Herr talman, fru kommissionär! Jag vill tacka Figueiredo för hennes uppföljningsarbete av handlingsprogrammet för lika möjligheter eftersom man - som hon sagt och som vi alltid säger i utskottet för kvinnors rättigheter och jämställdhetsfrågor - ännu måste fortsätta arbetet för att uppnå jämställdhet i de flesta fall - lika löner, lika möjligheter - trots att det till denna kammare ständigt kommer betänkanden av alla slag med olika lagstiftningsnivåer. Det är nödvändigt att fortsätta detta arbete och insistera på att programmet skall genomföras, ta del av uppgifter och få bättre information om utvecklingen av detsamma. Det skulle vara till stor hjälp för allt vårt arbete om uppgifterna specificerades land för land. Det är något vi ständigt ber om och som är av grundläggande betydelse för att arbetet skall grunda sig på verkliga uppgifter och vara mer effektivt.
Det är också viktigt, som betänkandet tar upp, att uppnå de mål som föreslagits av Europeiska rådet i Lissabon om att kvinnor skall utgöra 60 procent av den aktiva befolkningen, utan att glömma det stora antalet kvinnor som arbetar i familjeföretag och egna firmor utan något som helst erkännande för sitt arbete och utan någon som helst social trygghet. Det är ett problem som vi borde ta oss an inom en snar framtid eftersom det är ett stort antal kvinnor som befinner sig i denna situation inom områden som jordbruk, fiske, småföretag. Det är specifika problem kopplade till den genusdimension som uppstår inom olika områden, men som är oerhört betydande. I detta betänkande uppmanas vi att finna en lösning.
Genusdimensionen är också mycket viktig när det gäller den sociala utslagningen och fattigdomen. Därför måste man glädja sig åt att det danska ordförandeskapet har innefattat det i sitt program så att vi kan gå vidare med att lösa dessa problem.
Jag väntar också med verkligt intresse på att förslaget till jämställdhetsdirektiv skall komma, baserat på artikel 13 i fördraget. Jag hoppas också att starten för det europeiska jämställdhetsinstitutet, som lyckligtvis redan passerat genomförbarhetsstudien, inte kommer att dröja.
Fru kommissionär! I min grupps namn insisterar jag på att dessa arbeten skall fortsätta så fort det bara går.
Arbetsprogrammet ?Jämställdhet mellan könen? för 2002 är en utmärkt handling. Den ger en bra insikt i de åtgärder som organiserats av kommissionen och i den strategi som tillämpas. Vid ett sammanträde inom parlamentets utskott för kvinnors rättigheter och jämställdhetsfrågor i april lyfte kommissionär Diamantopoulou återigen fram denna strategi på det för henne typiska, djupgående och övertygande sättet. Vi uppskattade verkligen den dialog som då startades. Här vill jag särskilt nämna initiativet till att utveckla en systematisk politik för genusdimensionen inom utrikespolitiken. Kanske kan kommissionären nu berätta för oss här vilken den nuvarande situationen är på den här punkten.
Rent allmänt tror jag att man måste påpeka att Europeiska kommissionen nu går i täten i Europa när det gäller jämställdhetsåtgärder. Många medlemsstater, men också Europaparlamentet, kan ta exempel av detta.
Det finns ett par saker i det föreliggande betänkandet av Figueiredo som jag särskilt vill betona.
För det första punkt 3 i hennes betänkande, frågan om det så kallade jämställdhetsinstitutet - ett konstigt ord för övrigt, som vi måste fundera ut någon ersättning för.
Vi har tagit del av den genomförbarhetsstudie som skisserar ett underlag för ett institut som ägnar sig åt att samla in och sprida information, stödja nätverk och så vidare. Det fungerar kort sagt som mellanhand, och det är budskapet: det skulle kunna vara nyttigt att låta kvinnofrågan bli mer politiskt synlig i Europa, och att stödja det yrkesmässiga värdet av vårt arbete. Min fråga till kommissionären är: delar kommissionen denna åsikt, och kommer man att vidareutveckla den? Framför allt, kommer man att fråga parlamentet till råds i detta sammanhang, och om så är fallet, på kort eller lång sikt? Jag tror nämligen att det finns många personer i utskottet för kvinnors rättigheter och jämställdhetsfrågor som mycket väl känner för detta, för detta institut, men som skulle vilja se en tydligare gestalt innan de kan komma med ett slutgiltigt omdöme. Min fråga är alltså: kommer kommissionen att arbeta för en sådan gestalt?
Min andra fråga avser punkt 5. Kan kommissionären lova att hon kommer att utarbeta en politisk analys av situationen när det gäller genomförandet av regelverket för likabehandling i medlemsstaterna och av sina föresatser att eventuellt ändra denna lagstiftning eller att inleda ?inkorgsförfaranden? som avser fördraget?
Till sist vill jag mycket gärna veta - Avilés Perea sade det också nyss - när kommissionären äntligen kommer att presentera sitt förslag till direktivet om likabehandling som vi redan väntat så förskräckligt länge på?
Herr talman! Jag skulle vilja inleda med att tacka kommissionären för det outtröttliga arbete han utför på detta område. Det hänger ju inte enbart på jämställdhetskommissionären, utan i allra högsta grad på hela kommissionen, och jag känner mig fullständigt övertygad om att vi i vår kommissionär som är närvarande här har en mycket bra talesman för jämlikheten. Det är inte så lätt att få igenom saker och ting på detta område, vilket givetvis kan bero på att bara fem av 20 är kvinnor. Vi vet alla att vi ligger under den kritiska gränsen för att få igenom saker och ting och därför finns det anledning att tacka för denna outtröttlighet. Om vi skall kritisera någon är det i varje fall inte vår kommissionär, utan i så fall snarare den resterande manliga delen av kommissionen vi skall vända oss till.
Jag vill också gärna tacka föredraganden för det utmärkta betänkande som lagts fram här. Jag tycker generellt sett att det är en av våra verkligt betydelsefulla uppgifter att hålla kvar dessa frågor på dagordningen. EU är ett politiskt projekt, och därmed också ett politiskt projekt som skall gälla både män och kvinnor. Därför är det viktigt att vi hela tiden ser till att vi får med den andra hälften av befolkningen, nämligen kvinnorna. Men vi skall naturligtvis ändå skilja på vad som skall regleras på överstatlig nivå och vad som skall regleras enligt subsidiaritetsprincipen. Jag vill här i likhet med tidigare talare ställa en fråga beträffande jämställdhetsinstitutet. Det blir mer och mer påfallande att vi kommer att sakna data om det inte finns några initiativtagare, t.ex. inom Europeiska unionen, som kan samla in nationella data och därmed genomföra en samordning. Härefter nämns också subsidiariteten som en viktig prioritet i betänkandet, t.ex. när det gäller system för barnpassning. Utan detta kan inte kvinnorna komma in på arbetsmarknaden. Detta anser jag fortfarande skall regleras genom subsidiaritetsprincipen, vilket innebär att vi bara kan visa ?best practice? och uppmana men i praktiken inte gå in och göra någonting.
Jag förklarar Europaparlamentets session återupptagen efter avbrottet torsdagen den 4 juli 2002.
Jag skulle vilja ta tillfället i akt och välkomna alla tillbaka till höstsessionens arbete. Jag är säker på att ni nu är utvilade och redo att ta itu med de åtskilliga allmänpolitiska frågor som ligger framför oss.
Under de senaste veckorna i Centraleuropa, särskilt i de övre och nedre delarna av Österrike, i östra Tyskland och i delar av Tjeckien har hela områden förhärjats på grund av oväntade översvämningar i katastrofala mängder. Mer än 100 personer har förlorat livet och tiotusentals har tvingats överge sina hem och arbetsplatser. Å mina och kammarens vägnar skulle jag i dag vilja uttrycka vårt djupa medlidande med offren för översvämningarna och deras anhöriga, och betona värdet av räddningsarbetarnas och de många frivilligas utomordentliga insatser. Jämte vårt djupa medlidande denna eftermiddag kommer vi under morgondagen, i ett speciellt sammankallat krismöte, att ha möjligheten att på ett praktiskt sätt lägga grunden till en verklig solidaritetsyttring. Som ett tecken på vår respekt för dem som omkommit, ber jag att ni reser er för en tyst minut.
Söndagen den 4 augusti dödades Cecilio Gallego Alaria och en sexårig flicka av en bilbomb som hade placerats i närheten av en busshållplats i den spanska staden Santa Pola i Alicante. Den 1 augusti omkom David Caldwell i en explosion i Derry i Nordirland. Genom dessa dåd har terrorister återigen visat att de genom att förvägra rätten till liv i grund och botten utmanar den demokratiska ordningen. Terrorismen förnekar de gemensamma värden och principer som Europeiska unionen grundar sig på, representerar, främjar och försvarar. Vår union utgår från principerna om demokrati och rättssäkerhet, vilka är gemensamma för alla medlemsstater, och därför kan brukandet av terroristvåld aldrig rättfärdigas.
Å mina och kammarens vägnar vill jag på det bestämdaste fördöma dessa terroristgärningar, och jag vill framföra mitt djupa deltagande till offrens anhöriga, och vårt djupa medlidande med dem som drabbas av terroristattacker. Å kammarens vägnar vill jag ännu en gång uttrycka vårt stöd till respektive myndigheter i deras ansträngningar att bekämpa terrorismen. Jag ber er iaktta en tyst minut för terrorismens offer.
Det slutliga förslaget till föredragningslista som utarbetats av talmanskonferensen vid sammanträdet torsdagen den 28 augusti 2002 har delats ut. Följande ändringar har föreslagits:
Jag har mottagit ett förslag från Verts/ALE-gruppen att lägga till en särskild debatt om internationella brottmålsdomstolen till onsdagens föredragningslista.
Herr talman! Jag tror att brottmålsdomstolen har stöd av praktiskt taget alla grupper i detta parlament. Däremot stöder inte alla regeringar brottmålsdomstolen helhjärtat, vilket gäller både höger- och vänsterregeringar, och jag tror att vi under denna sammanträdesperiod behöver en debatt som gör att vi kan slå fast att vi säger nej till alla förslag om att bevilja immunitet åt vem det vara må utanför denna brottmålsdomstol. En sådan debatt skulle ge oss möjlighet att sammanställa en resolution under andra sammanträdesperioden i september.
Med tanke på att det planeras ett möte mellan utrikesministrarna den 30 september, i syfte att bestämma om undantag skall kunna göras eller ej, tror jag att två debatter är bättre än en för att klart markera för alla regeringar att Europaparlamentet inte vill veta av någon form av undantag.
Därför anser varken jag eller min grupp att det räcker med en enda debatt den 24 september, som utmynnar i en resolution. Vi förordar i stället att man inleder en debatt så att den offentliga opinionen i EU får kännedom om den tydliga ståndpunkt som samtliga grupper i parlamentet företräder. Därför kräver vi att detta tas med i programmet för denna sammanträdesperiod.
Herr talman, kolleger! I själva sakfrågan föreligger ingen meningsskiljaktighet, men vi rekommenderar ett annat förfarande. Vi har på onsdag en verkligt omfattande, mycket allvarlig debatt om Irak och om andra viktiga frågor, och vi har i vår grupp också förberett oss mycket noggrant för detta när det gäller talartid och innehåll. Därför är vårt förslag att vi inte tar upp debatten om den internationella brottmålsdomstolen denna vecka utan under den andra septembersessionen. Det skulle i varje fall fortfarande vara före rådets sammankomst, alltså före den 30 september, så att vi dessförinnan fortfarande kan hålla en debatt som vi också kan avsluta med att fatta ett beslut. I sakfrågan finns det alltså ingen meningsskiljaktighet, men vad förfarandet beträffar föreslår vi inte denna vecka utan den andra septembersessionen här i Strasbourg.
Herr talman! Jag tror att vi alla är för den internationella brottsdomstolen. I det är vi inte oense. Det vi behandlar är en förfarandefråga, och min grupp är för en debatt med resolution vid den andra sammanträdesperioden i september. Herr talman, om det går för sig skall jag ge ett förslag som jag tror intresserar Cohn-Bendit och många andra ledamöter i kammaren. Jag vill också säga att min grupp sade nej till att behandla en fråga om Mercosur vid detta sammanträde.
Mitt förslag är följande: att utskottet för utrikesfrågor, mänskliga rättigheter, gemensam säkerhet och försvarspolitik tar upp denna fråga vid sitt nästa möte, med en uttrycklig begäran till kommissionen om det motiverade yttrande, som verkar finnas, avseende konsekvenser som kan uppstå för en medlemsstat som ändrar sin inställning till en antagen gemensam ståndpunkt. I detta fall finns det en antagen gemensam ståndpunkt, och det verkar som om det skulle innebära ett brott mot fördragen. Det är en mycket viktig fråga, och jag ber - jag ser inte Brok, men jag antar att han kommer att bli meddelad -att utskottet för utrikesfrågor skall beakta den. I en gemensam ståndpunkt har alla - medlemsstater och parlamentet - förpliktat sig. Det måste märkas, och om det är ett brott mot fördragen skulle parlamentet ha mycket större makt att anmäla alla eventuella ensidiga ändringar i en så viktig fråga.
Herr talman! Cohn-Bendit tar upp en mycket viktig detalj eftersom detta är en fråga som man mycket väl kan komma att fatta beslut om före vår andra sammanträdesperiod i september. Vi är medvetna om att medlemsstaterna för närvarande utstår starka påtryckningar och frågan bör behandlas. Samtidigt ansåg man under talmanskonferensen i förra veckan - och jag antar att det kommer att bli den här kammarens ståndpunkt - att vi bör hålla en fullständig debatt om den aktuella situationen i fråga om en eventuell militär attack mot Irak.
Jag skulle vilja be er, herr talman, att ni antingen tar upp Barón Crespos förslag eller att ni försöker hitta ett sätt att lägga in en sådan debatt om den internationella brottmålsdomstolen den här veckan, utan att behöva stjäla av den tid som förutsetts för debatten om Irak.
Herr talman! Efter detta beslut vill jag som medlem av Rumänien-delegationen rikta en begäran till er. Det rumänska parlamentet kommer i mitten av september att diskutera den överenskommelse som utrikesministern har förhandlat fram med USA i denna fråga, och ni vet kanske att han inte har informerat parlamentet. Det kommer alltså att bli en mycket kontroversiell debatt i Bukarest. Om vi talar om detta först under den andra septembersessionen borde ni kanske skriva ett brev till er ämbetskollega och säga att det rumänska parlamentet bör hålla sig till EU:s gemensamma ståndpunkt och kanske inte förorda denna överenskommelse. Det skulle väl ändå vara nödvändigt. Tack så mycket!
Ärade kolleger! Jag vill påminna kammaren om att artikel 148 i arbetsordningen har ändrats. Från och med i dag kommer protokollet att justeras när sammanträdet återupptas under eftermiddagen, dvs. kl. 15.00. Det kommer att delas ut i kammaren till samtliga ledamöter kl. 14.30, men det kommer att finnas tillgängligt hos distributionstjänsten från och med kl. 14.00.
Herr talman! Ni har redan delvis besvarat min fråga. Jag ville för det första säga att jag inte vet om jag registrerade mig i går. Men jag var här hela tiden, och jag röstade också. Jag vill alltså be om att man för in detta - protokollet kommer ju hur som helst så sent.
Den andra punkten som jag ville ta upp är om man inte också i fortsättningen skulle kunna dela ut protokollet redan på förmiddagen? Fördelen med att skjuta upp justeringen till eftermiddagen vore ju att man under förmiddagen i lugn och ro skulle kunna titta på protokollet. Jag förstår över huvud taget inte varför protokollet nu delas ut först under eftermiddagen.
Herr Posselt! Jag råder er att under eftermiddagen upprepa gårdagens uttalande om närvaron. På så vis kan ni vara säker på att enheterna lyssnar, även om ni kan känna er lugn ändå eftersom ni deltagit i omröstningen
Nästa punkt på föredragningslistan är en gemensam debatt om följande tre betänkanden från utskottet för regionalpolitik, transport och turism:
(A5-0258/2002) av Fava, om förslaget till Europaparlamentets och rådets förordning om ramen för skapandet av ett gemensamt europeiskt luftrum (KOM(2001) 123/2 - C5-0480/2001 - 2001/0060(COD)),
(A5-0266/2002) av Sanders-ten Holte, om förslaget till Europaparlamentets och rådets förordning om:
1. tillhandahållande av flygtrafiktjänster inom det gemensamma europeiska luftrummet (KOM(2001) 564 - C5-0482/2001 - 2001/0235(COD))
2. planering och användning av det gemensamma europeiska luftrummet (KOM(2001) 564 - C5-0483/2001 - 2001/0236(COD))
3. kompatibiliteten hos det europeiska nätet för flygledningstjänst (KOM(2001) 564 - C5-0484/2001 - 2001/0237(COD)), - (A5-0265/2002) av Maes, om förslaget till Europaparlamentets och rådets direktiv om säkerheten i fråga om luftfartyg från tredje land som använder flygplatser i gemenskapen (KOM(2002) 8 - C5-0023/2002 - 2002/0014(COD)).
. (ES) Herr talman, ärade ledamöter! I dag behandlar vi ett lagstiftningspaket vars syfte är att skapa ett gemensamt europeiskt luftrum. Det främsta målet för alla dessa åtgärder är helt enkelt att ta itu med problemet med överbelastning i det europeiska luftrummet, utan att för den skull minska säkerheten, som tvärtom kommer att höjas.
Det är än en gång nödvändigt att komma ihåg att detta är vårt främsta ansvar och vår prioritering, framför allt efter den tragiska olyckan i Überlingen - som beklagligt nog resulterade i en rad dödsoffer - särskilt som vi hade en känsla av att olyckan kunde ha undvikits.
Vad vi vill göra är att införa harmoniserade föreskrifter för att styra Europeiska unionens flygtrafik och på så vis underlätta en bättre styrning av luftrummet och en förbättring av säkerheten.
Jag påminner om att det inre luftrummet som politisk prioritering för ett Europa som står nära sina medborgare var ett av de initiativ ordförande Prodi tog upp under debatten vid sitt invigningstal. Under dessa tre år har vi arbetat med den här frågan och nu är det dags att nå konkreta resultat.
Om vi går in på själva betänkandena kommer jag först att ta upp betänkandena av de två föredragandena Fava och Sanders-ten Holte. I dessa betänkanden erkänner man att initiativet om ett gemensamt luftrum är strategiskt viktigt och moget. Jag vill betona att jag är glad över att kunna bekräfta det behöriga utskottets stöd under dess granskning av dessa förslag här i parlamentet, och jag vill än en gång tacka för Europaparlamentets samarbete och för det arbete som har genomförts.
När det gäller ändringsförslagen mer konkret är kommissionen beredd att godta de flesta av dem. Några av dem måste ändras i utformningen för att bättre anpassas till texten och andra kan vi delvis godta, eftersom de flesta av dessa ändringsförslag förtydligar eller förstärker våra ursprungliga förslag. Emellertid kan kommissionen inte godta och förkastar därmed ändringsförslagen 1, 2, 13, 19, 24, 27, 29, 34, 35 och 37-40 i Favas betänkande och ändringsförslagen 3, 12, 13, 14, 26, 46, 50, 51, 56, 57, 58, 59, 60, 61, 63, 66, 75, 77-80 och 83-107 i Sanders-ten Holtes betänkande.
Ärade ledamöter, låt mig kommentera några av de viktigaste ändringsförslagen. Jag tänker främst på dem som handlar om förbindelserna med Eurocontrol. Jag instämmer i att det är nödvändigt att upprätta ett lämpligt samarbete mellan gemenskapen och denna organisation, och i själva verket har de tekniska förhandlingarna om gemenskapens anslutning till Eurocontrol nu slutförts. Som ni mycket väl känner till, ärade ledamöter, beräknas undertecknandet av det officiella avtalet om protokollet för gemenskapens anslutning till Eurocontrol ske inom en månad, helt enkelt på grund av att en av unionens medlemsstaters parlament har haft problem med att uppnå enighet.
Det är därför inte nödvändigt att i förordningen närmare ange formerna för teknisk hjälp till denna organisation, eftersom vi kommer att ingå i den. Jag anser att de ändringsförslag som handlar om den här frågan berör aspekter som redan täcks tillräckligt, eftersom gemenskapen ansluter sig till Eurocontrol, eller så bör de anpassas till gemenskapens texter. Detsamma gäller de ändringsförslag där man begär obligatoriska samråd. Kommissionen ifrågasätter inte principen om samråd med arbetsmarknadens parter, men vill att denna princip tillämpas med hänsyn till kommissionens initiativrätt.
När det gäller flygtrafiktjänsternas karaktär har lagstiftningspaketet utformats ytterst noggrant för att jämka samman behov av allmänt intresse med behovet av att understödja sektorns dynamik. Även om man måste ta hänsyn till dessa tjänsters inneboende karaktär, kan vi inte bortse från de ekonomiska följderna för sektorn med tanke på de direkta och indirekta kostnader som uppstår. Därför kan kommissionen inte godta, och förkastar alltså, ändringsförslagen 12 och 13 i Favas betänkande. Detsamma gäller en rad ändringsförslag som jag nämnde förut och som vi anser vara juridiskt eller tekniskt ofullständiga och inte kan stödja, liksom de ändringsförslag där man begär att vårt förslag skall förkastas i sin helhet.
Jag vill även lägga till följande kommentarer om vissa ändringsförslag i Sanders-ten Holtes betänkande. Ändringsförslag 13 om att de nationella övervakningsmyndigheterna skall vara åtskilda från leverantörer av flygtrafiktjänster inverkar på den rimliga kompromiss som nåddes i högnivågruppen, där - vilket jag påminner er om, ärade ledamöter - alla unionens medlemsstater var företrädda, samt även Norge och Schweiz.
Jag instämmer i att samarbetet mellan den civila och den militära sektorn är en nyckelfaktor för att det gemensamma luftrummet skall bli en framgång, och avsikten med våra lagstiftningsförslag är i själva verket att skapa de nödvändiga förutsättningarna för att stimulera ett sådant samarbete. Dock går man i ändringsförslagen 57 och 59 ännu längre än den nuvarande behörighetsfördelningen och därmed den första pelaren, tillåter oss. I ändringsförslagen 14 och 51 införs resursmekanismer som redan har förutsetts i de nationella förfarandena.
När det gäller Maes betänkande om förslaget till Europaparlamentets och rådets direktiv om säkerheten i fråga om luftfartyg från tredje land, är syftet med detta förslag att förbättra flygsäkerheten genom att inrätta ett system för inspektion av tredje länders luftfartyg för att kontrollera att dessa överensstämmer med de internationella säkerhetsnormerna. Kommissionen lade fram ett förslag om den här frågan redan år 1997, som till dags dato inte har kunnat godkännas på grund av tvistemålet om Gibraltars flygplats. I det förslag som nu läggs fram finns bestämmelserna i den gemensamma ståndpunkt som rådet tidigare antog med, samt även de ändringsförslag som parlamentet godkände under andra behandlingen. Föredraganden, Maes, som jag vill tacka, har givit sitt samtycke till detta nya förslag och kommissionen välkomnar det betänkande som har antagits av utskottet för regionalpolitik, transport och turism.
Vi kan godkänna de flesta av de 23 ändringsförslagen; fem av dem kan vi med hänsyn till förslagens principer godkänna med en annan ordalydelse, och vi kan även godkänna andra ändringsförslag med några ändrade formuleringar.
Kommissionen anser emellertid att sju av ändringsförslagen är problematiska och jag har därför följande kommentarer: för det första är den uppräkning av brister som finns i ändringsförslag 3 begränsad när det gäller de uppgifter som kommissionen har tillgång till. För det andra kan vi inte heller godta ändringsförslag 6, eftersom förslaget till direktiv endast handlar om luftfartyg från tredje länder och inte om flygplan från unionens medlemsstater. För det tredje kan detsamma sägas om ändringsförslag 8, där det föreslås att Europeiska myndigheten för luftfartssäkerhet skall få nya ansvarsområden, vilket skulle innebära att byråns regelverk måste ändras. Innehållet i ändringsförslag 10 går utanför tillämpningsområdet för förslaget till direktiv. Ändringsförslag 14 anser vi inte vara nödvändigt, eftersom det i kommissionens förslag preciseras att alla klagomål är tillåtliga, och ändringsförslag 15 innebär att den personal som arbetar med inspektioner av luftfartygen skulle få en mycket större arbetsbörda. Vi anser även att den praktiska användbarheten av den information som begärs är mer än tvivelaktig. Slutligen går innehållet i ändringsförslag 17 utanför området för de inspektioner som omfattas av direktivet och skulle således strida mot principerna i Chicagokonventionen. Det ändringsförslaget måste därför förkastas.
Herr talman, ärade ledamöter! Jag hoppas att jag har klargjort kommissionens inställning i fråga om de betänkanden som denna gemensamma debatt handlar om. Ingen tvivlar på att de betänkanden som ni kommer att anta i morgon kommer att bidra avsevärt till ökad säkerhet, effektivitet och punktlighet inom luftfartstrafiken i Europa.
Första punkten är uttalanden av rådet och kommissionen om Irak, som följs av en debatt.
Herr talman! Jag skulle vilja tacka för tillfället att dryfta detta ytterst aktuella ämne. Diskussionen äger rum vid en tidpunkt när det finns en växande uppmärksamhet kring Irak internationellt sett, och detta är en situation som snart sagt alla massmedier dagligen spekulerar kring - så även denna morgon som vi säkert alla har sett.
Det är viktigt att betona att Europeiska unionen och de europeiska länderna inte har någonting otalt med det irakiska folket. Historiskt sett har Irak bidragit i regionen på många sätt och de irakiska flyktingar som i dag lever i Europa bidrar i de flesta fall på ett positivt sätt i de länder där de bor.
1990 valde den irakiska regimen emellertid att invadera ett litet och försvarslöst grannland, Kuwait. En bred koalition av länder från hela världen stod eniga i förkastandet av detta angrepp.
Efter att det internationella samfundet, med Förenta staterna i spetsen, hade befriat Kuwait, ingick Irak en vapenvila som innehöll en rad villkor för att kriget om Kuwait skulle kunna avslutas. Här accepterade Irak bland annat att ge upp alla sina massförstörelsevapen och långdistansrobotar. Så snart Förenta nationerna kan bekräfta att Irak har infriat sina förpliktelser att förstöra befintliga lager av massförstörelsevapen och att överge utvecklingen av nya massförstörelsevapen kan sanktionerna hävas.
Tyvärr har den irakiska regimen under de senaste 12 åren valt att inte samarbeta fullt ut när det gäller avvecklingen av landets massförstörelsevapen och långdistansraketer.
1991 upprättade Förenta nationernas säkerhetsråd den första undersökningskommissionen, UNSCOM (United Nations Special Commission). Denna erbjöds fullständigt oacceptabla arbetsvillkor från den irakiska regimens sida. Det hela kulminerade 1998 när regimen nekade UNSCOM vidare tillgång till irakiskt territorium. Säkerhetsrådet upprättade genom resolution 1284 i december 1999 en ny övervakningskommitté som skulle ersätta UNSCOM, nämligen Unmovic (United Nations Monitoring, Verification and Inspection Committee). Men inte heller Unmovic har av de irakiska myndigheterna fått tillstånd till inresa i Irak på villkor som kan göra det möjligt för dem att utföra sitt uppdrag.
Under de senaste åren har Förenta nationernas generalsekreterare, Kofi Annan, gjort en ihärdig insats för att övertala den irakiska regimen att låta vapeninspektörerna utföra sitt uppdrag så att Irak skall kunna leva upp till de mer än 10 år gamla villkoren för vapenvila. Hittills har dessa ansträngningar varit fruktlösa. Irak fortsätter att ställa upp nya krav och nya villkor, och att motsätta sig att ge vapeninspektörerna obetingat och obehindrat tillträde.
Den ekonomiska och sociala situationen i Irak har sedan Gulfkriget stadigt försämrats. Barnadödligheten i centrala och södra Irak är i dag dubbelt så hög som före Gulfkriget. Näringstillståndet är generellt sett sämre, inom skolsystemet råder brist på material, och infrastrukturen och vatten- och avloppssystemen behöver renoveras och byggas ut. Irak har gått från att vara ett relativt rikt land med ekonomisk tillväxt till ett land med en skrumpnande ekonomi och en mycket kritisk humanitär situation. Nöden drabbar i synnerhet de svagaste grupperna - kvinnor, barn och fattiga, samt de grupper som inte stöder Saddam Husseins regim.
Därför ges från internationellt håll ett betydande humanitärt bistånd till Irak. Europeiska unionens katastrofbiståndsprogram, Echo, är den största enskilda givaren av humanitärt bistånd till Irak, men även FN-systemet, Internationella Röda Korset och anslutna givare är aktiva på det humanitära området.
För att man skall kunna avhjälpa de följder sanktionerna får för den civila befolkningen har programmet ?Olja mot mat? upprättats, vilket gör det möjligt för Irak att komplettera sin egen produktion av livsmedel och medicin genom import som finansieras genom landets oljeintäkter. Säkerhetsrådet föreslog programmet ?Olja mot mat? redan 1991, men på grund av irakisk motvilja och fördröjning verkställdes programmet först under december 1996. Genom säkerhetsrådets resolution 1409 av den 14 maj 2002 reviderade Förenta nationerna ?Olja mot mat?-programmet. Intäkterna från ?Olja mot mat?-programmet skall användas till livsmedel, medicin och annan utrustning till hälso- och sjukvården samt till material och leveranser för civila ändamål i Irak, häribland utrustning för underhåll av oljesektorn. Med det reviderade ?Olja mot mat?-programmet kan de flesta varor utan vidare exporteras till Irak samtidigt som kontrollen skärps för varor som kan användas för framställning av vapen, dvs. massförstörelsevapen.
Förenta nationernas säkerhetsråd bevakar det internationella samfundets ståndpunkt när det gäller Irak-frågan. Förenta nationernas generalsekreterare har i år haft flera kontakter med Iraks utrikesminister i syftet att hitta en väg ut ur det nuvarande dödläget. Den senaste kontakten ägde rum i går. Dessa ansträngningar har dock ännu inte lett till några konkreta resultat.
Europeiska unionens ståndpunkt är klar. Den uttrycktes senast i en deklaration från ordförandeskapet å Europeiska unionens vägnar den 20 maj 2002. I denna fastslås följande:
Europeiska unionen hälsar med tillfredsställelse mötena mellan Iraks utrikesminister och Förenta nationernas generalsekreterare i syfte att finna en diplomatisk lösning på frågan om massförstörelsevapen i Irak genom att säkerhetsrådets resolutioner genomförs fullt ut och genom att Irak uppfyller sina förpliktelser beträffande nedrustningen.
Europeiska unionen bekräftar den stora vikt den fäster vid att FN:s säkerhetsråds resolutioner iakttas förbehållslöst. Unionen uppmanar Irak att omedelbart efterkomma resolutionerna, i synnerhet genom att godta att inspektörerna återvänder till Irak, i enlighet med resolution 1284.
Europeiska unionen stöder utan reservationer alla ansträngningar som görs av FN:s säkerhetsråd och FN:s generalsekreterare.
Europeiska unionen välkomnar säkerhetsrådets antagande av resolution 1409 av den 14 maj 2002, som i betydande grad mildrar Förenta nationernas sanktionssystem gentemot Irak. Genom det nya programmet ?Olja mot mat? kommer Irak att tillåtas en friare import av varor med civila användningsområden, samtidigt som en strikt kontroll bibehålls när det gäller varor med dubbla användningsområden. En sådan kontroll är fortfarande nödvändig på grund av det internationella samfundets bestående oro när det gäller den potentiella användningen av sådana varor i program för massförstörelsevapen eller konventionella vapen. Europeiska unionen anmodar Irak att fullt ut samarbeta när det gäller detta nya system som bör bidra till att förbättra den humanitära situationen och framför allt gagna det irakiska folket.?
Det har under sommaren förekommit många spekulationer i den internationella pressen om ett eventuellt förestående amerikanskt angrepp mot Irak. Den amerikanska presidenten har sagt att Förenta staterna vill se ett regimskifte i Irak. Detta är vad som konkret föreligger. Presidenten har också sagt att man kommer att rådfråga sina europeiska allierade och
partners. Vi är övertygade om att så också kommer att ske.
. (EN) Herr talman! Jag vill inte bara upprepa vad ministern just har sagt i sitt heltäckande tal om orsakerna till den rådande situationen. Jag stryker därför en del av mina kommentarer som annars hade varit ganska upprepande, vilket borde göra det möjligt för ännu fler ledamöter att delta i denna exceptionellt viktiga och, rent förfarandemässiga, nästan unika debatt.
Under de senaste veckorna har Irak nämnts allt oftare - som ministern just sade - i samband med den internationella dagordningen. Det verkar hända något varje dag. Något som framstår som klart, om det i övrigt finns osäkerhet, är att risken för en ny, allvarlig kris håller på att öka. Vi har hört många viktiga uttalanden, inte minst från Washington, om hur vi skall ta itu med Irak och problemen i samband med landets innehav och utveckling av massförstörelsevapen. Många viktiga aktörer har uttryckt sina ståndpunkter, däribland de europeiska regeringarna. Jag har, i dagens tidningar, tagit del av det som sades så sent som i går.
Mot bakgrund av denna mångfald av tal och artiklar, vill jag i dag bara koncentrera mig på det som vi vet med säkerhet och det som vi borde kunna komma överens om.
För det första, som påpekades i baronessan Nicholsons utmärkta skissering av den rådande situationen i Irak, som vi diskuterade i kammaren i maj - och jag håller för övrigt med om allt som ministern sade om vår oro för Iraks folk - kan vi inte hysa något tvivel om ondsintheten hos den regering som leds av Saddam Hussein. Detta visades i det utmärkta betänkande som vi diskuterade i maj, om än, måste jag säga, med något färre närvarande ledamöter än under denna förmiddag. Fruktansvärda saker har ägt rum under Saddam Husseins 23 år vid makten: krig, aggression och ett brutalt inhemskt förtryck, däribland användningen av kemiska vapen mot hans eget folk. I detta land råder en total avsaknad av grundläggande mänskliga och medborgerliga rättigheter, och jag är övertygad om att det irakiska folket skulle få det bättre med ett nytt och annorlunda ledarskap. Jag skulle faktiskt bli överraskad om någon ansåg att folket får det bäst med detta ledarskap - detta gäller inte bara det irakiska folket, utan hela Mellanöstern och, faktiskt, hela världen. Det är inte bara hans styre som världen skulle må bättre av om det inte fanns - det finns flera andra - men det ligger sannerligen högst på listan.
För det andra, efter det att FN-inspektörerna lämnade landet 1998, antogs resolution 1284 i FN:s säkerhetsråd i december 1999, som ministern hänvisade till, genom vilken ett nytt organ för vapeninspektion inrättades, dvs. Unmovic, och i vilken man angav vad Irak måste göra för att FN:s sanktioner skall kunna upphävas. Framförallt skulle landet samarbeta med inspektörerna ?i alla avseenden?. Detta innebär att Irak skall ge inspektörer från Unmovic fullständigt tillträde till de platser och områden samt till den utrustning och de installationer som de vill undersöka, utan några som helst förbehåll.
Irak har emellertid aldrig följt denna resolution från säkerhetsrådet - på samma sätt som landet misslyckades med att samarbeta med FN under 1990-talet - man antog nio resolutioner i säkerhetsrådet - utan man vägrade ge FN-inspektörerna tillträde, eller uttryckte oacceptabla villkor för deras verksamhet. Denna kammare har alltid gett klara besked om hur viktigt man anser att det är att FN får till stånd ett bättre övergripande styre på vår drabbade planet, och jag anser inte att man kan undanta Irak från dessa överväganden.
Enligt rapporten från UNSCOM i januari 1999, finns det berättigade misstankar om att Irak håller på att utveckla massförstörelsevapen. Det är inte kommissionären för yttre förbindelser som säger detta, utan UNSCOM. Vid denna tidpunkt finns det inga bevis, även om man bör notera att den irakiska regeringen inte har hjälpt UNSCOM:s inspektörer att samla in material. När jag tänker på detta förhållande, dyker ständigt en fråga upp. Om den irakiska regeringen inte har någonting att dölja, varför ger de då inte FN-inspektörerna tillträde? Det är inte oskäligt att ställa denna fråga.
Jag tror att det är två slutsatser som utmärker sig, vilken åsikt man än företräder i samband med denna argumentation och denna debatt, som kommer att orsaka många passionerade diskussioner under de kommande veckorna och månaderna.
Nyligen inträffade fall inom unionen av problem på området för livsmedelssäkerhet
Nästa punkt på föredragningslistan är kommissionens uttalande om nyligen inträffade fall av problem på området för livsmedelssäkerhet inom unionen.
. (EN) Herr talman! Jag välkomnar detta tillfälle att få redogöra för den nyligen inträffade nedsmittningen av medroxiprogesteronacetat, eller MPA som den brukar kallas, inom foder- och livsmedelskedjan.
Jag vill betona att kommissionen förvisso ser mycket allvarligt på denna händelse. Det är helt enkelt oacceptabelt att hormoner skall kunna komma in i foder- och livsmedelskedjan.
Så, efter att vi funnit oss vara i denna beklagansvärda situation, vilka åtgärder har vi då vidtagit?
Först och främst sammankallade mina tjänsteenheter den Ständiga kommittén för livsmedelskedjan och djurhälsa till ett krismöte den 10 juli, med därpå följande möten den 16 och 24 juli. Dessa möten skedde vid sidan av den kontinuerliga kontakten mellan kommissionens tjänsteenheter och deras motsvarigheter i medlemsstaterna.
Dessa ansträngningar var väldigt framgångsrika när det gällde att minska risken för folkhälsan till ett minimum. Framgången uppnåddes emellertid till ett mycket högt pris. Man var tvungen att spåra upp och förstöra en mycket omfattande mängd foder och livsmedel. Följderna av detta har varit synnerligen kännbara i Nederländerna.
Naturligtvis undersöker man för närvarande de faktorer som har möjliggjort denna nedsmittning. Det finns emellertid särskilt två faktorer som redan nu har framträtt: för det första, tillämpningen av gemenskapslagstiftningen om förflyttning och bortskaffande av läkemedelsavfall, och för det andra, oförsiktigheten hos vissa tillverkare av djurfoder när det gäller valet av råvaruleverantörer.
Undersökningar av distributionsförloppet för den nedsmittade glukossirapen visade att den hade levererats till foderfabriker och marknadsaktörer och, i en begränsad utsträckning, till livsmedelsindustrin.
Det smittade fodret var huvudsakligen producerat för grisar, men även, i en mycket mindre utsträckning, för nötkreatur, fjäderfän, djurparks- och husdjur.
Det smittade fodret kan indelas i två grupper: en mindre mängd höggradigt smittat foder som distribuerats till 57 jordbruk i Nederländerna, och en större mängd låggradigt smittat foder.
Till följd av situationen kunde den Ständiga kommittén enas om följande åtgärder: Samtliga djur som utfodrats med höggradigt smittat foder skulle hållas under strikt offentlig kontroll. Medlemsstaterna skulle genomföra tester på enskilda djur som utfodrats med höggradigt smittat foder, och endast släppa ut dem för konsumtion om resultatet visade att det inte fanns några spår av MPA. De nederländska myndigheterna valde att destruera de grisar som utfodrats med höggradigt smittat foder, och således till fullo avlägsna dem från livsmedelskedjan.
Samtliga prov från de djur som utfodrats med låggradigt smittat foder visade negativt resultat i fråga om förekomsten av MPA och restriktionerna kunde därför hävas. Flera hundra stickprov av glukossirap, melass och djurfoder har analyserats, och som en följd därav har tusentals ton smittade råvaror och foder återkallats, beslagtagits och destruerats.
Ständiga kommitténs nästa möte planeras äga rum den 11 september. Under detta möte kommer man att gå igenom de åtgärder som medlemsstaterna vidtagit med hänsyn till MPA-smittan. Vi kan emellertid redan nu dra slutsatsen att åtgärderna varit framgångsrika när det gäller att begränsa en eventuell risk mot folkhälsan. De var även mycket framgångsrika i fråga om att avvärja ensidiga handelsrestriktioner från medlemsstaterna eller från tredje land, i synnerhet i Nederländerna.
Klart är att vi måste dra lärdom av nedsmittningen och undvika ett återupprepande. Vid rådsmötet (jordbruk) den 15 juli 2002 återupprepade jag mina uppmaningar till medlemsstaternas behöriga myndigheter för livsmedel och foder att utöva en strängare kontroll för att kunna garantera en hög nivå av hälsoskydd.
Foder- och livsmedelsoperatörer bör bli mer uppmärksamma på sitt eget ansvar inom det här området. Vi anser alla att livsmedelslagen är ett väsentligt steg framåt för skyddet av folkhälsan. I det sammanhanget är foder- och livsmedelsoperatörernas ansvar tydligt fastställt. Foderoperatörerna måste försäkra sig om att de råvaror de köper är riskfria.
Inom den närmaste framtiden ämnar kommissionen föreslå en betydande reformering av gemenskapens system för offentliga kontroller, i avsikt att skapa ett harmoniserat, samordnat och mer effektivt system för kontroller av livsmedel och foder.
Dessutom pågår det inom kontoret för livsmedels- och veterinärfrågor en brådskande undersökning av hanteringen och kontrollen inom djurfoderssektorn. Dess målsättning är att precisera hur nyligen inträffade fall av nedsmittning har kunnat ske, samt att fastställa de åtgärder som bör vidtas för att undvika att liknande händelser skall ske i framtiden.
Vidare, i avsikt att fullborda en rättslig ram för hela fodersektorn kommer kommissionen vid första bästa tillfälle att lägga fram ett nytt förslag om foderhygien.
Vår avsikt är att föreslå allmänna hygienregler för produktion, distribution och utfodring av djur, och även att utvidga registreringssystemet för foderhantering.
Under rådande omständigheter är endast de inrättningar registrerade som hanterar vissa specifika fodertillsatser. Tydligen är inte detta tillräckligt för att garantera spårbarheten i samtliga foderråvaror.
I samband med detta går man igenom en positivlista över foderråvaror i syfte att öka konsumentskyddet, något som parlamentet själv har begärt. Jag är glad över att kunna konstatera att den förstudie som efterfrågats i det närmaste är färdig. Ni kommer att erhålla rapporten över våra analyser innan årsskiftet.
Å andra sidan uppstår frågan om gemenskapslagstiftningen inom avfallssektorn är tillräckligt eftertrycklig och vederbörligen införlivad.
Jag vill påminna er om det faktum att om man hade tillämpat avfallslagstiftningen på ett korrekt sätt när det gällde MPA, så skulle en händelse av detta slag ha förhindrats.
Jag underrättade min kollega, kommissionär Wallström, så snart det stod klart att problemet gällde läkemedelsavfall. Diskussioner har ägt rum, och pågår fortfarande, tillsammans med sakkunniga inom avfallsområdet från medlemsstaterna.
En lärdom som vi kan dra från denna händelse är att det finns ett behov av en närmare samordning och samverkan mellan de myndigheter som ansvarar för avfallssektorn och de som ansvarar för foder- och livsmedelssäkerhet.
Myndigheterna i de medlemsstater som var inblandade i denna händelse har uppmanats att lämna all relevant information för att möjliggöra en bedömning av fallet ur ett miljömässigt perspektiv. På grundval av den bedömningen kommer kommissionen att vidta alla ytterligare åtgärder som anses nödvändiga.
Slutligen säger det sig självt att händelser som denna endast bidrar till att underminera våra ansträngningar att återupprätta ett konsumentförtroende inom livsmedelsförsörjningen. Vi behöver öka våra ansträngningar, inte bara i fråga om lagstiftningen, utan också när det gäller tillämpning och kontroll, för att sådana händelser skall höra till det förflutna.
Innan jag börjar vill jag vidarebefordra talmannens ursäkt för att han inte är här i dag. Han befinner sig på Irland i personliga angelägenheter.
Nästa punkt på föredragningslistan är det slutgiltiga förslaget till föredragningslista som utarbetats av talmanskonferensen vid sammanträdet den 19 september 2002 i enlighet med artikel 110 och 110a i arbetsordningen. Följande förändringar har föreslagits:
Jag har mottagit en begäran från Gruppen Europeiska enade vänstern/Nordisk grön vänster att tidigarelägga rådets och kommissionens uttalanden om Mellanöstern.
Herr talman! Jag anser att det är en fråga om sunt förnuft. Den som följer arbetet i min grupp känner till den vikt vi lägger vid frågan om den internationella brottmålsdomstolen. Efter de händelser som nyss inträffat i Ramallah då det palestinska högkvarteret bombades och omringades måste naturligtvis denna fråga få företräde. Därför förefaller mig det förslag som ni nyss framlagt, nämligen att inleda onsdagseftermiddagen med frågan om Mellanöstern, synnerligen lämpligt.
Herr talman! Min grupp håller med om den ändring av föredragningslistan som GUE/NGL-gruppen föreslagit. Men med tanke på allvaret i de händelser vi nu genomlever skulle jag för det första vilja tillägga att vi tar till oss och stöder det uttalande den höga representanten för GUSP, Solana, gjorde den 20 september. För det andra skulle jag vilja be er - eftersom det inte finns någon specifik resolution föreslagen om denna fråga - att för parlamentets räkning förmedla den resolution som antogs i april. För det tredje anser min grupp att man under nuvarande omständigheter bör dra tillbaka de två hoppingivande ändringsförslagen som lagts fram till Broks betänkande om läget i Mellanöstern.
Herr talman! Jag skulle i min grupps namn bara vilja säga att vi inte har något emot denna ändring i föredragningslistan. Såvitt vi förstår kommer ändringen dessutom göra det möjligt för den danska utrikesministern att närvara under debatten och att rådet i och med det kan delta.
När det gäller resolutionen håller jag med om den oro Barón uttryckt. Jag håller också med om de anmärkningar den höga representanten för GUSP gjort, och jag skulle vilja signalera att Broks betänkande innehåller ett antal stycken där parlamentets uppfattning om läget i Mellanöstern kommer till uttryck.
Herr talman! Jag vill bara säga att jag stöder Wurtz förslag. Eftersom alla instämmer är det onödigt att utveckla saken närmare.
Herr talman! Som jag har nämnt förut: på en anslagstavla utanför mitt kontor, där diverse affischer finns uppsatta, har någon skrivit följande mening: ?Chypre appartient aux Turcs? (Cypern tillhör turkarna). Till ert förfogande har jag den relevanta kopian som jag skulle kunna överlämna. I Grekland, herr talman, skyddas jag av polisens antiterroriststyrka eftersom jag anses utgöra föremål för de grekiska terroristerna. Här i Strasbourg anser jag att meningen i fråga utgör ett indirekt hot, med hänsyn till att jag är vice ordförande i den gemensamma parlamentarikerkommittén EU-Cypern. I min egenskap som sådan, men även som grekisk parlamentsledamot, stöder jag naturligtvis Cyperns anslutning till Europeiska unionen, trots motståndet från Turkiet, vars militär redan ockuperar 40 procent av landets territorium.
Jag ställer mig nu frågan hur jag kan skydda mig från det hot som denna incident utan tvekan utgör ...
Om ni sänder dokumentet vidare till berörda enheter kommer det att vidarebefordras till parlamentets säkerhetstjänst för utredning.
Herr talman! Jag har översänt en rapport från kommissionen om dess disciplinnämnd till sammanträdestjänsten. Rapporten är ett häpnadsväckande vittnesbörd på kommissionens oförmåga att hantera sina interna angelägenheter, för att inte tala om Europas medborgares.
Under de senaste fem åren har 40 åtgärder vidtagits mot personer som befunnits skyldiga till sammanlagt 48 överträdelser. Trots de fall av våldtäkt, bedrägeri, barnpornografi, missbruk av medel, trakasserier, stöld, förfalskning, slag med skada som följd, korrupt beteende, aggression, korruption och intressekonflikter som har anmälts enligt rapporten, har endast en person sagts upp under de senaste fem åren. Kommissionen är helt klart oförmögen att genom sina interna disciplinära förfaranden vidta lämpliga åtgärder mot anställda som begår avskyvärda och i vissa fall straffbara handlingar.
Parlamentet måste få veta att de personer som är ansvariga för detta misslyckande själva har avsatts från sina befattningar. Vilka omedelbara åtgärder kommer att vidtas för att förbättra förfarandet, och vilka polisiära åtgärder har genomförts till följd av dessa överträdelser under de senaste fem åren? Jag begär att ni hänvisar den här frågan till ordförande Prodi som ett brådskande ärende.
Ert yttrande har noterats, vi har ert dokument och kommer att vidarebefordra det till herr Prodi.
Första punkten på föredragningslistan är en omröstning om begäran om brådskande förfarande avseende
förslaget till rådets beslut om ytterligare makroekonomiskt stöd till Förbundsrepubliken Jugoslavien (KOM(2002) 436 - C5-0401/2002 - 2002/0192(CNS))
förslaget till rådets beslut om ytterligare makroekonomiskt stöd till Bosnien och Hercegovina (KOM(2002) 437 - C5-0402/2002 - 2002/0193(CNS)).
Herr talman! Av skäl som har med förfarandena att göra ansåg utskottet för industrifrågor, utrikeshandel, forskning och energi först att det inte var rätt att tillämpa det brådskande förfarandet, eftersom detta är tredje eller fjärde gången som rådet föreslår att vi skall tillämpa det brådskande förfarandet när det gäller de här frågorna, när det snarare är rådet som bör lägga fram förslagen i tid för att parlamentet skall kunna uttala sig inom sedvanliga tidsfrister.
Med tanke på den rådande situationen i Bosnien och Hercegovina och Förbundsrepubliken Jugoslavien och med beaktande av att detta kommer att vara den sista gången som vi godkänner att ett brådskande förfarande skall tillämpas - vi begär att kommissionen och rådet agerar enligt normala förfaranden nästa gång - är vi dock beredda att godkänna att det brådskande förfarandet tillämpas för de här förslagen.
. (EN) Herr talman! Kommissionär Patten skickade i går en skrivelse till parlamentets talman, i vilken han uppmanade parlamentet att, så snabbt som möjligt, anta tilläggs- och ändringsbudget nr 4, för att få till stånd budgeteringen av de 70 miljoner euro som skall gå till Afghanistan. Den kompletterande finansieringen är förenlig med den utfästelse som kommissionen gjorde i Tokyo i januari i fjol.
Vid trepartsmötet som hölls i går kväll mellan kl. 21.00 och 22.30, kom företrädarna för parlamentet och rådet överens om att tilläggs- och ändringsbudget nr 4 borde antas så snabbt som möjligt, vilket rådet redan hade godkänt. Kan jag, på grundval av skrivelsen från kommissionär Patten, få be er att bedöma omröstningen om tilläggs- och ändringsbudget nr 4 som brådskande, så att vi kan anta den under denna sammanträdesperiod? Om så blir fallet, kommer vi att sammankalla ett möte i budgetutskottet kl. 10.30 i dag. Jag vill därför informera de kolleger som inte redan vet det, att budgetutskottet har ett möte kl. 10.30 i dag, i stället för mötet mellan samordnarna som skulle ha ägt rum.
Så snart som ert utskott lägger fram betänkandet kan det sättas upp på föredragningslistan. Eftersom det inte finns några problem, kommer vi att ta itu med det i veckan.
Nästa punkt på föredragningslistan är betänkandet (A5-0289/2002) av Sjöstedt för utskottet för miljö, folkhälsa och konsumentfrågor om förslaget till Europaparlamentets och rådets förordning om gränsöverskridande förflyttning av genetiskt modifierade organismer (KOM(2002) 85 - C5-0079/2002 - 2002/0046(COD)).
. Herr talman! Ledamöter av Europaparlamentet! Först vill jag gärna tacka Jonas Sjöstedt som är föredragande i ärendet och som har gjort en gedigen insats på detta komplicerade område. Detta område är viktigt inte bara för oss här i Europa utan också för resten av världen, i synnerhet för våra partner i utvecklingsländerna.
Som ni säkert känner till är det protokoll som vi skall behandla i dag kopplat till Europeiska gemenskapens nyligen genomförda ratificering av Cartagenaprotokollet om biosäkerhet. Det övergripande syftet med detta FN-avtal är att fastställa gemensamma regler för gränsöverskridande förflyttning av genetiskt modifierade organismer med målet att skapa ett globalt skydd för den biologiska mångfalden och för människors hälsa.
Europeiska unionen måste uppfylla sina internationella förpliktelser. Därför måste vi införliva bestämmelserna i protokollet om biosäkerhet i vår lagstiftning. Detta förslag kompletterar gemenskapens befintliga regelverk i synnerhet i fråga om export av genetiskt modifierade organismer, så att det bättre överensstämmer med bestämmelserna i protokollet om biosäkerhet.
Förslaget består av följande huvuddelar. För det första: skyldigheten att anmäla export av genetiskt modifierade organismer som är avsedda för avsiktlig utsättning i miljön. För det andra: skyldigheten att informera våra internationella partner om gemenskapens metoder, lagstiftning och beslut om genetiskt modifierade organismer samt om oavsiktlig utsättning av sådana organismer. För det tredje: en uppsättning regler som skall användas för att identifiera genetiskt modifierade organismer för export. Dessa regler överensstämmer med den senaste utvecklingen inom gemenskapslagstiftningen om genetiskt modifierade organismer, i synnerhet med bestämmelserna i utkastet till förordning om spårbarhet och märkning.
I det nuvarande förslaget finns inga nya särskilda gemenskapsbestämmelser rörande import eller förflyttningar av genetiskt modifierade organismer mellan medlemsstaterna som även i framtiden kommer att omfattas av befintlig gemenskapslagstiftning. Jag vill kraftfullt betona hur viktigt det är att arbetet fortskrider snabbt med detta förslag. EU har spelat en nyckelroll i de internationella förhandlingarna ända sedan de startade. Vi måste visa att det inte råder något tvivel om att vi kommer att uppfylla våra åtaganden och att vi kommer att kunna genomföra protokollet fullt ut så snart det träder i kraft.
. Herr talman! När Cartagenaprotokollet antogs för ett par år sedan var det ett stort framsteg både för Europeiska unionen och för EU-länderna. Protokollet baseras på försiktighetsprincipen och respekterar staters rätt att ha striktare nationella regler för handeln med genetiskt modifierade produkter. Protokollet är ett viktigt exempel på hur globala handelsregler kan ha miljö- och konsumentskydd som utgångspunkt. Detta utgör ett positivt alternativ till delar av Världshandelsorganisationens praxis.
Med antagandet av det lagförslag vi nu diskuterar skall Cartagenaprotokollet bli EU-lag. Vid import skall befintliga EU-regler gälla, men detta förslag reglerar exporten från EU. Det är bråttom att anta reglerna. Antalet länder som har ratificerat protokollet ökar så att det snart formellt kan träda i kraft. Genom att anta denna lagstiftning kan EU bli ett positivt exempel på området på den globala nivån. Vi i parlamentet vill gärna samarbeta nära kommissionen och rådet för att se till att dessa lagar färdigställas så fort som möjligt.
Som föredragande anser jag att kommissionens förslag till lagstiftning har flera svagheter. På viktiga områden går förslagen inte lika långt som själva Cartagenaprotokollet, och på andra områden skapar förslagen onödiga oklarheter. Därför föreslår jag och utskottet för miljö, folkhälsa och konsumentfrågor skärpningar på en rad punkter. Inga utsäden eller produkter som inte är godkända för bruk inom Europeiska unionen skall kunna exporteras. Undantag skall bara kunna göras för utsäden av exempelvis klimatskäl. Vi kan inte ha olika mått på säkerhet och konsumentskydd för oss och för andra. För att en export skall kunna godtas skall det krävas att det importerande landet uttryckligen har godkänt importen. Ett icke-svar skall aldrig kunna tolkas som en tillåtelse, vilket faktiskt är fallet i kommissionens lagförslag. Inte minst gäller detta länder med begränsad teknisk kapacitet på området, då det är avgörande att se till att de verkligen förordar och kan hantera importen. Ansvarig för anmälan skall alltid vara den faktiska exportören. Detta är viktigt för att undvika oklara ansvarsförhållanden. Det är också bättre i linje med vad Cartagenaprotokollet faktiskt föreskriver.
Europeiska unionen skall i de fortsatta förhandlingarna inom Cartagenaprotokollets ram stödja förslag om internationella regler som klarlägger företagens juridiska ansvar. Allmänhetens rätt till information om vad som exporteras måste klarläggas och stärkas samtidigt som respekten för berättigade företagshemligheter bibehålls. EU:s regelverk måste också tydligt klargöra att export till andra länder alltid måste respektera de striktare regler som dessa länder har rätt att införa, helt i enlighet med Cartagenaprotokollet.
Jag hoppas därför att en så stor del som möjligt av ändringsförslagen från utskottet för miljö, folkhälsa och konsumentfrågor samt de ändringsförslag som lagts fram av GUE/NGL-gruppen, Verts/ALE-gruppen och PSE-gruppen gemensamt skall antas. Jag vill också tacka ansvariga tjänstemän på kommissionen för ett mycket gott samarbete. Jag tackar även mina kollegor i utskottet för miljö, folkhälsa och konsumentfrågor.
Herr talman, fru kommissionär, ärade kolleger! Europeiska unionen undertecknade Cartagenaprotokollet om biosäkerhet år 2000. Denna internationella överenskommelse skall nu införlivas i gemenskapsrätten, och detta skall ske så snabbt som möjligt.
Syftet med protokollet är att vid handel med levande genetiskt modifierade organismer (GMO) med hjälp av internationella bestämmelser undvika de negativa effekterna på den biologiska mångfalden och på människors hälsa. Detta reglerar en säkrare vidarebefordran, hantering och användning av GMO, varvid tyngdpunkten ligger på gränsöverskridande förflyttning. För detta skall det finnas ett förfarande där importlandet först lämnar sitt godkännande, med kännedom om sakläget. I fråga om GMO som är ämnat att användas direkt som livsmedel och djurfoder respektive till förädling, bör anmälningar göras till kommissionen respektive till förmedlingscentrumet för biosäkerhet.
uttalanden av rådet och kommissionen - Slutsatser från FN:s världstoppmöte om hållbar utveckling,
betänkandet (A5-0237/2002) av Hulthén för utskottet för miljö, folkhälsa och konsumentfrågor om meddelandet från kommissionen om genomförandet av första delen av det europeiska klimatförändringsprogrammet (KOM(2001) 580 - C5-0164/2002 - 2002/2072(COS)).
Det gläder mig särskilt att i inledningen till denna debatt kunna ge ordet till ordförande Haarder, vår kollega och Europaparlamentets vice talman, som här kommer att uttala sig som företrädare för rådet i sin egenskap av rådets tjänstgörande ordförande.
. (DA) Herr talman! Tack så mycket för detta ytterst vänliga välkomnande. Världstoppmötet i Johannesburg ägde rum mellan den 26 augusti och den 4 september 2002. Det var ett mycket stort deltagande från parlament, frivilligorganisationer och näringslivet. Det danska ordförandeskapet - den danska miljöministern - lade mycket stor vikt vid att hålla en nära kontakt med deltagarna från Europaparlamentet. Det tror jag att flera av er som nu är närvarande kan bekräfta.
Jag skulle vilja berömma Europaparlamentet för Lannoyes betänkande som antogs under april. Det var ett viktigt dokument i den samlade processen. Vi stod inför en enorm utmaning. Som ledande aktör skulle vi främja de synpunkter som fastställdes på rådets tidigare möten för miljö-, utvecklings- och utrikesministrar och i Sevilla. Vi skulle åstadkomma ett bra resultat, få största möjliga inflytande, och det var inte så lätt med tanke på de många synpunkter och divergerande intressen som vi alla är medvetna om existerar.
Beslutet att toppmötet skulle avhållas fattades som bekant av Förenta nationernas generalförsamling under hösten 2000, samma år som man under Millenniumtoppmötet antog de åtta millenniummålen om en minskning av fattigdomen fram till år 2015. Mandatet från generalförsamlingen inför Johannesburg bestod bl.a. i att fastställa nya utmaningar och möjligheter till en hållbar utveckling, samt politiska åtgärder och medel för att stödja utvecklingsländerna och länder med övergångsekonomier i deras strävanden.
Parallellt med förberedelseprocessen inför Johannesburg hölls två andra internationella möten på ministernivå: WTO:s ministerkonferens i Doha i november 2001 där agendan för förhandlingsrundan om handel och utveckling antogs, och konferensen för finansiering av utveckling i Monterrey i mars där man ingick en historisk överenskommelse om finansiering och sunt styrelseskick. Samtidigt kom - för första gången på många år - nya substantiella löften om bistånd från de rika länderna. Dessa löften kommer från 2006 att innebära en ökning av det totala biståndet med cirka 25 procent om året.
Det fanns inom Europeiska unionen starka önskemål om att man skulle fastställa mål för utvecklingen på en rad områden som inte täcks av millenniummålen eller av tidigare beslut. Vi hade önskemål om att man skulle hålla fast vid tidigare uppnådda resultat när det gäller de mänskliga rättigheterna, arbetstagarnas rättigheter, jämställdhet och sunt styrelseskick, och vi hade önskemål om att garantera en effektiv uppföljning.
Vi fick på en rad punkter våra önskemål uppfyllda och jag kommer nu att nämna de väsentligaste.
När det gäller globaliseringen fäste vi vikt vid att återspegla de positiva möjligheterna med denna och vid att understryka den sociala dimensionen och företagens ansvar.
Vi fastställde att fattigdomsbekämpning är av avgörande betydelse för en hållbar utveckling i ett sammanhang som omfattar såväl en ökning av välståndet som tillgång till rent dricksvatten, sanitära anläggningar, energi, bättre hälsa och jämlikhet.
Vi upprättade en rad konkreta och tidsbestämda mål inom områdena för fattigdom, hälsa, miljö och naturresurser. Till de mest betydelsefulla hör målet att halvera andelen människor utan tillgång till grundläggande sanitära anläggningar före 2015. Det skall ses som ett komplement till millenniummålet att före 2015 halvera andelen människor utan tillgång till rent dricksvatten. Vidare antogs mål om att före 2015 återupprätta och reglera fiskebestånd som kan garantera ett hållbart fiske, att före 2020 garantera ett absolut minimum av risker och skadeverkningar på hälsa och miljö vid produktion av kemikalier, och att före 2010 väsentligt minska problemet med den minskande biologiska mångfalden.
Till detta kommer en överenskommelse om att upprätta ett tioårigt ramprogram för hållbar produktion och konsumtion som tar itu med den helt avgörande problemställningen rörande en frikoppling mellan ekonomisk tillväxt och miljöförstöring.
De svåraste förhandlingarna gällde utan tvekan målet beträffande förnybara energikällor. På grund av motstånd från i synnerhet Förenta staterna, Japan och OPEC-länderna antogs inte något konkret tidsbestämt mål, men vi fick fram ett mål om att snarast öka den globala andelen när det gäller förnybara energikällor. Det är dock värt att notera att det är första gången vi på ett internationellt toppmöte har lyckats få ett så starkt tillkännagivande till förmån för förnybara energikällor. Det är det starkaste tillkännagivande som hittills har antagits. Dessutom lade Europeiska unionen i samarbete med en rad andra länder fram en förklaring om att arbeta vidare med frågan.
Med dessa mål och målsättningar från Johannesburg har tillsammans med millenniummålen en konkret dagordning upprättats för de kommande 10-15 årens arbete med nationella, regionala och internationella insatser.
Vi fick bekräftelse på löftena om handel och subventioner från Doha som handlar om att öka marknadstillgången för utvecklingsländer och stödja det gradvisa borttagandet av subventioner som snedvrider handeln. Johannesburg innebar en starkare politisk fokusering på själva WTO-processen och på dess betydelse för utvecklingsländerna. Under de kommande förhandlingarna har vi således en stark förpliktelse att leva upp till dessa förväntningar.
Vi fick bekräftelse på överenskommelsen från Monterrey om utvecklingsfinansiering och betydelsen av ett sunt styrelseskick för att attrahera investeringar och finansiering. De biståndsgivare som lämnat nya löften om finansiering i Monterrey bekräftade detta. Dessutom tog en rad länder inom Europeiska unionen under toppmötet initiativ till att gemensamt ta fram ytterligare frivilliga bidrag på ca 80 miljoner US-dollar för att höja den globala miljöfonden till den nivå 3 miljarder US-dollar som var det ursprungliga målet för denna påfyllning.
Slutligen slog vi fast att den sociala dimensionen skall främjas och att man skall hålla fast vid det samförstånd man tidigare nått beträffande kvinnors roll, rättigheter och lika ställning. Europeiska unionen lade fram en förklaring om detta då frågan om kvinnors roll inte fick en så framskjuten placering som vi helst hade velat se.
Det läggs stor vikt vid det nationella ansvaret för ett sunt styrelseskick, och vid respekten för de mänskliga rättigheterna och de grundläggande friheterna. Man lyckades hålla fast vid att de nationella strategierna om hållbarhet - som kan formuleras som fattigdomsstrategier - skall vara klara att genomföras 2005. Jag får för övrigt tillägga att ursprungsbefolkningarna också nämndes i förklaringen.
När det gäller partnerskap kom man överens om ett starkare samspel mellan offentliga aktörer, privata organisationer och privata företag vid genomförandet av de uppställda målen. Europeiska unionen lanserade dessutom två nya ambitiösa initiativ inom prioritetsområdena vatten och energi, nämligen de så kallade ?Livets vatten? och ?Hållbar energi för fattigdomsbekämpning?.
Jag håller med Europaparlamentet om att det avgörande är genomförandet, att omvandla ord till handling. I Johannesburg skapades drivkraften för ett mer effektivt genomförande av dagordningen för hållbar utveckling. Den privata sektorn gör sig gällande i allt större utsträckning. Det kom ett tydligt uttalande från företagen om att de har ett ansvar för lokalsamhällen och för miljön i sina investeringar och i sin produktion.
Den internationella uppföljningen kommer att ske i Förenta nationernas regi. Detta är en viktig fråga som man bör arbeta vidare med och även Världsbanken och Världshandelsorganisationen bör involveras.
Orden måste omvandlas till handling. Ordförandeskapet kommer att lägga stor vikt vid en effektiv uppföljning av både den interna och den globala dimensionen av Europeiska unionens förpliktelser när det gäller genomförandet av en hållbar utveckling. I detta sammanhang åligger oss en särskild förpliktelse att följa upp våra egna initiativ rörande vatten och energi.
Slutligen, herr talman, skulle jag vilja nämna att det i går hölls ett ASEM-toppmöte mellan 25 europeiska och asiatiska stats- och regeringschefer. Detta toppmöte förbereddes under ett möte mellan ekonomiministrarna från samma länder under mitt ordförandeskap i torsdags, och jag vill gärna nämna att stora delar av den dagordning vi har dryftat här även diskuterades med våra asiatiska partner. Man beslutade att inleda en rad förberedande aktiviteter mellan Europeiska unionen och Asien, så att vi kan vara säkra på att nå framsteg i Cancún och på andra ställen där vi skall fortsätta med WTO-processen. Till sist skulle jag vilja säga att det är viktigt att vi i Europa gör oss redo i dessa frågor. Visst är vi de stora men vi har behov av partners som vill uppnå samma saker som vi själva. Det är mycket glädjande för mig och kommissionär Pascal Lamy att vi nådde så långt som vi gjorde med våra asiatiska kolleger i förra veckan och i går. Jag anser därför att det finns anledning till ett visst mått av optimism när det gäller möjligheten till betydelsefulla framsteg även under de kommande åren.
. (EN) Herr talman! Vi välkomnar detta tillfälle att redogöra för kommissionens bedömning av resultatet av världstoppmötet om hållbar utveckling i Johannesburg, som avslutades för tre veckor sedan.
Det är på sätt och vis något tidigt att göra en slutlig bedömning av resultatet. Tiden och våra egna ansträngningar kommer att utvisa om detta toppmöte har lyckats där mötet i Rio de Janeiro inte gjorde det. Som vi sade upprepade gånger i slutet av förhandlingarna: vi har orden, och det är nu allas vår plikt att omvandla dessa ord till effektiv handling.
Årsrapporten om Europeiska ombudsmannens verksamhet 2001 - Överläggningar i utskottet för framställningar 2001-2002
betänkandet (A5-0267/2002) av Wyn för utskottet för framställningar om årsrapporten om Europeiska ombudsmannens verksamhet (C5-0296/2002 - 2002/2086(COS)), och
betänkandet (A5-0271/2002) av Koukiadis för utskottet för framställningar om överläggningarna i utskottet för framställningar under parlamentsåret 2001-2002 (2002/2019(INI)).
. (EN) Fru talman! Den 1 september 1995 inledde Europeiska ombudsmannens kansli sitt arbete. Sedan dess och fram till den 15 september 2002 tog kansliet emot 10 535 klagomål, varav 10 437 har behandlats.
Vi har utfört 1 385 fullständiga undersökningar, varav 19 var undersökningar på eget initiativ. 1 149 av dessa fall gällde kommissionen, 137 fall gällde Europaparlamentets administration, 53 gällde rådet och 12 gällde Europeiska investeringsbanken.
Om vi ser till resultaten, så löstes 345 fall av den berörda institutionen, sedan ombudsmannen hade informerat den om klagomålet.
I 206 fall gjordes en kritisk anmärkning, i 48 fall resulterade undersökningen i ett förslag till förlikning eller ett förslag till vänskaplig förlikning, varav de flesta innebar en framgång för klaganden.
I sex fall riktades en särskild rapport till Europaparlamentet, i fyra av dessa fall har parlamentet godkänt ombudsmannens rekommendationer, och två andra fall är ännu inte avgjorda.
I 659 fall resulterade en grundlig utredning i att ombudsmannen kom fram till att det inte förelåg något administrativt missförhållande i institutionens verksamhet.
I de fall som ligger utanför ombudsmannens ämbetsområde försöker vi alltid anvisa klaganden ett annat organ som kan behandla ärendet. Vi rådde klaganden att vända sig till nationella eller regionala ombudsmän, eller göra en framställning till ett nationellt eller regionalt parlament, i 2 293 fall, att göra en framställning till Europaparlamentet i 884 fall och att vända sig till kommissionen i 913 fall.
Genom åren har det höjts kritiska röster och sagts att ombudsmannen inte är tillräckligt känd, och att resultaten för medborgarna är otillfredsställande, eftersom institutionerna vare sig samarbetar eller respekterar sin skyldighet att tillhandahålla en god förvaltning. Vissa kritiska röster har även gjort gällande att uppdraget är för snävt och att Europeiska ombudsmannen borde behandla klagomål som gäller gemenskapsrätten var än i unionen denna tillämpas eller till och med vara en folktribun, alltid redo att fördöma orättvisor var än de inträffar.
Den Europeiska ombudsmannen är säkerligen en av de mest kända ombudsmannainstitutionerna i världen. Vår informationskampanj förs på 12 språk och riktar sig till 350 miljoner medborgare och invånare i 15 medlemsstater. Vi har besökt varje medlemsstat, utfärdat pressmeddelanden, gett ut informationsbroschyrer samt hållit många föreläsningar och seminarier för att sprida information om vårt arbete.
Ett av de effektivaste sätten att kommunicera med en så stor krets är över Internet. Det finns omkring 2 500 webbplatser som har en fungerande länk till Europeiska ombudsmannens webbplats och nästan 42 procent av klagomålen lämnas nu in elektroniskt.
Den jämna ökningen av antalet klagomål är det bästa beviset för att ombudsmannen blir alltmer välkänd. Nästan 200 nya klagomål inkommer varje månad, en ökning med nästan 300 procent jämfört med det första hela året av samarbete, 1996.
Resultaten av ombudsmannens arbete för europeiska medborgare är också imponerande. Förutom att nå gottgörelse i enskilda fall, har vi åstadkommit viktiga förbättringar i institutionernas allmänna sätt att fungera. Tre av dessa förtjänar en särskild förklaring.
För det första övertalade vi institutionerna och några organ, inklusive Europeiska centralbanken och Europol, att förbättra allmänhetens tillgång till deras handlingar.
För det andra, en undersökning på eget initiativ ledde till att 17 institutioner och organ införde kodexar för god förvaltning, baserade på ett utkast från ombudsmannen. Som en följd av en särskild rapport antog Europaparlamentet i fjol en reviderad version av kodexen för god förvaltningssed. Vi har distribuerat denna förbättrade version av kodexen vitt och brett inom institutionerna och till europeiska medborgare, vars rätt till god förvaltning den är ett uttryck för. I enlighet med Europaparlamentets anvisningar använder vi kodexen för att avgöra huruvida det föreligger ett administrativt missförhållande.
Den tredje framgången gäller stadgan om de grundläggande rättigheterna, som proklamerades i Nice i december 2000. Ombudsmannen föreslog att stadgan skulle inkludera rätten till god förvaltning. Detta togs med som artikel 41 i stadgan.
Ombudsmannen har aktivt stött en fullständig och korrekt tillämpning av stadgan. Unionens institutioner proklamerar högtidligt för medborgarna att stadgan är ett uttryck för deras grundläggande rättigheter. Ombudsmannen betraktar därför institutionernas underlåtenhet att respektera dessa rättigheter i sin egen verksamhet som ett administrativt missförhållande.
Dessutom inbegriper ombudsmannens förslag till konventet för EU:s framtid idén att stadgan bör vara rättsligt bindande var än gemenskapsrätten tillämpas.
Tvärtemot vad de kritiska rösterna säger förtjänar institutionerna och organen beröm för deras, i stort sett samarbetsvilliga, hållning gentemot ombudsmannen. De har för det mesta lämnat ordentliga, fullständiga och skyndsamma svar på ombudsmannens undersökningar och varit beredda att acceptera ombudsmannens vänskapliga förlikningar och förslag till rekommendationer.
Det har bara uppstått problem i ett litet antal fall. I ett fall som gällde tillgång till information avvisade kommissionen ombudsmannens förslag till rekommendation och har underlåtit att följa Europaparlamentets resolution till stöd för ombudsmannen. Jag beklagar att detta fall tycks var en del av en mera allmän tendens att missbruka reglerna för skydd av personuppgifter för att stoppa eller upphäva utfästelsen om öppenhet.
De flesta institutionerna och organen har även antagit en kodex för god förvaltningssed. Jag kan fortfarande inte förstå varför parlamentets resolution från september 2001, där man kräver en europeisk förvaltningslag, inte har fått någon effekt.
Jag anser att en enhetlig regelsamling som gäller för samtliga institutioner och organ bara kan förbättra unionens förhållande till sina medborgare.
Jag beklagar även att tjänsteföreskrifterna upprätthåller det förlegade kravet att tjänstemän måste inhämta förhandsgodkännande för att offentliggöra något.
Jag medger att Europeiska ombudsmannens ämbetsområde är begränsat. Jag har konsekvent vidhållit uppfattningen att det behövs ett nätverk av ombudsmän och utskott för framställningar för att övervaka medlemsstaternas tillämpning av gemenskapsrätten. Vi har byggt upp ett sådant nätverk, för att utbyta information, ge råd och se till att klagomål riktas till den mest behöriga instansen.
En vidareutveckling av nätverket skulle kunna hjälpa kommissionen, som fördragens väktare, att koncentrera sina resurser på de principiellt viktigaste frågorna.
Under natten mellan den 26 och 27 september 2002, sjönk ett senegalesiskt fartyg, Le Joola, nära den senegalesisk-gambiska kusten, med mer än 1 000 människor ombord. I dag, nästan två veckor senare, har man funnit 476 kroppar i havet och fortfarande saknas 500.
På parlamentets vägnar har jag skrivit och gett uttryck för våra uppriktiga kondoleanser till Senegals president Wade och bett honom framföra vårt deltagande till offrens anhöriga. Det är viktigt att vi i dag, i ett högtidligt ögonblick i tystnad, visar vår respekt för de döda och de sörjande och att vi, från det nordliga halvklotet, ansluter oss till denna afrikanska tragedi, som en gest av uppmuntran och solidaritet att Syd är av betydelse för oss. Jag ber er iakttaga en tyst minut.
Förra söndagen, den 6 oktober 2002, i Amsterdam, avled efter en lång tids sjukdom Hans Kunglig Höghet Prins Claus von Amsburg, make till Nederländernas drottning Beatrix. Prins Claus engagerade sig för det nederländska samhället med styrka, allvarsamhet, hängivenhet och, när så var lämpligt, med humor.
Vi är väl medvetna om hans hängivenhet för det internationella utvecklingssamarbetet. Jag skulle vilja informera kammaren och våra nederländska kolleger att jag, på era vägnar och på deras vägnar, har vidarebefordrat våra uppriktiga kondoleanser till hennes majestät drottning Beatrix och till det nederländska folket.
Det danska ordförandeskapet, representerat av Haarder, minister för EU-frågor, har uttryckt sin tjänstvillighet att, på rådets vägnar, göra ett uttalande angående situationen Irak. Det är med kort varsel som Haarder och det danska ordförandeskapet har åtagit sig detta. Jag vill på parlamentets vägnar tacka rådet och personligen tacka herr Haarder för att ha gjort det.
Den första punkten på föredragningslistan är kommissionens rapport om framstegen inför utvidgningen. Före lunch i dag godkände Europeiska kommissionen dessa rapporter. Genom att ha godkänt och offentliggjort kandidatländernas rapporter, är vi nu ett betydande steg närmare en europeisk union i sann kontinental skala.
Vi går in i slutskedet av den process som satte igång med sådan inspiration för nästan tretton år sedan, i samband med Berlinmurens fall. Våra medlemsstater, och inte bara kandidatländerna, måste var för sig och gemensamt mobilisera den nödvändiga politiska viljan för att övervinna de sista kvarvarande hindren. I denna kammare är vi fast beslutna att anstränga oss till det yttersta för att se till så att kammaren, i den mån den kan, skall bidra till att avlägsna eventuella återstående hinder från och med nu och fram till toppmötet i Köpenhamn i december.
För Europa utgör denna utvidgning en extraordinär och enastående handling av försoning, läkning och möjligheter. Det är första gången på tusen år som vi i denna gamla världsdel, av fri vilja hos ett fritt och suveränt folk, kommer att gå samman, varken tvingade med kniven mot strupen eller av en gevärspipa, eller av någon annan förtryckande makt, utan genom förnuft, övertygelse och delade värderingar. Dagens debatt är en viktig anhalt i denna övning.
Jag skulle särskilt vilja ge en hyllning åt Europeiska kommissionen och dess tjänsteavdelningar, till alla dem inom ledande befattningar, och till dem inom den offentliga sektorn i kandidatländerna, som har engagerat sig i ett sådant utomordentligt förändringsarbete. Kommissionen kommer att fortsätta att ha en central roll i att leda denna övning fram till slutet. Vi närmar oss en tid då vi, den politiska gruppen, måste ta oss an våra politiska förpliktelser och nå ut till allmänheten när det gäller samförståndskalkylen.
. (IT) Herr talman, ärade parlamentsledamöter! I dag känns det extra högtidligt att ta till orda inför denna parlamentariska församling.
I början av min mandatperiod lovade jag er att utvidgningen skulle bli den allra viktigaste prioriteringen för min kommission, att min kommission skulle bli en utvidgningskommission, eftersom unionens utvidgning innebär att konsolidera ett område för fred, säkerhet och demokrati på kontinental nivå. I dag, tre år senare, står jag återigen inför er för att säga att vi har uppfyllt det löftet: kommissionen har gjort sitt arbete; kommissionen har hållit vad den lovade.
Efter en grundlig analys av de framsteg som gjorts av kandidatländerna kan jag nu meddela er namnen på de länder som vi kommer att rekommendera rådet att slutföra förhandlingarna med under 2002. Låt mig läsa upp de viktigaste avsnitten i de rekommendationer som vi antog i dag:
?Cypern, Tjeckien, Estland, Ungern, Lettland, Litauen, Malta, Polen, Slovakien och Slovenien uppfyller de politiska kriterierna. Mot bakgrund av de framsteg som dessa länder har gjort, att de tidigare uppfyllt de löften de avgett och mot bakgrund av det pågående förberedelsearbetet, anser kommissionen att dessa länder uppfyller de ekonomiska kriterierna och kriterierna som gäller införandet av gemenskapens regelverk och att de kommer att vara redo för en anslutning i början av 2004. Kommissionen rekommenderar därför att anslutningsförhandlingarna med dessa länder slutförs före årets slut, med målet att underteckna anslutningsfördraget under våren 2003.?
Kommissionen noterar de framsteg som Bulgarien och Rumänien gjort under det senaste året och konstaterar att de båda länderna angett 2007 som det år då de kan bli medlemmar av unionen. Kommissionen kommer att göra allt som krävs för att det målet skall kunna förverkligas.
Tack vare en konstitutionell reform och en serie lagstiftningspaket har Turkiet gjort stora framsteg när det gäller Köpenhamnskriterierna. Men ändå krävs det ytterligare ansträngningar. Kommissionen rekommenderar därför att Europeiska unionen avsätter ökade resurser och förstärker föranslutningsstödet till Turkiet. Vi föreslår att anslutningspartnerskapet revideras och vi intensifierar vår granskning av lagstiftningen. Vi uppmuntrar Turkiet att fortsätta på den inslagna reformvägen för att driva på landets anslutningsprocess.
Ärade parlamentsledamöter! För bara 13 år sedan var Berlin fortfarande delat av skammens mur. Muren har nu fallit och Tyskland har återförenats. Tack vare den återvunna friheten har vi fått tillbaka den historiska gemenskapen för alla Europas folk. Vårt gemensamma öde är åter en gång att bygga upp en gemensam framtid, en framtid som grundas på de gemensamma grundläggande värdena fred, demokrati, rättsstatens principer, respekt för de mänskliga rättigheterna och skydd för minoriteter.
Under 1993 erbjöd Europeiska rådet i Köpenhamn länderna i Central- och Östeuropa en möjlighet att bli medlemmar av unionen. Sedan dess har dessa länder lagt ner ett enormt arbete som har möjliggjort en fredlig utveckling från diktatur till en stabil och aktiv demokrati.
Det är ett fantastiskt bokslut: under ett decennium har tiotals nationella, regionala och lokala val genomförts under full insyn och demokrati; tusentals lagar och förordningar har antagits för att de nya demokratierna skall få liv och för att införa gemenskapens regelverk i den nationella lagstiftningen; utbildning pågår av tiotusentals tjänstemän och domare för att de skall kunna tillämpa den nya lagstiftningen; hundratusentals valda företrädare, experter och ansvariga i fackföreningar har bekantat sig med vår politik tack vare de utbildnings- och samarbetsprojekt som vi har finansierat; samtliga tolv länder uppfyller de politiska kriterier som bestämdes i Köpenhamn och de demokratiska institutionerna har förstärkts överallt; slutligen förbättras ekonomin i de tio länderna hela tiden: tillväxttakten är snabbare än vår egen; inflation och underskott hanteras och kontrolleras; direktinvesteringarna från utlandet flyter in i allt högre takt: detta visar att marknaderna hyser förtroende.
Herr talman, ärade ledamöter! Den rapport som vi har antagit i dag pekar även på de brister som fortfarande finns kvar inom vissa sektorer, för vissa länder. Dessa luckor måste täppas till före anslutningen, och kommissionen kommer, tillsammans med myndigheterna i respektive land, att se till att problemen blir lösta så snart som möjligt. Vi är framför allt fortfarande oroade över nivån på den administrativa förmågan och rättssystemets funktion, eftersom dessa system skadats av bristen på finansiella och, än viktigare, mänskliga resurser. Vi har försökt åtgärda dessa problem genom att tillämpa ett stödprogram, för vilket 250 miljoner euro har avsatts. Det programmet börjar nu ge resultat.
Vi har också kunnat konstatera brister när det gäller införandet av regelverket på vissa viktiga områden: tullsystem, skattesystem, veterinära kontroller och växtskyddskontroller, institutionerna som förvaltar och kontrollerar jordbrukspolitiken och, slutligen, de förvaltningar som har till uppdrag att administrera och kontrollera strukturfonderna.
Vi måste dessutom lägga till två mycket allvarliga problem: korruptionen som med mycket få undantag plågar många länder och det skamliga fenomenet med människohandel. Därmed vill jag inte få sagt att inget har gjorts på dessa områden. Tvärtom, mycket har redan åstadkommits och för vissa länder är arbetet nästan slutfört. I vår rapport insisterar vi trots detta på den noggranna övervakning som kommissionen lovat att genomföra från och med nu och fram till själva anslutningsögonblicket. Vi kommer att offentliggöra en slutlig granskningsrapport sex månader före anslutningsdatum.
För att kunna hantera de komplicerade processerna i samband med anslutningen kommer kommissionen att vidta alla de åtgärder som krävs för att omorganisera sina egna tjänsteavdelningar: vi kommer å ena sidan att förstärka vår övervakning och vårt stöd när det gäller de nya medlemsstaterna efter anslutningen och å andra sidan måste vi stödja anslutningsprocessen för de länder som följer efter de länder som ingår i rekommendationen som antogs i dag.
Herr talman! Vårt mål är fortfarande att anslutningsfördraget skall undertecknas under våren 2003. Vi är med andra ord på väg in i processens slutfas. Kommissionen hoppas därför att Europeiska rådet i Bryssel den 24-25 oktober skall fatta de beslut som fortfarande krävs om de kapitel som fortfarande är öppna: jordbruket, de finansiella och institutionella frågorna. På det viset skulle vi kunna förhandla och avsluta dessa kapitel före Köpenhamn. För Bulgarien och Rumänien kommer kommissionen under den närmaste tiden att tillämpa en förstärkt föranslutningsstrategi för att rådet i Köpenhamn sedan skall kunna göra den till sin egen. För Turkiet, som ännu inte uppfyller anslutningskriterierna, kommer kommissionen i början av nästa år att föreslå en strategi som förstärks med extra finansiella resurser.
Nästa punkt på föredragningslistan är betänkandet (A5-0303/2002) av Jorge Moreira Da Silva för utskottet för miljö, folkhälsa och konsumentfrågor om förslaget till Europarådets och rådets direktiv (KOM(2001) 581 - C5-0578/2001 - 2001/0245(COD)) om ett system för handel med utsläppsrätter för växthusgaser inom gemenskapen och om ändring av rådets direktiv 96/61/EG.
. (EN) Herr talman! Det gläder mig att kunna tala inför Europaparlamentet om förslaget om handel med utsläppsrätter. Jag är stolt över detta förslag, eftersom jag ser det som en hörnsten i Europeiska unionens strävan att genomföra Kyotoprotokollet på ett kostnadseffektivt sätt.
Jag skulle först vilja tacka föredraganden, Moreira da Silva, för hans stora ansträngningar för att få detta förslag till den första behandlingen. Jag vet att det fanns ungefär 500 ändringsförslag i utskottet, men vi har nu 100 ändringsförslag, vilket är betydligt mer hanterbart.
Herr talman, fru kommissionär, kära kolleger! Mina första ord går till att uttrycka min tacksamhet för det utmärkta samarbetet jag har haft med föredragandena av yttranden och med skuggföredragandena från alla politiska grupper. Det är bara genom detta samarbete som det har blivit möjligt att uppnå en bra kompromiss i utskottet för miljö, folkhälsa och konsumentfrågor.
Jag tror att detta direktiv skapar förutsättningarna för att klimatförändringarna och Kyotoprotokollet i Europa kommer att upphöra att vara en teoretisk angelägenhet till att bli en viktig del av medlemsstaternas miljöpolitik och ekonomiska politik. I grund och botten lägger detta direktiv grunden till kolekonomin; vinnarna kommer att bli de som producerar lika mycket med mindre utsläpp. Jag gratulerar därmed kommissionen genom kommissionär Margot Wallström till initiativet att föreslå detta direktiv, särskilt som det kommer att leda till betydligt sänkta kostnader för att uppfylla Kyotoprotokollet i Europeiska unionen. Jag tror för övrigt att om vi prövar huruvida detta system fungerar, om det leder till sänkta kostnader för att uppfylla Kyotoprotokollet i Europeiska unionen, så kommer vi här att hitta de bästa skälen för att övertyga våra amerikanska vänner om att ansluta sig till Kyotoprotokollet.
Det finns dock områden där parlamentet, trots att vi i stort ser förslaget till direktiv positivt, vill gå längre och förbättra grundförslaget. Vad gäller dessa områden har en bred kompromiss uppnåtts. Så i stället för att lägga fram min egen åsikt talar jag snarare för alla dem som har godkänt den kompromissen. Vi anser för det första att det är viktigt att direktivet har kvantifierbara mål som skall uppfyllas, liksom att det finns ett högsta tak för utsläppsrättigheter per medlemsstat som är direkt förenligt med Kyotoprotokollet.
För det andra tycker vi att det är viktigt att medlemsstaterna kan lägga till fler sektorer och verksamheter till systemet än de som är med nu. Jag tänker på frivilliga optings för sådana sektorer som transportbranschen eller de små och medelstora företagen i de medlemsstater som anser att det skulle vara lämpligt.
För det tredje är det viktigt med ett totalförbud mot att använda tillgodohavanden under direktivets första tillämpningsperiod.
För det fjärde tycker vi att det är viktigt att direktivet täcker de sex växthusgaserna och inte enbart koldioxid, förutsatt att de sex gaserna tas med utifrån tydliga kriterier som är identiska med dem som används för koldioxid.
För det femte anser vi att det är viktigt att den kemiska industrin och aluminiumindustrin också tas med i detta direktiv.
Till slut de områden där jag anser att kommissionens förslag bör utökas för att göra det ännu mer ambitiöst - jag tänker på systemet för första fördelning av utsläppsrätter - där jag menar att ett hybridsystem som grundas på gratis fördelning men med en viss utauktionering (utauktionering av 5 procent under den första perioden, utauktionering av 15 procent under den andra) är bättre än en 100-procentigt gratis fördelning enligt förslaget till direktiv, inte bara när det gäller den ekonomiska delen utan även miljödelen samt för att minska konkurrenssnedvridningen.
Till slut det jag anser vara allra viktigast: det rättsliga deltagandet. Jag tror att det enda sättet att få detta system att fungera är att göra det rättsligt bindande, med andra ord obligatoriskt. Jag anser att utskottet för miljö, folkhälsa och konsumentfrågor har uppnått en bra kompromiss i fråga om det rättsliga deltagandet: ett bindande system med tillfälligt undantag, begränsat i tid och med begränsade villkor, för vissa företag under den första perioden. Jag anser att det är synnerligen omotiverat och till och med farligt att godkänna ändringsförslagen 75 och 81: i grunden innebär de att ett bindande system omvandlas till ett frivilligt system, vilket leder till att konkurrenssnedvridningen ökar, marknadens likviditet minskar, priset per ton för koldioxid ökar och systemets ekonomiska effektivitet minskar.
. (NL) Herr talman! Först och främst vill jag tacka föredraganden, Moreira da Silva, övriga föredragande av yttranden och skuggföredragandena för det angenäma sätt på vilket vi har kunnat samarbeta för att komma fram till det förslag som nu ligger framför oss. Jag måste i det här sammanhanget påpeka att det tydligt visade sig under processen att förslaget om handel med utsläppsrätter är omtvistat. Skiljaktiga åsikter mellan förespråkare och motståndare ledde därför till en överväldigande mängd ändringsförslag.
Som föredragande av yttrandet från utskottet för ekonomi och valutafrågor pläderar jag för ett entydigt och klart system för handel med utsläppsrätter, ett system där myndigheternas och näringslivets rättigheter och skyldigheter definieras tydligt. Ett system som emellertid också gör rättvisa åt näringslivets helt egna dynamik, en dynamik där kontinuitet och konkurrensutrymme inte hindras i onödan av nya bestämmelser.
Det är därför också glädjande att ett par ändringsförslag från utskottet för ekonomi och valutafrågor för att verkställa detta har övertagits i den definitiva versionen av det nu föreliggande betänkandet. Jag syftar här i synnerhet på förlängningen av perioden i artikel 11, anpassningen av bötesbestämmelserna i artikel 16 och det sätt på vilket medlemsstater beskattar systemet för handel med utsläppsrätter i artikel 16.4. Främjandet av en marknad för utsläppsrätter som skall kunna fungera väl gynnas om det råder klarhet i fråga om sådana inslag som snedvrider konkurrensen. Det är därför beklagligt att utskottet för miljö, folkhälsa och konsumentfrågor inte har lyckats nå någon överenskommelse beträffande tilldelningsmetoden för rätterna från och med 2008.
Det är alltjämt av stor vikt att vi fortsätter att vara uppmärksamma på åtgärder som medlemsstater kan vidta för att genom egna bestämmelser och skatter ingripa på en marknad för handel med utsläppsrätter. Motståndet från olika parter mot ett system för handel med utsläppsrätter kommer att kvarstå och kommer att egga till att kringgå bestämmelserna. Det får därför inte vara så att handel med utsläppsrätter är dömd att misslyckas på grund av otydlighet i direktivet. Vid handel med utsläppsrätter gäller därför i hög utsträckning: ?the proof of the pudding is in the eating?.
Herr talman! Jag framför mitt inlägg som företrädare för utskottet för rättsliga frågor och den inre marknaden. Kollega Blokland sade nyss att kärnan i den här frågan ligger i att man sedan äter upp puddingen. Jag vill säga att de som inte har funderat över handeln med utsläppsrätter kunde föreställa sig att de äter hummer. Tänk er att ni har en stor hummer framför er på tallriken. Först är det ganska lätt att få loss mycket stora och saftiga bitar, men när ni övergår till de små klorna och benen blir det ganska svårt att äta, och så lämnar ni dem på tallriken eftersom ätandet egentligen inte längre ger lön för mödan. Nu är idén naturligtvis den att handeln med utsläppsrätter hjälper oss att hitta de saftiga målen för utsläppsminskningar, där en minskning av utsläppen är kostnadseffektiv och där det verkligen är mödan värt, och kanske de svåraste bitarna kan lämnas till sist eller skötas på annat sätt.
Man behöver effektiva metoder för att genomföra åtagandena enligt Kyotoprotokollet. Jag vill säga att det är klokt att börja nu, eftersom det är mycket sannolikt att Kyotoprotokollets krav träder i kraft från och med 2008. Vi vet att det i affärslivet ofta är de som är ute i tid som skördar de bästa vinsterna.
Betänkandet från utskottet för miljö, folkhälsa och konsumentfrågor uppfyller alla de centrala kriterier som krävs av ett bra system för handel med utsläppsrätter. För det första röstar parlamentet i dag om ett förslag som utvidgar utsläppsmarknaden betydligt genom att inkludera nya sektorer, nya gaser. Då försäkrar man sig om att det finns tillräckligt många säljare och köpare på marknaden. När det gäller den flexibilitet som medlemsstaterna har efterfrågat anser jag att utskottet för miljö, folkhälsa och konsumentfrågor lagt fram den bästa möjliga metoden att uppnå smidighet, enligt vilken medlemsstaterna på vissa villkor tillfälligt kan utesluta vissa anläggningar ur handeln med utsläppsrätter. Jag anser att detta har varit en ypperlig lösning, vilken även utskottet för rättsliga frågor och den inre marknaden föreslog.
Det viktigaste när man delar ut dessa utsläppsrätter är att man tillämpar sådana kriterier som innebär att företag som redan minskat sina utsläpp uppmuntras och belönas. I själva verket hänför sig diskussionen om auktioner just till den här frågan, eftersom en auktion skulle införa ett uppmuntrande och belönande element för föregångare.
Jag hoppas att parlamentet godkänner åtminstone en liten del av de kvoter som skall auktioneras ut. Vi har haft ett alldeles fantastiskt samarbete i utskottet och hela parlamentet. Jag vill alldeles särskilt tacka föredraganden och kommissionen för detta.
Tack, fru Hautala! Nu undrar förstås alla var ni brukar äta hummern i ert härliga exempel!
Jag förklarar Europaparlamentets session återupptagen efter avbrottet torsdagen den 10 oktober 2002.
Kära kolleger, i dag är det min sorgliga plikt att uppmärksamma att oskyldiga människor har dödats i två nyligen inträffade attacker. Vi känner ännu inte till det exakta antalet offer för bilbomberna i Kuta Beach, Bali, den 12 oktober. Vår sympati och vårt deltagande går till de anhöriga till de 200 människor som dog och de 250 som skadades. De föll offer för ett fruktansvärt brott som jag på parlamentets vägnar fullständigt fördömer. Det är ett oacceptabelt pris att betala för lärdomen att kampen mot terrorismen kräver bättre samarbete och konstant vaksamhet av oss alla.
Attacken i Vantaa, i närheten av Helsingfors, häromdagen, har antagligen inte något samband med den på Bali. Även där dödades andra oskyldiga när de skötte sitt. Även det är ett dåd som jag fördömer. Jag framför vårt deltagande till de anhöriga till de som ryckts bort.
Jag ber er nu att iaktta en tyst minut som tecken på vår respekt och sympati för de oskyldiga offren för dessa attacker.
Innan vi tar itu med arbetsplanen tar jag med glädje tillfället i akt att berätta något för er som ni måste ha hört om under det senaste dygnet: det rungande ja som blev resultatet av den irländska folkomröstningen om Nicefördraget.
Det blev en majoritet för ja i samtliga landets 42 nationella valkretsar, en omkastning av det tidigare resultatet då 40 valkretsar röstade nej. Den slutsats jag drar av detta för parlamentet i dag är att våra ledare, som deltar i toppmötet i Bryssel på fredag, måste inse att det inte får bli några fler hinder på vägen mot utvidgningen. Det är nu dags att fullfölja utvidgningen. Förberedelserna under oktober inför toppmötet i Köpenhamn i december ger oss nu möjlighet att avsluta denna historiska gärning för europeisk försoning.
Det slutgiltiga förslaget till föredragningslista som utarbetats av talmanskonferensen vid sammanträdet torsdagen den 17 oktober 2002 i enlighet med artikel 110 och 110a i arbetsordningen har delats ut.
Då det har lagts fram 70 enskilda ändringsförslag till betänkande A5-0340/02 av Grossetête om upprättande av gemenskapsregler för humanläkemedel, utöver de 132 ändringsförslagen i själva betänkandet, uppmanade jag, efter samråd med ordföranden, utskottet för miljö, folkhälsa och konsumentfrågor att hålla ett sammanträde för att behandla ändringsförslagen i enlighet med artikel 130a i arbetsordningen.
Under tiden har emellertid ett antal ändringsförslag dragits tillbaka, och andra liknar de som antagits av utskottet. Mot bakgrund av dessa förändringar skulle det vara lämpligare om jag inte hänvisade betänkandet tillbaka till utskottet utan i stället tog upp det till omröstning i kammaren.
Herr talman! Det var helt riktigt av er att påpeka detta. Ursprungligen hade 70 ändringsförslag ingivits under den tid som gått sedan omröstningen i utskottet. Enligt de senaste uppgifterna räknar vi nu till 52 ändringsförslag. Av dessa 52 ändringsförslag hade ett trettiotal förkastats i utskottet för miljö, folkhälsa och konsumentfrågor, och många andra hade redan fått ett antal röster i utskottet.
Jag anser att ett extra möte i det behöriga utskottet inte skulle tillföra något väsentligt, och inte skulle bidra till att bringa någon egentlig klarhet i situationen. Om de berörda kollegerna kan tänka sig att dra tillbaka överflödiga ändringsförslag, kan vi på onsdag få en omröstning som bör kunna genomföras så smidigt som möjligt.
. Herr talman! Det är ett mycket klokt beslut av er att inte tvinga oss att hålla ännu ett sammanträde i utskottet. På så sätt kan vi börja veckan på rätt köl.
Men det är kanske bäst att be någon - jag antar att det som vanligt måste bli Corbett - att ta en titt på reglerna i arbetsordningen, för de är faktiskt rätt så konstiga. De säger att: ?Om fler än 50 ändringsförslag har ingetts till ett betänkande för behandling i kammaren får talmannen, efter samråd med utskottsordföranden, uppmana det ansvariga utskottet att hålla ett sammanträde för att behandla ändringsförslagen?. Då tvingas ni och jag gå igenom en mängd ändringsförslag, vilket ibland kan vara rätt så förvirrande. Vad vi skulle behöva är antingen en bindande regel som helt enkelt säger: ?Om fler än 50 ändringsförslag har ingetts till ett betänkande för behandling i kammaren måste talmannen uppmana utskottet att hålla ett nytt sammanträde?, eller avskaffa den här regeln. Som det nu är blir det en sak för oss två. Jag stöder med glädje ert kloka beslut.
Klokt eller inte så ber jag er att ge oss närmare upplysningar, herr Corbett.
. Herr talman! Jag anser också att det är ett klokt beslut, och det visar att det är rätt att den här regeln är flexibel. Det är en möjlighet, som står öppen för talmannen efter samråd med ordföranden i det ansvariga utskottet, som bör användas när den är till nytta och inte användas när den inte är till nytta. Dagens förhandlingar har visat att den tjänar sitt syfte även när den inte används genom att den utgör en press för att dra tillbaka ändringsförslag, vilket besparar oss andra en massa tid senare under plenarsammanträdet.
Jag har mottagit en begäran från gruppen De gröna/Europeiska fria alliansen i enlighet med artikel 111a i arbetsordningen om en särskild debatt under denna sammanträdesperiod om finansieringen av kärnenergisektorn i Nordkorea med anledning av det tillkännagivna kärnvapenprogrammet. Kommissionen har aviserat att kommissionär Patten skulle kunna behandla denna fråga kl. 21 på tisdag.
Herr talman! Kära kolleger! I slutet av december 2001 antog vi ett betänkande om strategin och organisationen för energiutveckling på Koreahalvön, som innebar att vi beslutade att delta i utvecklingen av civil kärnkraft i Korea.
Nästa punkt på föredragningslistan är en gemensam debatt om följande tre betänkanden:
betänkande (A5-0330/2002) av Rosemarie Müller för utskottet för miljö, folkhälsa och konsumentfrågor om förslaget till Europaparlamentets och rådets förordning om inrättande av gemenskapsförfaranden för godkännande av, säkerhetsövervakning av och tillsyn över humanläkemedel och veterinärmedicinska läkemedel samt om inrättande av en europeisk läkemedelsmyndighet (KOM(2001) 404 - C5-0591/2001 - 2001/0252(COD)),
betänkande (A5-0340/2002) av Grossetête för utskottet för miljö, folkhälsa och konsumentfrågor om förslaget till Europaparlamentets och rådets direktiv om ändring av direktiv 2001/83/EG om upprättande av gemenskapsregler för humanläkemedel (KOM(2001) 404 -C5-0592/2001 - 2001/0253(COD)),
betänkande (A5-0334/2002) av Grossetête för utskottet för miljö, folkhälsa och konsumentfrågor om förslaget till Europaparlamentets och rådets direktiv om ändring av direktiv 2001/82/EG om upprättande av gemenskapsregler för veterinärmedicinska läkemedel (KOM(2001) 404 -C5-0593/2001 - 2001/0254(COD)).
Herr talman! Innan jag kortfattat tar upp kommissionens tre förslag, skulle jag vilja tacka och gratulera de två föredragandena, Müller och Grossetête, såväl som utskottet för miljö, folkhälsa och konsumentfrågor för allt det arbete och alla de ansträngningar som de har gjort för att slutföra dessa tre betänkanden.
Låt mig börja med förslagens målsättningar, som är tre. Först och främst, att garantera en hög hälsoskyddsnivå för de europeiska medborgarna, och det är alltid utgångspunkten. För det andra, att öka tillgången till innovativa läkemedel, och samtidigt främja konkurrensen i fråga om generiska produkter, och för det tredje, att förbereda oss inför utvidgningen, som mycket snart kommer att vara en verklighet.
När det gäller de konkreta förslagen, kommer jag att koncentrera mig på tre av dem. Till att börja med, behovet av att stärka rollen för Europeiska läkemedelsmyndigheten och det centraliserade förfarandet. Varför? Därför att målet är att göra nya innovativa läkemedel tillgängliga för alla EU-medborgare, på samma gång. Detta är en fråga om jämlikhet för alla patienter i Europa. Sålunda har kommissionen föreslagit att det centraliserade godkännandeförfarandet för alla läkemedel som innehåller nya verksamma ämnen skall göras obligatoriskt. Detta är gemenskapens lösning på frågan om tillgången till innovation, och jag hoppas att kammaren kommer att ge den sitt stöd. Dessutom skulle detta leda till stordriftsfördelar, resursbesparingar och slutligen en förbättrad lagstiftningseffektivitet.
Kommissionen vill, särskilt i ett utvidgat EU, se till att patienterna får snabbare tillgång till innovativa läkemedel. Förfarandet för ömsesidigt erkännande har visat sina gränser. Utvärderingsprocessen vid Europeiska läkemedelsmyndigheten tar i genomsnitt 180 dagar - klart färre dagar än det maximala antalet med 210 dagar som föreskrivs i lagstiftningen.
Det centraliserade förfarandet skulle också vara positivt för små och medelstora företag. Låt oss ta exemplet med bioteknik. De små och medelstora företagen är mycket aktiva på detta område, där centraliserat godkännande redan är obligatoriskt. Erfarenheten har inte visat på några större problem.
Fördelarna med ett centraliserat förfarande för små och medelstora företag är tydliga inom områden som till exempel särläkemedel, där merparten av godkännandena för försäljning beviljas små och medelstora företag. Detta sagt skulle kommissionen, i syfte att uppnå en övergripande lösning, kunna eftersträva stödåtgärder för små och medelstora företag om det finns särskilda hinder, för att hjälpa de små och medelstora företagen att övervinna dessa.
För det andra måste vi finna den rätta balansen mellan innovation och konkurrensen från generiska produkter. Varför är detta så viktigt? Kort sagt behöver vi innovativa produkter till förmån för patienterna, och vi behöver generiska produkter för att bidra till att minska trycket på hälso- och sjukvårdskostnaderna.
Hur skall dessa behov då balanseras? För innovativa läkemedel föreslår kommissionen en ny uppgiftsskyddsperiod. För generiska produkter kommer marknadstillträdet att påskyndas. Hur skall detta ske? Till att börja med föreslår kommissionen att de nationella uppgiftsskyddsperioderna skall harmoniseras till 10 år över hela linjen. Detta skulle ge en harmoniserad lösning för Europa. Skyddsperioden skulle ge den innovativa läkemedelsindustrin ett tillfälle att återfå sina investeringar i forskning och utveckling. Detta skulle också göra det möjligt för den inre marknaden att fungera smidigare. För att belöna ytterligare innovation och forskning om nya produkter, föreskrivs i förslaget en möjlig utvidgning av skyddsperioden upp till 11 år.
För generiska produkter föreslår kommissionen att en mångårig EU-politik skall ändras. Vi föreslår nu, för första gången i EU:s lagstiftning, att prövningar får inledas på generiska produkter före utgången av patentet eller andra former av skydd av immateriella rättigheter. Detta kommer att påskynda marknadsföringen av generiska produkter på de flesta nationella marknader och kommer avsevärt att bidra till att öka konkurrensen.
Kommissionen anser att detta är ett väl avvägt förslag. Det tar hänsyn till den innovativa europeiska läkemedelsindustrins intressen, som förlorar mark i jämförelse med industrin i Förenta staterna. Detta innebär färre arbetstillfällen och mindre forskning i Europa, såvida vi inte gör saker och ting på ett annat sätt. Samtidigt kommer det att underlätta utvecklingen av en konkurrenskraftig marknad för generiska produkter, vilket innebär att de europeiska medborgarna får tillgång till billigare läkemedel.
Slutligen skulle jag vilja säga ett par ord om kontrollerad tillgång till information för patienter. Jag visste att detta skulle bli en komplicerad diskussion, men för det första föreslår kommissionen inte en amerikansk typ av direktreklam till patienter. Diskussionerna har till stor del varit inriktade på den amerikanska modellen, men det är inte vår modell.
Saken är den att en hel del fragmenterad information redan finns tillgänglig på Internet, åtminstone för engelsktalande patienter. Detta har två huvudsakliga nackdelar: för det första är det diskriminerande för personer som inte talar engelska, och för det andra innebär det att informationen kan vara ofullständig och opålitlig.
Vårt förslag är att de europeiska medborgarna bör få information som har bekräftats av de europeiska lagstiftande myndigheterna och som följer riktlinjer som medlemsstaterna och kommissionen skall enas om. Det är ett klokt förslag. Det är ett europeiskt pilotprojekt, och har inget gemensamt med den amerikanska modellen. Alternativen till vad vi har i dag är å ena sidan fortsättningen av en omfattande direkt rådgivning till patienterna via Internet. Vi kan inte ändra denna situation genom vår lagstiftning. Alternativet är att göra det möjligt för patienter att erhålla pålitlig information om läkemedel för ett litet antal sjukdomar, som bekräftats av de behöriga europeiska myndigheterna. Jag tror att detta andra alternativ skulle öka både urvalet och säkerheten för europeiska patienter.
Sammanfattningsvis syftar kommissionens förslag till att garantera en hög folkhälsonivå för de europeiska medborgarna, på ett balanserat sätt öka tillgången till innovativa läkemedel och generiska produkter och också se till att vi är redo inför utvidgningen.
Detta är en utmanande lagstiftning. Jag ser fram emot debatten i kammaren i dag, och till det fortsatta samarbetet med parlamentet och rådet.
Herr talman, ärade kolleger! I fråga om föreliggande lagstiftning måste vi fråga oss om vi, när det gäller godkännande av nya innovativa läkemedel, behöver mer Europa, eller om ett ömsesidigt erkännande är det optimala förfarandet. Med andra ord: Vill vi ha mer inre marknad för läkemedel, vilket ger patienterna i hela Europeiska unionen snabbare tillgång till nya, säkra och verksamma läkemedel, eller skall man genom det ytterst omständliga godkännandeförfarandet även i framtiden undanhålla patienterna de nya läkemedlen så länge som möjligt?
Jag förespråkar att man utvidgar godkännandet till att omfatta läkemedel med nya verksamma ämnen. Det innebär inte bara fördelar för patienterna, utan det är också fördelaktigt för företagen som kan marknadsföra läkemedlen snabbare än tidigare och därigenom förbättra sin konkurrensförmåga. Genom det stöd som planerats för de små och medelstora företagen utjämnas den stränghet i det centraliserade godkännandet, som de faktiskt är drabbade av. I centrum för lagstiftningen skall i princip, enligt min åsikt, patienten och hans/hennes behov stå. Det betyder att ett läkemedels verkan och säkerhet måste spela en avgörande roll i godkännandeförfarandet.
Förfarandet måste vara öppet. Därför är det nödvändigt att patienter, läkare och företag får tillgång till all information som ej behöver skyddas. Från en offentlig databas kommer i framtiden alltid omfattande information att kunna hämtas om läget för godkännandeförfarandet, om genomförda kliniska undersökningar samt om läkemedlens biverkningar och priser.
I detta sammanhang beklagar jag att kommissionens informationsprojekt om astma, diabetes och aids inte fick någon majoritet i utskottet. Kommissionens förslag kunde säkert missförstås och man befarade att reklam skulle komma att tillåtas för läkemedel som kräver läkarrecept. Utskottets beslut innebar dock att man gick miste om möjligheten att förbättra informationen för patienterna. Jag är säker på att detta misstag måste rättas till under de närmaste åren.
Det som är viktigt för att ett läkemedel skall vara säkert är tillsynen av läkemedel, dvs. att biverkningar kontrolleras och anmäls. Genom anmälningsplikt för biverkningar samt den periodiska rapporteringsplikten till godkännandemyndigheten har man säkerställt en kontinuerlig uttömmande bedömning av ett läkemedel. Det är täta maskor i tillsynens säkerhetsnät. Detta underlättar registreringen av biverkningarna och gör det möjligt att handla snabbt i nödsituationer. Av dessa skäl kan man avstå från ett nytt godkännandeförfarande efter fem år.
En annan tyngdpunkt i reformen är att förbereda Europeiska läkemedelsmyndigheten för kommande uppgifter och för utvidgningen av EU. Med hjälp av öppna förfaranden för att tillsätta styrelsen och den verkställande direktören inför man samma struktur i Europeiska läkemedelsmyndigheten som man har i EU:s myndighet för livsmedelssäkerhet. Förutsättningarna för att bli ledamot i en av myndighetens instanser är att man har hög vetenskaplig kompetens och redovisar sina intressen. Förutom de vetenskapliga kommittéer som redan finns kommer man i framtiden att ha en jämställd kommitté för växtbaserade läkemedel. På så vis blir det möjligt med ett frivilligt centralt godkännande av växtbaserade läkemedel. Det är därmed möjligt för patienterna i hela Europeiska unionen att använda sig av beprövade växtbaserade läkemedel.
Förutom den för patienterna viktiga punkten med hälsoskydd uppstår också frågan om läkemedelsindustrins konkurrens- och innovationsförmåga i Europa. Harmoniseringen av uppgiftsskyddet innebär säkert ett steg i riktning mot mer konkurrensförmåga. Enligt nuvarande bestämmelser omfattar uppgiftsskyddet i EU mellan sex och tio år och måste absolut harmoniseras. Bestämmelserna om en tioårsperiod är en signal till läkemedelsföretagen att intensifiera forskningen och presentera verkliga innovationer. Men det är också en signal till tillverkarna av generiska läkemedel att tillämpa Bolarbestämmelserna. Enligt min åsikt är kommissionens förslag ett lyckat försök till jämvikt mellan läkemedelsföretagens berättigade önskemål att skydda sina uppgifter, och de offentliga hälsovårdssystemens anspråk på att förbättra tillgången till billiga generiska läkemedel.
Förberedelsearbete inför Europeiska rådets möte den 24-25 oktober i Bryssel
Nästa punkt på föredragningslistan är rådets och kommissionens uttalanden om förberedelsearbetet inför Europeiska rådets möte den 24-25 oktober i Bryssel.
. (DA) Herr talman! Jag har blivit ombedd att avge en förklaring under rubriken ?Förberedelse av Europeiska rådets möte i Bryssel den 24-25 oktober 2002?.
Detta möte kommer att ha stor betydelse för det fortsatta arbetet under det danska ordförandeskapet. Den viktigaste frågan på dagordningen kommer som ni redan vet att vara utvidgningen och i detta sammanhang även Kaliningrad, som Europaparlamentet ju visat stort intresse för. Resultatet av mötet kommer att få stor betydelse för möjligheten att nå det gemensamma målet att avsluta utvidgningsförhandlingarna med upp till tio länder. Det gäller därför för Europeiska rådet att fatta så många beslut som möjligt så att så lite som möjligt återstår att utföra i Köpenhamn. Det som återstår kan bli nog så besvärligt ändå.
Vid Europeiska rådets möte kommer ordföranden för konventet att informera Europeiska rådet om konventets arbete, och dessutom kommer Europaparlamentets talman att tala inför Europeiska rådet. Låt mig börja med det sistnämnda. Mötet med Europaparlamentets talman har blivit en återkommande tradition, som jag vet att stats- och regeringscheferna i Europeiska rådet sätter stort värde på.
Med tanke på den aktuella dagordningen är det givetvis av särskilt intresse att få höra Europaparlamentets talmans syn på de frågor som Europeiska rådet skall diskutera, nämligen utvidgningen och i detta sammanhang även Kaliningrad, som jag återkommer till. Det är synnerligen lämpligt att diskussionen med Europaparlamentets talman äger rum omedelbart före arbetsmötena om utvidgningen och Kaliningrad. Förutom att vi ser fram emot talmannens bidrag hoppas vi naturligtvis att mötet kommer att visa sig vara givande även för talmannen och för Europaparlamentet, bl.a. när det gäller utbyte av information och idéer som kan vara till nytta i det fortsatta arbetet.
Nu några ord om utvidgningen. Det är önskvärt att vi i Bryssel lyckas komma fram till beslut angående en del mycket viktiga frågor som kan bana väg för utvidgningen. Man skall fatta beslut om vilka kandidatländer som kan avsluta anslutningsförhandlingarna i år. Kommissionens framstegsrapporter för de olika kandidatländerna och kommissionens strategidokument om utvidgningen som lades fram den 9 oktober av kommissionsledamot Günther Verheugen, som också är närvarande i dag, kommer att tjäna som utgångspunkt. Med anledning av en omfattande utvärdering av de framsteg som gjorts i varje enskilt kandidatland utgår kommissionen ifrån att tio länder kommer att kunna uppfylla alla kriterierna i början av år 2004. Mot denna bakgrund rekommenderar man att anslutningsförhandlingarna avslutas innevarande år som planerat. Europeiska rådet kommer dessutom att, vid sitt möte i Köpenhamn, diskutera de kandidatländer som inte förväntas kunna avsluta förhandlingarna i år (Bulgarien, Rumänien och Turkiet). Detta sker i syfte att förbereda beslut angående den fortsatta anslutningsprocessen för dessa länder.
Man skall i Bryssel dessutom fatta beslut om kvarstående frågor inom förhandlingarna om utvidgningen när det gäller finansieringspaketet. Det rådde enighet om de institutionella frågorna vid rådets (allmänna frågor) möte i går. Som en del av finansieringspaketet skall Europeiska rådet bland annat fastställa det totala beloppet för utvidgningen, kandidatländernas deltagande i den gemensamma jordbrukspolitiken, som t.ex. deras andel av det direkta inkomststödet, och det totala sammanhållnings- och strukturfondsstödet till kandidatländerna. Europeiska rådet skall dessutom fatta beslut om frågor kring kandidatländernas nettoposition när det gäller Europeiska unionens budget och man har nått enighet om underlaget för dessa beräkningar.
Diskussionen angående dessa frågor har hittills visat att det inte kommer att bli lätt att nå enighet. Europeiska rådet i Sevilla kom fram till att Europeiska unionens positioner när det gäller de kvarstående budgettyngda kapitlen skall läggas fram för kandidatländerna i början av november. Det innebär att Europeiska rådet i Bryssel måste fatta beslut i dessa frågor om vi skall kunna hålla tidsplanen från Sevilla. Det danska ordförandeskapet kommer att insistera på detta och mötet får därför pågå tills man nått en lösning. Vi kan förvänta oss att det kommer att bli mycket svårt. Det kräver kompromissvilja från alla parter men vi måste komma fram till en lösning.
Dessutom skall Kaliningrad diskuteras och vid mötet i Luxemburg i går, där både Verheugen och jag själv deltog, gjordes betydande framsteg även i denna fråga. Frågan diskuterades i Sevilla och kommissionen ombads att undersöka möjligheterna till en effektiv och flexibel lösning av transitfrågan - en lösning som skulle överensstämma med gemenskapens regelverk och som man skulle kunna enas om i samförstånd med de berörda kandidatländerna. Kommissionen lade fram sitt meddelande den 18 september. Meddelandet har diskuterats vid två tillfällen i rådet och det har också så sent som i förra veckan, närmare bestämt den 15 oktober, diskuterats här i Europaparlamentet. Ordförandeskapet har tillsammans med kommissionen fört en hel del diskussioner med Ryssland och har rådfrågat särskilt Litauen, som är det kandidatland som berörs mest.
Förutom de principer som låg till grund för mandatet från Sevilla har Europeiska unionen poängterat Litauens suveräna rätt att kontrollera sina gränser och att eventuellt neka inresa. Utgångspunkten har dessutom varit att en lösning inte får hindra eller försinka Litauens fullständiga medlemskap i Schengen. Rådet har förklarat att man är införstådd med att Litauen skall få garantier i detta avseende och slutligen instämmer rådet i att Litauen bör kompenseras för de extra omkostnader som en lösning av transitfrågan kan resultera i.
Från rysk sida har man fortsatt arbetet i syfte att infria önskemålet om rätt till genomresa utan visum med tåg genom Litauen. Det är en lösning som innebär många problem av både teknisk, ekonomisk, juridisk och politisk karaktär. Europeiska unionen har dock inte avvisat möjligheten att undersöka saken och ordförandeskapet kommer att fortsätta sitt arbete för att nå en lösning som i största möjliga utsträckning tillfredsställer alla parter och som dessutom kan stödjas av Europeiska rådet. De riktlinjer jag nämnt här följdes vid rådets möte (allmänna frågor) i Luxemburg i går. Man enades om att ta de vederbörliga hänsyn jag tidigare nämnt så att Litauen om de så önskar, och de gör de bevisligen, skall kunna bli medlemmar av Schengen samtidigt som de andra kandidatländerna. Detta är således Europiska unionens position och jag tycker att de femton regeringarna på detta sätt har förberett sig så långt det är möjligt inför de diskussioner som kommer att äga rum vid Europeiska rådets möte i Bryssel, och inför de efterföljande diskussionerna med Ryssland som sköts av ordförandeskapet och som kulminerar vid toppmötet mellan Europeiska unionen och Ryssland i Köpenhamn i november.
Vid mötet i Bryssel önskar Europeiska rådet i enlighet med Laekenförklaringen få en rapport från konventets ordförande, Valéry Giscard d'Estaing, beträffande framstegen i konventets arbete. Det är ett viktigt mål för ordförandeskapet att föra arbetet i konventet framåt. Konventet har fått en bra start och har nu nått den viktiga analyserande fasen. Mängden förslag ökar, pappershögarna växer och jag tycker att vi har fått uppleva en mycket spännande diskussion om Europas framtid både under konventet och i anslutning till detta. Det har varit glädjande att se det starka engagemanget från konventsledamöternas sida, inte minst från Europaparlamentets konventsledamöter, som beväpnade till tänderna i hög grad satt sin prägel på diskussionen.
Genom konventet har det för första gången ägt rum någonting så ovanligt som en verklig diskussion tvärs över de europeiska gränserna under full insyn från allmänheten. Det är inte någonting vi är bortskämda med. Den europeiska diskussionen försiggår i regel mellan europeiska politiker och deras hemmapublik och inte med befolkningarna i andra länder. Men detta gäller inte för denna diskussion om Europas framtid och det tycker jag lovar gott när det gäller ambitionen att skapa ett mer demokratiskt och folkligt förankrat europeiskt samarbete.
Som bör ha framgått av redogörelsen, har vi en omfattande och ambitiös dagordning för toppmötet i Bryssel. Jag hoppas och är faktiskt övertygad om att alla länder nu kommer att visa en erforderlig kompromissvilja och bidra till att fatta de viktiga beslut som jag här har redogjort för. Jag skall givetvis inte dölja att det återstår en del svåra nötter att knäcka och att dessa naturligtvis berör ekonomin.
Jag vill gärna upprepa och understryka att Europeiska rådet ser fram emot att få lyssna på Europaparlamentets talman, Pat Cox, och att få möjlighet att utbyta synpunkter med honom. Europaparlamentets betydelse för utvidgningsprocessen är obestridlig - parlamentet har redan mycket tidigt, först i utskottet för utrikesfrågor, mänskliga rättigheter, gemensam säkerhet och försvarspolitik och därefter i plenum nästan samstämmigt talat om vad som borde göras. Det har bidragit till den styrka och den drivkraft som gör att utvidgningsprocessen förhoppningsvis inte skall kunna stoppas i sista stund. Jag vill å ordförandeskapets vägnar rikta ett varmt tack till Europaparlamentet för detta.
. (IT) Herr talman, ärade parlamentsledamöter! Nu när Irland har röstat ja till Nicefördraget har vi övervunnit de sista politiska hindren för en ratificering av fördraget och banat väg för utvidgningen. Jag gläder mig åt det val som de irländska väljarna gjort, ett tecken på vidsynthet och ansvarskänsla.
Det som gäller för Irland gäller för oss alla. Det är av gemensamt intresse att utvidgningen kan fortskrida utan dröjsmål. Det är därför Europeiska rådet i Bryssel är av grundläggande betydelse. Diskussionerna kommer att inriktas på våra rekommendationer om att avsluta förhandlingarna med tio länder före årets slut. Vi kommer också att diskutera datumet för Bulgariens och Rumäniens anslutning och nästa skede i Turkiets kandidatur. Vi kommer också att behandla frågan om Kaliningrad. Kanske kommer vi också att få tillfälle att gå igenom det internationella läget, särskilt hur vi skall kunna gå vidare i kampen mot terrorismen mot bakgrund av de tragiska händelserna på Bali och Filippinerna. Vi kommer att lyssna på en redogörelse från ordföranden för konventet. Slutligen kommer vi på sedvanligt sätt att utbyta åsikter med Europaparlamentets ordförande.
Den första punkten på Europeiska rådets dagordning kommer därför att vara utvidgningen. Jag vill ta tillfället i akt att på nytt sammanfatta de övertygande skäl som har fått oss att rekommendera medlemsstaterna att avsluta förhandlingarna med ett ja till utvidgning för tio länder. Vi har en historisk och moralisk plikt att dela med oss till våra grannar i Europa av den stabilitet och det välstånd som vi har skapat under femtio års integrationsarbete. Fred, stabilitet, demokrati, rättsstaten: dessa är de viktigaste ingredienserna i politisk stabilitet. Det har redan fungerat tidigare. Jag är säker på att receptet kommer att fungera även för de blivande medlemmarna.
Utvidgningen kommer att sprida EU:s styrelseformer och normer till hela kontinenten. Vi kommer att se positiva effekter på många områden: effektivare offentliga förvaltningar, solidare rättsväsen, bättre skydd för minoriteter, effektivare brottsförebyggande arbete, i synnerhet gentemot internationell brottslighet, strängare kontroll av olaglig invandring, förbättrad produktkontroll, i synnerhet höjd livsmedelssäkerhet, och sist men inte minst strängare föreskrifter och kontroller till skydd för miljön.
Internationellt kommer utvidgningen av EU att öka dess politiska kapital. Vår handels-, penning-, miljö- och säkerhetspolitik kommer att få ökad tyngd. Europa kommer att kunna försvara de mänskliga rättigheterna på ett bättre sätt och verka för att minska klyftan mellan nord och syd. Om vi förstår att samarbeta lojalt, att tala med en röst, kommer vi att kunna påverka frågor som till exempel klimatförändringen och att hantera globaliseringens effekter.
Men utöver allt detta kommer den första gruppen av tio nya medlemsstater att medföra enorma ekonomiska fördelar för hela EU, såväl nya som gamla medlemmar. EU:s ökade befolkning kommer att bredda den inre marknaden. Befolkningen kommer att öka med 75-77 miljoner människor till totalt 453 miljoner invånare. För att förstå vidden av detta kan man jämföra med befolkningen i Nafta-området, det vill säga Förenta staterna, Mexiko och Kanada, med sina 400 miljoner invånare.
Nu invänder somliga att befolkningen efter utvidgningen med tio nya länder visserligen kommer att öka med 20 procent, men att EU:s BNP bara kommer att öka med 4-5 procent. Jag hävdar att detta inte är ett negativt faktum. Det är snarare ett löfte om att vi, även om det sker på regional nivå, är på väg att genomföra en demokratisk globaliseringsprocess. Det är ett löfte om en stor tillväxtpotential, tack vare dessa länders egenskaper. Vi får inte glömma bort att de tio kandidatländerna redan har en tillväxt som är högre än i dagens femton medlemsstater. Deras tillväxt på årsbasis var 2,4 procent 2001, medan vår var 1,5 procent; år 2000 var deras genomsnittliga tillväxt 4,1 procent och vår 3,4 procent. Framförallt kommer de tio kandidatländerna att medföra högt kvalificerad arbetskraft i boet. Det är sant att kandidatländerna har en 20 procent större befolkning och bara 5 procent större intäkter, men antalet universitetsexamina på det naturvetenskapliga och tekniska området i dessa länder uppgår varje år till 25 procent av våra. Detta är en resurs som kommer att bli ett viktigt stöd för vår egen tillväxt.
Tack vare sina egenskaper erbjuder dessa länder med andra ord nya stora möjligheter, under förutsättning att egenskaperna utnyttjas intelligent. Europeiska företag kommer att få nya expansions- och utvecklingsmöjligheter. Det kommer att finnas ett stort behov av vår teknik och de nya medlemsstaterna erbjuder en stor marknad för våra varor och tjänster.
Nu har jag redogjort för utvidgningens fördelar, det som vi kan kalla utvidgningens utdelning. Nu går jag över till de problem som fortfarande återstår. Men först en allmän reflexion. Vi får se upp så att vi inte sätter fördelarna på spel genom att kivas om detaljerna, något som ofta sker när vi skall fatta politiska beslut. Europas enande måste alltid komma i första hand, före inskränkta nationella intressen och branschintressen. Vi måste alltid ha helhetsbilden klar för oss och inte glömma de stora möjligheter som jag just har nämnt.
Under de senaste åren har de tio länderna gjort enorma framsteg. I de lägesrapporter som kommissionen nyligen lade fram konstateras detta utan förbehåll. Jag skulle dessutom vilja tillägga att våra analyser varken är överslätande eller alltför optimistiska. Kommissionens förtroende för kandidatländerna vilar på solid grund. De framsteg som gjorts är bevis nog på att samtliga länder är redo att ansluta sig i början av 2004, även på de områden där extra insatser har krävts.
Men trots att vårt förtroende är orubbligt har kommissionen lovat att övervaka de slutliga förberedelserna och hur situationen utvecklas i länderna även efter anslutningen. Därför har vi utarbetat skyddsklausuler beträffande den inre marknaden och rättsliga och inrikes frågor, som är de sektorer där vår befolkning har de största farhågorna, där de hyser den största misstron. Dessa klausuler kommer att träda i kraft om det visar sig att de åtaganden som gjorts inte uppfylls, vilket naturligtvis kan inträffa, även om det är högst osannolikt.
Jag vill på Europaparlamentets vägnar hälsa delegationen från Nya Zeeland på åhörarläktaren under ledning av parlamentets talman Jonathan Hunt välkommen. Hjärtligt välkommen, herr talman!
Den nyzeeländska delegationen utgörs av fem parlamentsledamöter. Den tionde interparlamentariska konferensen mellan Europaparlamentet och Nya Zeelands parlament inledde sitt arbete i går och har redan haft flera sammanträden. I dag väntar nya uppgifter. Nya Zeeland och Europeiska unionen står nära varandra genom våra gemensamma värderingar, förtroendet för de demokratiska institutionerna och den avgörande roll den parlamentariska demokratin spelar. Vi gläder oss åt ert besök här vid Europaparlamentet i Strasbourg och önskar er goda samtal under er vistelse, och att de goda, vänskapliga band som finns mellan Europa och Nya Zeeland skall kunna stärkas ytterligare!
Nästa punkt på föredragningslistan är andrabehandlingsrekommendationen (A5-0343/2002) av Robert Goebbels för utskottet för ekonomi och valutafrågor om rådets gemensamma ståndpunkten inför antagandet av Europaparlamentets och rådets direktiv om insiderhandel och otillbörlig marknadspåverkan (marknadsmissbruk) (9359/6/2002 - C5-0384/2002 - 2001/0118(COD)).
Herr talman, herr kommissionär, kära kolleger! Direktivet om marknadsmissbruk är viktigt av flera anledningar. Det är det första direktiv som skall antas enligt det så kallade Lamfalussy-förfarandet. Det handlar om en ramlagstiftning som skall kompletteras med föreskrifter för genomförandet. Denna sekundärlagstiftning kommer att fastställas av kommissionen på grundval av förslag från Europeiska värdepapperstillsynskommittén, CESR på engelska. CESR kommer att utarbeta sina förslag på grundval av ett brett offentligt samråd. Kommissionens antagande av bestämmelserna för genomförandet kommer även att ske på ett genomblickbart sätt. Ekofin-rådet och Europaparlamentet kommer att kontrollera kommissionen. Parlamentet kommer att förfoga över en tidsfrist på tre månader för att avge ett yttrande. Om parlamentet antar en resolution inom denna tidsram måste kommissionen åter granska åtgärdsförslaget. Det finns alltså en garanti för en demokratisk kontroll av sekundärlagstiftningen.
För att i framtiden både ge möjlighet att överlåta ytterligare bestämmelser av teknisk karaktär åt sekundärlagstiftningen och att säkerställa rätten till det slutliga beslutsfattandet för de lagstiftande myndigheterna är det nödvändigt att införa ett call-back-förfarande genom att ändra artikel 202 i fördraget.
Direktivet har som mål att utforma samma regler för alla finansiella produkter i hela unionen i syfte att bekämpa alla former av insiderbrott och marknadsmissbruk.
I första behandlingen hade parlamentet antagit 77 ändringar. Rådet har behållit 60 i sin helhet och 10 delvis. Det är en klar framgång för parlamentet.
Jag vill tacka de belgiska, spanska och danska ordförandeskapen samt kommissionens enheter som alltid visat sig vara beredda att hitta godtagbara kompromisser. Jag vill också tacka mina kolleger i utskottet för ekonomi och valutafrågor, framför allt Thomas Mann. Eftersom kommissionen och rådet har samtyckt till de fem ändringsförslag som utskottet för ekonomi och valutafrågor har reserverat för den andra behandlingen kommer direktivet snart att kunna träda i kraft. De nya reglerna kommer säkert att bidra till att återge förtroendet för de finansiella marknadernas integritet.
Alltsedan spekulationsbubblan på börsmarknaderna sprack och alltsedan de finansskandaler som drabbat Förenta staterna och Europa tvekar många investerare. Sedan början av år 2000 har mer än 7 000 miljarder dollar i virtuella börsvinster utplånats. I Europa har också flera tusen miljarder euro gått upp i rök. Detta förhållande gör ekonomierna osäkra, straffar spararna, försvagar investeringsfonderna och utarmar pensionsfonderna.
För att återställa investerarnas och småspararnas förtroende för finansmarknaderna är det nödvändigt att bekämpa varje form av brottsligt samförstånd och kräva en så hög grad av insyn som möjligt. Under de senaste månaderna har vi tagit del av många avslöjanden om insiderhandel mellan företagsledare, revisionsbyråer, affärsbanker och finansanalytiker. Alla dessa, som förutsattes vara hederliga, hade vidtagit åtgärder för att för egen räkning ta för sig av de enorma börsvinsterna.
På grund av bristen på insyn i marknaden har det förekommit intressekonflikter inom revisionsbyråerna. Många finansanalytiker har varit domare och parter i målet. Både revisorer och analytiker har bedragit de marknadsaktörer som haft förtroende för dem. Anledningen var bruket av aktieoptioner och andra personliga bonusförmåner i enlighet med deras respektive arbetsgivares finansiella resultat.
De summor det rör sig om är ibland helt ofattbara. Ett exempel: ledningen för de tjugofem största amerikanska företagen som gått i konkurs under de senaste 18 månaderna hade under de tre åren innan deras företag gick i konkurs beviljat sig ersättningar på sammanlagt 3,3 miljarder dollar. Även om man inte får generalisera har åren med omåttlig uppgång inom finanssektorn likväl resulterat i en sorts financial madcow disease, galna finanssyndromet. Precis som när det gällde saneringen av köttmarknaden, då det var nödvändigt att införa ett strängt kontrollsystem, kommer saneringen av finansmarknaderna att göra det nödvändigt att införa exakta regler för att kämpa mot alla insiderbrott och all otillbörlig marknadspåverkan.
Direktivet har som enda syfte att reglera finansmarknaderna bättre. I direktivet uttrycks ingen önskan att införa regler för journalistyrket. Tyvärr har vissa medier, framför allt de brittiska, inlett en i vissa stycken helt sanslös kampanj mot kommissionens förslag för att inbilla folk att pressfriheten stod på spel. Pressfriheten har inte äventyrats och kommer heller inte att äventyras. Första artikeln föreskriver tydligt och klart att ingen journalist skall kunna hållas ansvarig för spridandet av falska eller lögnaktiga uppgifter, såvida journalisten inte har en fördel av eller tjänar på att sprida dessa uppgifter.
Jag utgår från principen att alla journalister försöker bedriva sitt yrke på rätt sätt och att de kontrollerar sina källor. Om en journalist har blivit förd bakom ljuset skall han eller hon inte hållas ansvarig, såvida journalisten inte har erhållit pengar genom otillbörlig marknadspåverkan. Vissa nyligen inträffade skandaler, från Daily Mirror till Magazine des actionnaires, visar att inget yrke är fullständigt hederligt. Parlamentet vill uppmuntra införandet av koder för gott uppförande och yrkesetiska regler för journalister, framför allt vad gäller eventuella intressekonflikter. Men de bästa yrkesetiska regler i världen kan aldrig befria varje lagstiftare från att förbli vaksam och införa regler om de yrkesetiska reglerna skulle vara otillräckliga eller bristfälliga. Därför uppmanar jag er att förkasta de båda egendomligt lika ändringsförslag som lagts fram i ärendet. Det är helt enkelt inte godtagbart att en yrkesgrupp, även om den är lika aktningsvärd som journalisterna, försöker att definitivt undandra sig ett eventuellt europeiskt regelverk som gäller yrkesgruppen. Jag upprepar att det inte kommer att vara CESR som fastställer reglerna utan kommissionen under demokratisk kontroll av rådet och parlamentet.
Herr talman! Jag kan försäkra er att jag kommer att vara den förste och inte den ende som reser mig mot alla angrepp mot pressfriheten eller mot all form av omöjlig överreglering. Men den europeiska lagen måste vara densamma för alla. Varje demokrat och följaktligen var och en som är värd att kallas journalist borde välkomna denna etiska princip.
Jag skulle vilja börja med att tacka föredraganden Goebbels för alla hans ansträngningar. Som vi alla vet har han arbetat under hård press. Det här är en väldigt komplicerad och känslig fråga. Jag uppskattar det faktum att han beslutsamt har försvarat direktivets syfte, vilket innebär att öka integriteten på de europeiska finansmarknaderna. Jag skulle även vilja tacka skuggföredraganden och ledamöterna av parlamentet och i synnerhet ledamöterna av utskottet för ekonomi och valutafrågor för deras beredvillighet att gå vidare så snart som möjligt.
Efter alla de diskussioner som vi tidigare har haft angående kommittéförfarandet, skulle jag vilja belysa det framgångsrika samarbetet mellan våra institutioner under utarbetandet av detta direktiv, det första där man till fullo tillämpar Lamfalussy-förfarandet. Jag tror att dagens text kommer att ge en god grund för ett framtida effektivt samarbete mellan Europeiska kommissionen och Europaparlamentet. Som Goebbels känner till är kommissionen för en ändring av artiklarna 202 och 211 i fördraget, för att parlamentets och rådets ståndpunkter skall stämma överens. Jag hoppas att det kommer att framgå ännu tydligare i det bidrag som kommissionen förbereder för konventet, vilket jag hoppas skall vara fullbordat i slutet av november. Goebbels, hans kolleger och kommissionen har likadana ståndpunkter i denna fråga.
Jag försäkrar parlamentet att Europeiska unionen inte vill ha något att göra med giriga ekonomiska bedragare - särskilt inte med något som motsvaras av ?ekonomiskt galna kor? som Goebbels kallade dem. Det är ett mycket livfullt uttryck som kommissionen finner mycket träffande. Vi vill ha stabila, genomblickbara, integrerade och effektiva europeiska marknader för alla konsumenter och investerare.
Direktivet kommer förvisso att förbättra investerarskyddet och hädanefter göra de europeiska finansmarknaderna säkrare och mer attraktiva. Det kommer att skingra den internationella oro som har uttryckts under de senaste åren angående insiderhandel och otillbörlig påverkan inom de europeiska marknaderna.
Som vi alla känner till har nyligen inträffade händelser visat hur viktiga dessa frågor är. Skandaler som Enron och andra kända namn visar tydligt att det finns ett behov av fasta regler för att göra marknaden mer genomblickbar och trygg, för att se till så att den förblir fri från missbruk och bedrägerier. En friktionsfri verksamhet inom finansmarknaden, som har allmänhetens förtroende, är avgörande för en hållbar ekonomisk tillväxt och för skapandet av välfärd. Marknadsmissbruk leder till att företagen betalar mer för den finansiering de är i behov av; investerare uteblir och som en följd därav tar ekonomin skada.
Vi bör göra allt för att få ett slut på detta och för att återupprätta allmänhetens förtroende för våra marknader. Det är just det som man vill uppnå med direktivet.
Eftersom det har pågått en djupgående diskussion om tillämpningen av direktivet när det gäller journalister, vilket Goebbels hänvisade till, skulle jag vilja nämna ett par saker angående detta. För det första skulle jag vilja klargöra att vi inte under några omständigheter vill öka journalisternas börda. Direktivet innebär inte något sådant. Journalistiken är ett svårt yrke; arbetsbelastningen är stor och vi vill inte öka den. Direktivet garanterar yttrandefrihet och pressfrihet. Det uttrycks tydligt i redogörelsen, och själva direktivets text presenterar åtskilliga garantier för journalister, inberäknat möjligheten till självbestämmelse.
Skandaler som nyligen har inträffat i flera medlemsstater har emellertid visat att rekommendationer från journalister att köpa eller sälja en viss aktie kan påverka marknadspriset till deras fördel. Vad vi inte önskar är att den lilla kategori av ytterst specialiserade ekonomijournalister som rekommenderar investeringsstrategier skall undantas från förpliktelserna om genomblickbarhet. Kommissionen kan därför inte godta ändringsförslagen 6 och 7. Det skulle inte förefalla motiverat att undanta denna tämligen oansenliga kategori individer från de grundläggande villkoren för marknadens integritet som gäller för alla övriga yrkesverksamma på marknaden.
Dessutom, att till fullo eller delvis utesluta journalister från direktivets tillämpningsområde skulle innebära en harmonisering på gemenskapsnivå av begreppet ?journalist?, vilket inte är någon enkel uppgift och inte heller något som vi önskar göra. Ändringsförslag 5 innebär därför en kompromiss som föreslagits av utskottet för ekonomi och valutafrågor inför dagens sammanträde. Det är rättvist både för journalister och för allmänhetens intresse och därför godtagbart. Jag hoppas innerligt att ledamöterna här i parlamentet delar Goebbels och kommissionens syn på den här punkten. När allt kommer omkring borde ekonomijournalister, som uttryckligen rekommenderar en specifik strategi till potentiella investerare, tillkännage sina eventuella intressekonflikter. Jag kan inte se varför det inte skulle kunna vara en nyttig aspekt i det här direktivet.
Jag förklarar Europaparlamentets session återupptagen efter avbrottet torsdagen den 24 oktober 2002.
Den 31 oktober 2002 inträffade en våldsam jordbävning i den italienska regionen Molise, vilket resulterade i att några byar förstördes och att ett antal människor förlorade livet.
Det var i synnerhet den mindre staden San Giuliano di Puglia som förstördes, och en skola störtade samman, vilket medförde att 29 personer dödades, varav 26 var barn. En hel lågstadieklass med barn födda år 1996 dödades under spillrorna från katastrofen. Många av familjerna har nu när vintern närmar sig blivit hemlösa.
Alla naturkatastrofer och tragiska händelser framkallar en reaktion av sympati och frändskap hos oss för dem som har lidit. Vid det här tillfället blev emellertid människor över hela Europa, och längre än så, djupt rörda över denna tragiska förlust av så många små barns liv.
På Europaparlamentets vägnar har jag framfört vårt medlidande och våra kondoleanser till borgmästaren i San Giuliano di Puglia, till ordföranden i regionen Molise och till offrens familjer. Jag ber er nu att iaktta en tyst minut till deras minne.
Jag måste också tyvärr meddela kammaren att ett Luxairplan som i morse var på väg från Berlin till Luxemburg under inflygningen till Luxemburgs flygplats havererade i Niederanven, med 19 passagerare och tre besättningsmän ombord. De första rapporterna tyder på att så många som 17 personer har omkommit i denna tragiska olycka.
Tidigare denna morgon i Frankrike började ett tåg på väg från Paris till Wien att brinna i närheten av Nancy. 12 människor förlorade livet i denna tragiska olycka. Jag skulle vilja upplysa er om att jag, på mina vägnar och på Europaparlamentets vägnar, till myndigheterna i Luxemburg och Frankrike har uttryckt vår solidaritet och vårt djupaste medlidande med de anhöriga till alla de som har varit inblandade i dessa tragiska olyckor.
Jag skulle också vilja upplysa kammaren om att jag har skrivit ett brev till presidenten i den ryska duman och uttryckt vårt fördömande av terroristhandlingen mot Doubrovkateatern i Moskva där mer än 700 personer hölls som gisslan. Jag uttryckte vårt djupa beklagande över dem som sedermera omkom.
Herr talman! Jag har just återvänt från en resa till staten Jalisco i Mexiko, där jag själv bevittnade de förödande effekter som en orkan kan orsaka, särskilt i orten Puerto Vallarta. Tack vare de lokala myndigheternas skyndsamhet blev det som tur var inga dödsoffer, men de materiella skadorna är mycket omfattande.
Herr talman! Jag skulle vara tacksam om ni å parlamentets vägnar kan vända er till de mexikanska myndigheterna, till Mexikos president som besökte plenum i maj och till guvernören för delstaten Jalisco för att uttrycka vår sympati inför dessa händelser.
Jag vill även - och jag välkomnar att kommissionens vice ordförande är här - att kommissionen mycket noggrant undersöker vilket som är det bästa sättet för att visa Europeiska unionens solidaritet inför en katastrof av det här slaget, antingen katastrofhjälp eller bidrag för återuppbyggnad, med hänsyn till att Mexiko är en positiv och aktiv partner till Europeiska unionen och att unionen har ingått ett associeringsavtal med landet, som delar vårt värdesystem, vilket nyligen har visat sig när det gäller frågor som dödsstraffet, Internationella brottmålsdomstolen och de debatter som har förts inom Förenta nationerna den senaste tiden.
Jag har i enlighet med artikel 111a mottagit en begäran från Gruppen De gröna/Europeiska fria alliansen att på föredragningslistan inkludera en särskild debatt om gisslantagningen i Moskva och dess tragiska slut, och om kriget i Tjetjenien. Solana kommer att göra ett inlägg och ta upp en rapport från toppmötet EU-Ryssland. Ärendet skulle kunna behandlas under denna punkt.
Med tanke på den fruktansvärda tragedin till att börja med, och med tanke på den fruktansvärda tragedi som pågått i flera år i Tjetjenien, anser vi nu, inför toppmötet mellan Europeiska unionen och Ryssland, att det är nödvändigt att i närvaro av kommissionen och Solana också ha en debatt om Tjetjenien under vår debatt om utrikespolitiken, för vi har frågor vi vill ställa till Ryssland om massakrerna i Tjetjenien, om bristen på information till de ryska medborgarna efter den fruktansvärda tragedin med gisslantagningen. Vi ber därför att denna punkt formellt skall tas upp på föredragningslistan under debatterna med kommissionen och Solana.
Herr talman! Jag skulle som representant för den socialistiska gruppen vilja säga att vi liksom Cohn-Bendit anser att det här ämnet är av största vikt. Vår grupp har emellertid behov av en något mer systematiskt förberedd, grundlig debatt som vi kan föra vid det andra mötet i november när vi diskuterar förbindelserna mellan Europa och Ryssland. Men vi har naturligtvis ingenting att invända mot att vi också när det gäller punkterna 22 och 23 i resolutionen om Europeiska rådets resultat uttryckligen går in på de fruktansvärda händelserna i Moskva och att ämnet också tas upp under debatten med Solana. Vi anser emellertid att det är nödvändigt att diskutera detta ämne på ett mer strukturerat sätt vid det andra mötet i november. Men än en gång, vi har ingenting att invända mot att den här punkten även diskuteras i debatten om Europeiska rådets resultat och i debatten med Solana i eftermiddag.
Herr talman! Beträffande förfarandet blev jag lite förvånad när jag i dag kl. 13.00 fick höra om detta förslag från De gröna. Vi är en demokratisk grupp, där ordföranden inte beslutar ensam. Jag skickade då genast ett e-postmeddelande till presidiet och de båda samordnarna, Philippe Morillon och Arie Oostlander, om att vi stöder detta förslag från De gröna, för den händelse att det inte skulle komma några invändningar. Men jag ber er ändå, ärade kollega Cohn-Bendit, att se till att vi i framtiden får tid att diskutera denna fråga demokratiskt i våra grupper. Eftersom jag inte hört några protester från presidiet eller samordnarna är vår grupp positiv till att man kopplar samman frågan med förklaringen från den höge representanten Solana.
Vi är sålunda överens om att vi inte behöver någon omröstning. Ärendet kommer helt enkelt att tas upp som en del av den allmänna debatten i samband med Solanas rapport om utrikespolitiken.
Herr talman! För ett par dagar sedan blev en ung irländsk katolik korsfäst av protestantiska aktivister i Nordirland. Det verkar nästan otroligt att en universell symbol som korset kan förvandlas till ett monstruöst tortyrinstrument av politiska skäl. Detta är en skam för Europa! Jag föreslår att ordförandeskapet uttalar ett skarpt fördömande av denna kriminella episod som, inte bara symboliskt, strider mot de heligaste principerna i vår europeiska civilisation.
Jag håller förvisso med om att det var en fruktansvärd attack, och jag kommer att vidarebefordra er begäran till rådets ordförande.
Jag förklarar Europaparlamentets session återupptagen efter avbrottet torsdagen den 7 november 2002.
Det slutgiltiga förslaget till föredragningslista, som utarbetats av talmanskonferensen vid sammanträdet torsdagen den 14 november 2002 i enlighet med artikel 110 och 110a i parlamentets arbetsordning, har delats ut.
Herr talman! Ni torde vara medveten om att det råder en väldig dimma runt Strasbourg och jag har fått veta att många ledamöter inte är här. Några av dem beklagar att de inte kommer att ha möjlighet att delta i debatten om Medina Ortega-betänkandet om reklam för och sponsring till förmån för tobaksvaror. Jag skulle vilja be er överväga att skjuta upp denna debatt till senare i kväll. Jag har fått veta att en buss som transporterar personer från Bryssel väntas ankomma omkring kl. 20.30. Malliori, föredraganden för utskottet för miljö, folkhälsa och konsumentfrågor, finns med på den bussen och det vore beklagansvärt om hon inte vore här under den debatten.
Jag vill inte engagera mig i frågan om vädret just nu men vi skulle kunna återkomma till detta senare.
Herr talman! Min fråga rör föredragningslistan i allmänhet - kanske inte måndagen. Som ni vet har ett fartyg, som inte gör skäl för sitt namn Prestige, läckt flera ton råolja vid den spanska kusten. Den har inte bara lämnat efter sig en fläck olja som är mer än 200 kilometer lång utan också en djup oro för miljön och ekonomin för de mer än 5 000 drabbade familjerna.
Herr talman! Eftersom jag anser att parlamentet skall vara uppmärksamt på våra medborgares önskemål skulle jag vilja be er innefatta ett uttalande av kommissionen på vår föredragningslista, följt av en debatt där vi kan gå igenom de omständigheter under vilka dessa händelser utspelat sig, orsakerna till det, de åtgärder som Europeiska unionen måste vidta för att det inte skall upprepa sig och möjligheterna att Europeiska unionen visar sin solidaritet.
Herr talman! Jag vet inte om det skulle kunna bli på måndagen eller på torsdagen, med anledning av kommissionens uttalande om klimatförändringarna, men jag skulle vilja få det bestämt redan nu så att vi tar det med i vår föredragningslista, om övriga politiska grupper håller med om det.
Jag försöker att systematiskt arbeta mig igenom hela veckan. Ni har föregripit något som er grupp och andra grupper har föreslagit flytta fram till torsdagens föredragningslista. Jag ber att de kolleger som önskar tala om denna fråga väntar med sina kommentarer till dess att vi behandlar torsdagens föredragningslista. Men jag har noterat er begäran.
Herr talman! Jag förstår Hautalas synpunkter och jag skulle vilja att så många ledamöter som möjligt deltar i debatten. Däremot tycker jag inte att Hautalas förslag är lämpligt eftersom det verkar som om ett antal kolleger just nu är på väg i buss. Vi vet inte när de kommer att anlända, och då de kommer fram är de förmodligen helt slut. De vet inte ens om de skall delta i denna debatt eller ej. Om förslaget vore att debatten skulle hållas i morgon tycker jag att det är bra, men att lämna den till sentimmarna i dag, med alla dessa stackare som inte ens vet vad de skall göra, tycker jag inte är lämpligt. Jag anser att antingen diskuteras frågan nu eller någon annan dag i denna vecka.
Det är absolut omöjligt under morgondagen. Det verkar redan nu vara nära nog omöjligt, även om inte något ytterligare betänkande kommer att omfattas. Genom att lyssna till föredraganden, och mot bakgrund av det faktum att en begäran av detta slag måste överlämnas till tjänsteavdelningarna en timme före sammanträdet, förefaller det vara bäst att vi går vidare.
Jag vill emellertid beklaga att Hautala och vi som parlament skall befinna oss i denna situation i dag, där vi inte har möjlighet att garantera närvaron av de kolleger som gav sig iväg tillräckligt tidigt för att förväntas kunna deltaga i debatten.
Herr talman! Jag förstår de skäl ni just anförde, men Mallioris, som Hautala sagt, är föredragande i utskottet för miljö, folkhälsa och konsumentfrågor i denna så viktiga debatt om tobaksreklam och ni vet mycket väl, herr talman, att frågor som handlar om tobaksreklam alltid är konfliktfyllda och att det föreligger motsättningar mellan utskottet för miljö, folkhälsa och konsumentfrågor och utskottet för rättsliga frågor och den inre marknaden. Därför bad Hautala att betänkandet skulle skjutas upp en stund så att kollegerna hinner komma. Jag vet inte om det är omöjligt, men det är klart att om föredraganden inte vill det,... Jag förstår svårigheterna men det vore av betydande vikt för detta parlament om Malliori vore här, eftersom hon är föredragande i utskottet för miljö, folkhälsa och konsumentfrågor i detta ärende.
Jag vill inte fortsätta debatten i onödan och jag är fullt medveten om svårigheterna. Huvudföredraganden har föreslagit i dag eller i morgon. Vi har tyvärr inget val: i dag är det enda alternativet. Jag godtar emellertid att perspektiven kan vara annorlunda mellan de olika utskotten. Mot bakgrund av de exceptionella omständigheterna och av föredraganden Mallioris frånvaro vill jag uppmana utskottet för miljö, folkhälsa och konsumentfrågor att se till så att någon som har varit närvarande under debatterna och vid utskottets omröstning kan ge en rimlig redogörelse för utskottets ståndpunkt under debatten i kväll.
Herr talman! Jag ser att det finns fem eller sex muntliga frågor om mediakoncentration att debattera på dagens föredragningslista och jag tror att nästan alla är här som skall delta i den.
Jag ser att även kommissionen är här nu. Om kommissionär Byrne är den som ansvarar för att svara på denna fråga föreslår jag att vi börjar med detta ämne och därefter övergår vi till Medina Ortega. Det skulle kunna vara en lämplig lösning.
Av kollegernas reaktioner att döma förefaller det vara ett godtagbart förslag. Vi kommer därför att inleda dagens sammanträde med den gemensamma debatten om media. Den debatten kommer att följas av Medina Ortegas betänkande och det åtföljande yttrandet.
Herr talman! Jag skulle egentligen ha uttalat mig i går i debatten om medierna, men på grund av problem med att komma till Strasbourg, hann jag olyckligtvis inte fram i tid. Jag vill helt enkelt bara säga att eftersom jag kommer från Förenade kungariket - berömt för sin dimma, för att inte nämna smog - kan jag inte på något sätt kritisera Strasbourgs klimat. Jag vill faktiskt gratulera och tacka flygplatspersonalen för att man sätter säkerheten främst. Jag vill helt enkelt be ordförandeskapet och kammaren om ursäkt för att jag missade mitt inlägg. Jag åkte hemifrån kl. 6 i morse för att försöka hinna i tid.
Som ett tillägg till era kommentarer, som kommer att tas med i protokollet, vill jag påpeka att ni enligt artikel 120.7 har möjlighet att göra ett skriftligt uttalande som kommer att läggas till det fullständiga förhandlingsreferatet för den aktuella debatten.
Nästa punkt på föredragningslistan är betänkandet (A5-0371/2002) av Brok för utskottet för utrikesfrågor, mänskliga rättigheter, gemensam säkerhet och försvarspolitik om de enskilda kandidatländernas framsteg på vägen mot anslutning (KOM(2002) 700 - C5-0474/2002 - 2002/2160(INI)).
Herr talman, ärade kolleger! Efter förmiddagens ingående beskrivning av de historiska dimensionerna, vill jag inleda med att peka på anslutningsländernas oerhörda ansträngningar under anslutningsprocessen. Många har visat prov på politiskt mod genom att vidta de impopulära åtgärder som har förändrat det politiska, ekonomiska och sociala systemet. Dessa åtgärder skulle ha blivit nödvändiga på flera områden även utan en anslutning, men många har också varit direkt kopplade till ett EU-medlemskap. Detta mod och denna kraft att genomföra saker kan vi lära oss mycket av i vårt eget politiska arbete.
Jag vill även ta tillfället i akt att tacka förhandlingsparterna, nämligen rådet och framför allt kommissionen och anslutningsländerna, som de senaste åren har haft ett mycket tungt arbete med att efterhand nå ett positivt avslut på vårt verk. Dock måste vi se klart på att det fortfarande återstår en rad frågor att lösa i processen. Till exempel återstår några tungt vägande frågor som måste lösas före toppmötet i Köpenhamn, och det kommer att krävas anpassningar i processen även därefter. Jag menar inte bara genomförandet av övergångsreglerna, vilka självklart skall vara temporära, utan även de frågor som vi tar upp i betänkandet och som har att göra med brister i förvaltnings- och domstolskapaciteten och minoriteters rättigheter, korruption och människohandel. Detta är exempel på problem som bör bearbetas ordentligt innan anslutningen kan genomföras. Därför anser jag att kommissionen har rätt inställning, som vill lägga tyngdpunkten i föranslutningsstödet på just dessa områden och på så sätt skapa de nödvändiga förutsättningarna till maj 2004.
Jag håller med om att en hel del arbete återstår även när alla sidor har fullgjort sina åtaganden. Europaparlamentet är redo att bidra med sitt genom att hålla tidsplanen. Det var här i kammaren som beslutet fattades att anslutningen skall genomföras så att anslutningsländerna kan delta i Europavalen år 2004, och därmed fastslogs det datum som övriga nu har accepterat. När anslutningsfördraget föreligger, och detta kommer att omfatta cirka 6 000 sidor, skall vi se till att fatta beslut senast i början av april. Därmed kan fördraget undertecknas enligt tidsplanen, och ratificeringen ske i mitten av 2004.
Det finns några konkreta frågor som måste tas upp under förhandlingarna. Jag talar om strukturstödet och jordbruket. Låt mig återigen betona att jag hoppas att alla förhandlingsparter skall agera klokt och att förhandlingarna blir sådana att resultatet kan presenteras på ett trovärdigt sätt. Detta för att vi, den historiska dimensionen till trots, inte skall stupa på mållinjen i en folkomröstning om en enskild detalj. Vi måste inse vårt fulla ansvar, och jag anser att vi måste ge mycket stöd under de kommande veckorna. Detta innebär exempelvis också att vi på allvar måste fråga oss om vi verkligen skall använda en så stor del av pengarna, vilka ju inte kommer att växa fram till 2006, till direktstöd, eller om vi hellre bör använda dem i form av makroekonomiskt stöd till landsbygdens utveckling. Detta är en fråga som rör nyttan för anslutningsländerna och som jag gärna vill ställa här och nu.
Jag är övertygad om att vi även kommer att lösa Kaliningradfrågan. Jag hoppas att alla tvister skall kunna lösas i förhandlingarna och att kommissionen och rådet snabbt kan ge en konkret förklaring till vad som menas med travel document light. En sak är helt klar, nämligen Europaparlamentets ståndpunkt: vi måste bygga en bro till Ryssland, men det får samtidigt inte råda något tvivel om att Litauen blir fullvärdig medlem i EU, att vi bevakar det lilla, självständiga landets intressen och att vi inte accepterar en lösning som stoppar, hindrar eller försenar Litauens inträde i Schengensystemet.
Detta är viktigt att påpeka inför de kommande veckorna. Jag hoppas att detta skall fungera inom ramen för de förhandlingsresultat som hittills har nåtts.
Jag vill också att de båda länder som ännu inte kommer att anslutas kan lita på att inget nytt veto och ingen ny ursäkt plötsligt dyker upp och stänger dörren när förhandlingarna väl är avslutade och villkoren uppfyllda. Detta gäller även garantierna till länder som Bulgarien och Rumänien.
Jag hoppas att Cypernfrågan skall kunna lösas utifrån Kofi Annans förslag. Detta är ett viktigt steg framåt för förbindelserna inom och utom Europeiska unionen och för freden i Medelhavsområdet, oberoende av anslutning till och utvidgning av EU, men även som ett led i detta. Dock menar jag även att något så självklart - nämligen att detta skall lösas - inte får leda till politiska undantag som urvattnar de politiska Köpenhamnskriterierna.
Efter toppmötet i Köpenhamn, när medborgarna får bevis på att vi menar allvar med tio länder i ett första steg, kommer vi att få en bred diskussion i nuvarande medlemsstater om hur långt vi skall fortsätta. För att vara trovärdiga måste vi visa att en fortsatt utvidgning av EU förutsätter att Köpenhamnskriterierna uppfylls, såväl politiskt som ekonomiskt. Det handlar, som jag ser det, om hela processens trovärdighet.
För att undvika missförstånd: när Turkiet har uppfyllt dessa villkor, bland annat att respektera stadgan om Europeiska unionens grundläggande rättigheter, och detta fullt ut är en del av den politiska utvecklingen i Turkiet, när militären inte längre spelar en politisk roll och Turkiet återigen är en rättsstat fullt ut, då har landet genomgått en dramatisk förändring, och då skall vi betrakta ett turkiskt medlemskap positivt. Huruvida Turkiet kommer att nå detta mål, vet jag inte, men vi bör i alla fall ge landet den möjligheten. Det är därför som det är de politiska kriterierna som gäller.
Herr talman! Vi närmar oss nu den avgörande tidpunkten. Om 23 dagar i Köpenhamn skall vi förhoppningsvis sätta punkt för anslutningsförhandlingarna med de tio kandidatländerna, gå vidare i förhandlingarna med Bulgarien och Rumänien, och fatta beslut om nästa fas i samband med Turkiets kandidatur. Vi närmar oss därmed det mål som vi har eftersträvat, Europas återförening. Ett Europa.
I dag har vi tagit ut detta i förskott. Vi har haft generalrepetition, och det visade sig att det går bra att ha ett så stort parlament, att ha ledamöter från 27 länder sittande här i kammaren, och att det går bra att tolka till 23 språk. Många tvivlare måste nu erkänna att det går bra att genomföra detta.
Vi upplevde något historisk i förmiddags, och jag tycker att parlamentet skall ha ett stort tack för att det på detta sätt har visat vad vi alla har att se fram emot om ett och ett halvt år, och för att det har visat att det låter sig göras och därmed ha medverkat till att göra hela processen oåterkallelig, så att det inte finns någon återvändo.
Men dagen i går var också historisk på ett sätt. I går höll man för första gången ett ministermöte i Bryssel, där alla 25 medlemsstater deltog. Det var naturligtvis informellt. Det ägde rum omedelbart före det ordinarie mötet i rådet (allmänna frågor och yttre förbindelser), och det som vi beslutade hade vi naturligtvis diskuterat med de nya medlemsstaterna. Vi kom bland annat överens om att de nya länderna bör bli medlemmar den 1 maj 2004. Det ger tid till ratificeringen av anslutningsfördraget, och samtidigt ger det de nya medlemsstaterna möjlighet att delta på lika villkor i valen till Europaparlamentet. Man kom också överens om att de kan företrädas av ledamöter i den nuvarande kommissionen från den tidpunkt de blir medlemmar, det vill säga från den 1 maj 2004. Detta förutsätter naturligtvis att parlamentet går med på att tio kommissionärer utan portfölj kan tillträda, och antagligen utan att de blivit godkända av parlamentet, men man har slagit fast att när den nya kommissionen tillträder, antagligen den 1 november, så skall alla kommissionärer naturligtvis - som alltid - godkännas av parlamentet, som vid den tidpunkten är nyvalt.
Vi skall särskilt tacka kandidatländerna och visa respekt för deras insats. De har gjort ett imponerande arbete med att anpassa sig till alla de kriterier som vi har angett. Detta är också budskapet, som jag tolkar det, i det betänkande som vi diskuterar i dag. Köpenhamnskriterierna har varit en måttstock för ländernas politiska och ekonomiska reformer. Man har genomfört genomgripande reformer. Man har utvecklat demokratiska strukturer. Man har antagit lagstiftning som försvarar de mänskliga rättigheterna och gjort stora framsteg när det handlar om minoriteter. På det ekonomiska området har det skett en imponerande utveckling bort från planekonomi och över till marknadsekonomi. Prisbildningen har avreglerats, man har genomfört privatiseringar, och det har skett omfattande omstruktureringar inom näringslivet, jordbruket och den finansiella sektorn. De offentliga förvaltningarna har reformerats, så att EU:s regelverk skall kunna genomföras.
När man tänker på hur stora ansträngningar de nya länderna har gjort inom vart och ett av dessa områden, så måste man verkligen beundra dem. Vi får därför inte heller svika de berättigade förväntningar som de har när det gäller att bli fullvärdiga medlemmar på kort tid. Dessa imponerande framsteg kan man läsa om i kommissionens lägesrapport och strategidokument inför utvidgningen, som lades fram den 9 oktober. Alla tio länder har beskrivits, och kommissionen har gjort bedömningen att de är redo att bli medlemmar.
Men innan de blir medlemmar finns det naturligtvis skäl att göra ytterligare insatser. Kommissionen har inte sagt att arbetet är slutfört. Kommissionen har sagt att det kan bli klart i tid. Kandidatländerna har som ett svar på kommissionens lägesrapporter tydligt meddelat att de vill öka insatserna på de områden som kommissionen har tagit upp, och deras insatser kommer att stödjas med EU-medel.
I samband med anslutningsförhandlingarna återstår ett visst arbete. Europeiska rådet i Bryssel fattade en rad viktiga beslut om de kvarvarande finansiella frågorna. Under de närmaste dagarna kommer man att föra intensiva förhandlingar med kandidatländerna om dessa frågor. Det står också klart att ett framgångsrikt resultat kräver både insatser och kompromissvilja från alla parter - nuvarande såväl som blivande medlemsstater. Vi känner alla till att man angett vissa ekonomiska ramar, men inom dessa ramar kan man naturligtvis förhandla.
Avslutandet av förhandlingarna i Köpenhamn om 23 dagar, kommer att vara ett otroligt genombrott. Sedan kommer arbetet med slutförande, undertecknande och ratificering. Parlamentet skall ge sitt samtycke innan fördraget kan undertecknas, och parlamentets vilja att snabbt ge sitt samtycke till fördraget illustrerar bara än en gång parlamentets roll som drivkraft för en snabb utvidgning.
Nästa punkt på föredragningslistan är kommissionens lagstiftningsprogram och arbetsprogram för år 2003.
Herr talman, ärade ledamöter! Dagens sammanträde avslutar två mycket speciella dagar här i Strasbourg. I går diskuterade vi utvidgningen under en session som var mycket känslosam och fyllde mig med stolthet. I dag lägger jag tillsammans med kommissionskollegiet fram kommissionens lagstiftnings- och arbetsprogram för nästa år.
Årets program är frukten av en ny metod. Enligt de kriterier som vi kom överens om i januari förra året har Europeiska unionens främsta institutioner under de senaste månaderna gett liv åt en ny strukturerad politisk dialog.
Under de gångna månaderna har bland annat varje medlem i kommissionskollegiet tagit ansvar för kommissionens prioriteringar inom sina respektive sektorer.
Jag vill understryka att kommissionen verkligen uppskattar Europaparlamentets bidrag till processen.
Som varje nytt system kan det naturligtvis förbättras redan från nästa år, och tillvarata erfarenheterna. Emellertid är det vi uppnått redan mycket positivt.
Jag vill påminna om nyheterna i den arbetsmetod vi har använt i år.
För det första är detta arbetsprogram ett stort steg framåt i den process som skall göra planeringen för hela Europeiska unionen mer integrerad och sammanhållen. Enligt instruktionerna från Europeiska rådet i Sevilla innebär detta också att vi skall bidra till rådets första årliga operativa program.
Därför innehåller programmet för första gången inte bara våra förslag utan också de viktigaste förslagen som kommissionen redan har antagit och som nu skall behandlas i rådet. Härigenom kan Europaparlamentet delta i planeringen också i denna viktiga del av lagstiftningen. Kommissionen hoppas att de tre största institutionerna före årets slut kan bli eniga om den interinstitutionella dimensionen i planeringsprocessen.
För det andra grundar sig vår nya arbetsmetod inte bara på den interinstitutionella dialogen utan också på ett ständigt informationsutbyte under den operativa fasen och på en total öppenhet gentemot medborgarna.
Under 2003 kommer kommissionen att översända månatliga rapporter över den praktiska planeringen till Europaparlamentet och rådet. Dessa kommer att innehålla ett öppet kvartalsprogram och omfattande information om antagna förslag.
Medborgarna kommer att kunna följa alla etapper i vår dialog eftersom översända handlingar kommer att offentliggöras på våra webbsidor.
En bättre samordning mellan institutionerna, en planering av lagstiftningsarbetet och information till allmänheten är påtagliga bevis på vår önskan att göra de europeiska institutionerna effektivare och ge dem en mer demokratisk grund.
På detta sätt genomför vi riktlinjerna i vitboken om styrelseformerna som vi gav ut förra året. Det gäller inte bara tekniska nyheter utan är också ett ytterst viktigt steg i hur vårt integrationsprojekt utvecklas.
Som jag sade i går är utvidgningen vår största utmaning inför det kommande året. Det är förstås naturligt att den står först bland våra prioriteringar för 2003.
Dessa prioriteringar har redan godkänts i rådet och i er församling. Jag vill nu visa på hur kommissionen avser att genomföra dem i praktiken under kommande år.
Vi talade länge om utvidgningen i går. I dag vill jag bara framhäva att kommissionens uppgift är att se till att alla parter som är inblandade i processen kan klara av sina egna ansvarsområden från anslutningens första dag.
För kandidatländerna skall gemenskapens regelverk vara den nationella normen i lag och de facto. Processen har pågått i några år och har gett häpnadsväckande resultat, men vi måste följa de avslutande etapperna med särskild uppmärksamhet.
Från vår egen sida måste jag påminna om hur viktigt det är att omdefiniera uppbyggnaden av unionen för att klara av utmaningarna år 2004. Utvidgningen innehåller en kvalitativ dimension som inte kan eller får undervärderas.
Jag har fullt förtroende för konventet som fortfarande arbetar och för den regeringskonferens som skall överföra anvisningarna till en verklig och egentlig konstitution för vår union.
Nästa punkt på föredragningslistan är betänkande (A5-0364/2002) av van den Burg för utskottet för ekonomi och valutafrågor om Europeiska investeringsbankens årsredovisning för 2001 (2001/2256(INI)).
Innan jag lämnar ordet till föredraganden vill jag välkomna Europeiska investeringsbankens ordförande Maystadt till kammaren. Han kommer strax att hålla ett anförande.
Fru talman! Låt mig inleda med att hälsa er, och herr Maystadt, välkomna. Vidare skulle jag gärna vilja tacka EIB för det effektiva samarbete som har utvecklat sig under de senaste tre åren, då det blivit tradition att kommentera er årsredovisning. Jag anser att man i Europaparlamentet kan vara nöjd med det sätt på vilket ni har tagit itu med förslagen vid dessa tidigare tillfällen, och jag hoppas att detta också kommer att bli fallet med mitt betänkande.
Ni uppger i förordet till er årsredovisning för 2001 att EIB är en offentligägd bank med ett bestämt uppdrag, som har till uppgift att bidra till ekonomiska, sociala och i slutändan också politiska mål. Jag instämmer helt och hållet i detta. EIB kan fylla en viktig makroekonomisk roll och stödja EU-politiken på avgörande punkter. EIB är en offentligägd bank som måste stå till svars offentligt för den politik man för. Jag skrev mitt betänkande mot bakgrund av dessa konstateranden, och jag betonade ett antal punkter i samband med detta. I dag skulle jag gärna vilja lägga tonvikten vid fem delar i mitt betänkande.
Den första: kapitalökningen, den andra: pensionsfonderna, den tredje: arbetsmarknadspolitiken, den fjärde: Europeiska unionens utvidgning, och den femte: en adekvat kontroll av EIB:s politik.
Till att börja med kapitalökningen. Bankens råd beslutade vid sitt årsmöte den 4 juni att införa en kapitalökning på femtio miljarder euro. Parlamentet välkomnar detta beslut, och anser det vara förståndigt att bekosta den kapitalökningen med bankens egna medel. Vi kritiserar emellertid det faktum att rådet redan på förhand beslutat att inte tillåta någon ytterligare ökning under de närmaste fem åren. Parlamentet välkomnar också beslutet att utöka finansieringen av vissa projekt i de sektorer som har drabbats mest av fördröjningen av den ekonomiska tillväxten, från 50 procent till 70 procent av den totala projektbudgeten. Jag vill också peka på den möjlighet att stödja katastrofprogram ända upp till 100 procent som EIB erbjöd under de översvämningar som vi hade i Central- och Östeuropa under hösten. Jag tror att det passar in bra i en bild av en aktiv bank som stöder unionens målsättningar. På det viset blir EIB också synlig för medborgarna.
Nu till punkten om pensionsfonderna. Jag har i mitt betänkande också gått in lite mer utförligt på bankens roll som låntagare på kapitalmarknaderna. Även här spelar EIB en betydande roll, i synnerhet på relativt nya marknader, såsom i vissa kandidatländer. Med sin AAA-rating och de långa obligationerna i olika valutor är banken en viktig aktör och en mycket säker investering för till exempel pensionsfonder. Ett problem är att EIB:s obligationer inte alltid är fritt tillgängliga. Ofta gäller begränsningar som har införts av myndigheter för just investeringar av pensionsfonder och försäkringsbolag. EIB kan fylla rollen som banbrytare i fråga om att främja långsiktiga investeringar, och därmed ge investerare ökad handlingsfrihet för mer riskabla investeringar i sina nya ekonomier. På det sättet kan EIB bli en intressant partner för pensionsfonder. Detta är anledningen till att jag lade fram ytterligare ett ändringsförslag till behandlingen av mitt betänkande i plenum, och jag skulle gärna vilja uppmuntra banken att aktivt stödja detta. Jag skulle också gärna vilja ta del av Maystadts syn i fråga om denna idé.
Den tredje punkten: arbetsmarknadspolitiken. Genom åtgärdsprogrammet från Amsterdam har projekt inom de sociala sektorerna intagit en mer central ställning på kartan. Sedan gammalt har man framför allt investerat i den hårda infrastrukturen. Det är emellertid också viktigt att investera i den sociala infrastrukturen. Det dubbla mål som uppställdes i Lissabon, såväl ekonomiskt som socialt, genomsyrar enligt min uppfattning EIB:s politik. Parlamentet uppmanar precis som förra året EIB att bedöma effekterna för sysselsättningen av de projekt och aktiviteter som EIB har genomfört och stött samt att stärka den interna och externa expertisen på detta område inom bankens alla olika aktiviteter och direktorat. Även vad detta beträffar är jag nyfiken på vad Maystadt har för avsikter.
Och så punkten angående utvidgningen. I tisdags diskuterade vi i parlamentet den första rundan av unionens utvidgning. EIB kan också bidra till denna process genom att prioritera aktiviteter i kandidatländerna, och genom att behandla dessa länder som fullvärdiga deltagare. Jag har fått intrycket av att de nya medlemsstaterna inte drar tillräcklig nytta av möjligheterna till investeringar. Det verkar som om de ställer upp begränsningar för sig själva för att de inte vill skuldsätta sig i för hög grad. En lovvärd strävan som kan ta dem närmare den monetära unionen, men ändå något som jag i detta skede sätter frågetecken vid. Parlamentet rekommenderar EIB att i varje fall inte glömma den sociala dimensionen och att upprätta ett särskilt program för kandidatländerna och andra partnerländer, som måste avse målsättningarna i sociala sammanhang. Kanske kan Maystadt gå in även på detta i sitt svar.
Slutligen yrkar parlamentet på ett intensivt samarbete på grundval av en välövervägd och effektiv fördelning av uppgifter mellan EIB och EBRD. Detta kommer för övrigt inom kort att behandlas i vårt utskott och i parlamentet i ett enskilt betänkande av Markov.
Den sista punkten: kontrollen. Vikten av öppenhet och adekvat kontroll av EIB-gruppen är en punkt som parlamentet alltid har fäst stor uppmärksamhet vid. Som offentligägd investeringsbank är nödvändigheten av adekvat kontroll självklar, men det finns fortfarande brister på det området. Detta kan till stor del förklaras med EIB:s dubbla position, som en offentlig institution som ursprungligen finansierades med skattepengar å ena sidan och en normal bank som när det gäller EIF, som också faller inom gruppen, också är en riskkapitalfond å andra sidan. Som finansiella institutioner faller de inte under den normala insiktsfulla tillsyn som för andra institutioner regleras på nationell nivå. I går försvarade jag ett betänkande här som handlade om just detta, och också om kontrollen på Europanivå. Jag tror att detta skulle kunna vara aktuellt också när det gäller EIB.
En sista punkt gäller de yttranden som budgetkontrollutskottet har lagt fram, och jag överlåter gärna till min kollega, Sjöstedt, att försvara dessa. Jag har tagit upp nästan alla dessa oavkortade i mitt betänkande.
Fru talman, ärade ledamöter, herr ordförande för Europeiska investeringsbanken! Jag tackar Europaparlamentet för att det ännu en gång har tagit initiativet att organisera en debatt om EIB. Jag gratulerar föredraganden, Van den Burg, till ett intressant och uttömmande betänkande i vilket hon betonar EIB:s roll som huvudfinansiär på lång sikt inom nyckelsektorer för Europeiska unionen, kandidatländerna och andra partnerländer.
Jag skulle kort vilja uppehålla mig vid följande fyra punkter: samarbetet mellan EIB och kommissionen, EIB:s verksamhet i partnerländerna, EIB:s verksamhet i kandidatländerna samt trepartsavtalet mellan EIB, revisionsrätten och kommissionen.
Punkt ett: EIB är en public policy driven bank, det vill säga en offentligägd bank med politisk inriktning. Som ordförande Maystadt själv betonade är dess uppdrag att bidra till Europeiska unionens politiska mål i samarbete med kommissionen. Vad detta anbelangar är kommissionen positiv till det ökande samarbetet med banken inom olika prioriterade sektorer, såsom regional utveckling och miljöfrågor, liksom inom områden som sammanhänger med ?Innovation 2000-initiativet?, såsom forskning och utveckling, den audiovisuella sektorn och informationsteknik.
Kommissionen stöder EIB-gruppen när det gäller att förstärka den verksamhet som riktar sig till små och medelstora företag. Vi instämmer med Europaparlamentets åsikt att banken borde anta den definition av små och medelstora företag som kommissionen har gjort.
Kommissionen noterar parlamentets önskan att utvärdera vilka konsekvenser det fleråriga programmet för små och medelstora företag (2001-2005), det så kallade MAP, kommer att få för de små och medelstora företagen. Kommissionen kommer att ta fram en interimsrapport om hur arbetet med MAP fortskrider under 2003, inklusive hur det påverkar de små och medelstora företagen, i enlighet med rådets beslut om MAP. Dessutom kommer kommissionen, i enlighet med sitt eget beslut, att lägga fram en extern utvärderingsrapport för rådet och parlamentet före december månads utgång 2004.
Punkt två: EIB har intensifierat sina finansieringsinsatser i partnerländerna i nära samarbete med kommissionen. I detta sammanhang kommer mekanismen för investering och partnerskap Europa-Medelhavet, som lanserades i Barcelona i oktober, att bli ett viktigt initiativ när det gäller att främja den ekonomiska utvecklingen i gränsländerna i söder. Kommissionen har gett betydande stöd till detta initiativ genom att avsätta 255 miljoner euro ur gemenskapsbudgeten för de kommande fyra åren. EIB förbereder också införandet av den nya investeringsfonden till AVS-ländernas fromma som beslutades i och med Cotonouavtalet, också detta i samarbete med kommissionen. Vad Balkan beträffar håller kommissionen och banken för närvarande på att granska möjligheterna att ge banken mandat att gå in i Kosovo.
Punkt tre: när det gäller EIB:s verksamhet i kandidatländerna delar kommissionen parlamentets ståndpunkt att bankens verksamhet i dessa länder skall ges högsta prioritet. Vi anser att det finns betydande finansieringsbehov och att EIB och EBRD bör arbeta nära samman för att bidra till tillväxt i Europeiska unionens nya medlemsstater.
Avseende integrationen av kandidatländerna i EIB:s struktur konstaterar kommissionen med tillfredsställelse att medlemsstaterna äntligen har kommit fram till en överenskommelse när det gäller ändringar i fördraget om EIB:s styrelse och dess teckningskapital vid utvidgningen. Därigenom kommer, när väl kandidatländerna har godkänt detta, de nya medlemsstaterna att kunna integreras i EIB:s struktur omedelbart efter anslutningen.
Slutligen den fjärde och sista punkten: en mycket kort kommentar om trepartsavtalet mellan EIB, revisionsrätten och kommissionen. Kommissionen anser att de principer som ligger till grund för trepartsavtalet visar på en god balans mellan revisionsrättens och EIB:s rättigheter och att dessa principer inte bör ändras. När det gäller gemenskapsbudgeten har rätten, till följd av trepartsavtalet, tillgång till bred information om bankens verksamhet inom ramen för mandaten, och den har rätt att få kompletterande information när helst den önskar. Kommissionen är positiv till parlamentets initiativ som innebär att de berörda parterna uppmanas att se över avtalet, ett initiativ som säkerligen kommer att ge dem tillfälle att uppdatera vissa tekniska och administrativa aspekter till följd av att förhållandena har ändrats.
. Fru talman! Jag vill säga några ord om budgetkontrollutskottets yttrande till detta betänkande. Jag och mitt utskott är tacksamma för att föredraganden och det ansvariga utskottet har valt att ta med så många av de synpunkter som vi har framfört. Tack så mycket för det!
Europeiska investeringsbanken har under många år varit en av unionens mer anonyma makthavare. Samtidigt har investeringsbanken ett mycket stort inflytande i kraft av den omfattande utlåningen både till medlemsländer och till kandidatländer. Det är rimligt med en mer omfattande politisk debatt om bankens inriktning och också en mer omfattande insyn i bankens verksamhet från de andra EU-institutionernas sida.
Orsaken till att investeringsbanken har varit en ganska anonym makthavare i EU är nog den speciella status detta organ har. Det är en bank, som dessutom i grunden ägs av medlemsstaterna, samtidigt som det är en del av Europeiska unionen. Vi föreslår en förstärkt insyn, bl.a. genom följande förslag:
Vi vill öka revisionsrättens tillgång till information från Europeiska investeringsbanken. På sikt bör denna tillgång till information vara likartad med tillgången på information från centralbanken. Detta kan ske genom trepartsöverenskommelsen, som skall ses över framöver.
Vi vill gärna se ett ökat samarbete mellan vårt utskott, budgetkontrollutskottet och investeringsbanken. Bankens ordförande skulle t.ex. kunna välkomnas till våra möten. Vi skulle också gärna ta del av fler handlingar om revisionen internt i investeringsbanken.
Herr talman! Jag vill göra ett kortfattat uttalande om den incident som inträffade vid vårt gruppmöte i morse. Denna grupp hade bjudit in Andreasen att vittna om redovisningssystemens tekniska utformning. När vi kom dit fann vi till vår stora överraskning att hon hade belagts med munkavle av kommissionen och inte tilläts lämna några som helst upplysningar, vare sig till de församlade parlamentarikerna eller till närvarande representanter för pressen.
En fråga som en klar majoritet i vår politiska grupp vill ställa är på vilka grunder kommissionen kan rättfärdiga att Andreasen förhindrades att lämna tekniska upplysningar om en viktig sak som vi behöver känna till. Och, kanske ännu viktigare, hur kommer det sig att ramavtalet mellan kommissionen och parlamentet inte tillåter oss som parlamentariker att tala med människor om tekniska frågor, och hur långt sträcker sig således kommissionens befogenheter inom vår institution? Detta är något som vårt presidium bör besluta om, och vi önskar klarhet i denna fråga.
Detta är en fråga för talmanskonferensen, inte för presidiet. Men Schreyer kommer att tala senare; om ni önskar att hon skall ta upp den här frågan så står det henne fritt - det kommer att vara helt och hållet upp till henne.
Herr talman! En fråga till ordförandeskapet. Om jag blivit rätt informerad har Europaparlamentet bjudit in alla tidigare mottagare av Sacharovpriset till parlamentssammanträdet i Strasbourg.
Skulle parlamentets ordförandeskap kunna sända ett officiellt brev till den turkiska regeringen och be om en särskild passersedel för Zana ...
Ni har äran att vara medlem av talmanskonferensen, och detta är en fråga för talmanskonferensen. Ni kan skriva till talmannen. Jag är säker på att ni kan lyfta telefonen och tala med honom.
Nästa punkt på föredragningslistan är debatten om revisionsrättens årsrapport för 2001.
Ärade talman, herr ordförande, herr generalsekreterare, ärade parlamentsledamöter, mina damer och herrar! Jag har nöjet att i dag kunna lägga fram Europeiska revisionsrättens årsrapport för budgetåret 2001.
Min framställning är inriktad på fyra stora områden: för det första analysen av budgetförvaltningen, för det andra uppföljningen av revisionsrättens tidigare iakttagelser, för det tredje revisionsförklaringen (DAS) och för det fjärde, reformen av kommissionen.
För andra året i rad har ett högt budgetöverskott uppkommit på mer än 1,5 miljarder euro (16 procent av den slutliga budgeten). Överskottet kan förklaras genom att anslag förfallit, framför allt på grund av förseningar vid genomförandet av strukturåtgärder. Det hade varit lämpligt att ändra i budgeten för att bevara balansen mellan inkomsterna och beräknade utgifter.
Ett annat viktigt drag i budgetförvaltningen var den låga utnyttjandegraden av betalningsbemyndiganden inom vissa områden. När det gäller strukturfonderna var utnyttjandegraden lägre än 70 procent, den lägsta nivån sedan år 1999.
Också utnyttjandet av stödet inför anslutningen präglas av förseningar, särskilt Sapardprogrammet, där endast 9,2 procent av anslagen har utbetalats. Dessutom har slutmottagarna av detta program endast mottagit 1 miljon euro. Om genomförandet inte påskyndas kommer anslagen att förfalla år 2003.
Kommissionen bör fortsätta sina ansträngningar att reglera räkenskaperna genom att dra tillbaka åtaganden som inte längre kan genomföras. Utestående åtaganden uppgår till mer än 1,2 miljarder euro när det gäller externt bistånd och nästan 3 miljarder när det gäller de nya föranslutningsinstrumenten.
Även genomförandet av de Europeiska utvecklingsfonderna sker i en långsam takt. På de fyra år som den åttonde EUF har funnits har endast 30 procent av anslagen utbetalats.
Slutsatsen är att beräkningarna för genomförande och betalningar av program måste vara mer realistiska och anpassas till varje lands absorptionsförmåga. Resultatet skulle bli en mer exakt och balanserad budget.
Revisionsrätten har undersökt uppföljningen av tidigare iakttagelser. Allmänt sett har kommissionen vidtagit lämpliga åtgärder för att korrigera de brister som iakttagits. Till exempel har tullförfarandet för passiv förädling förenklats, lagstiftningen för att främja gemensamma företag inom fiskerisektorn har förbättrats och anbudsförfarandena inom Tacisprogrammet har setts över.
Inom andra sektorer har utvecklingen inte varit lika tillfredsställande. Detta gäller stödsystemet för durumvete där vissa brister som revisionsrätten påtalade år 1998 fortfarande kvarstår, och cirka 450 miljoner euro utbetalas i onödan varje år. Detta gäller också den gemensamma organisationen av marknaden för socker, där problem med överproduktion och höga priser kvarstår trots reformen år 2001.
Jag är säker på att kommissionen på ett bättre sätt kommer att kunna följa upp revisionsrättens rapporter när väl kommittén för revisionsuppföljning har börjat sitt arbete.
Revisionsrätten anser att räkenskaperna för budgetåret 2001 ger en tillförlitlig bild av inkomster och utgifter och av gemenskapernas finansiella ställning. Icke desto mindre formuleras i årsrapporten några reservationer och iakttagelser som till stor del har sitt ursprung i brister i redovisningssystemet som redan tidigare påpekats av revisionsrätten.
I sina svar på årsrapporten medger kommissionen att det förekommer brister, och den utlovar att den skall framlägga en plan för att modernisera redovisningssystemet före utgången av år 2002. Revisionsrätten kommer att kontrollera utformningen och genomförandet av denna plan och kommer naturligtvis att informera parlamentet om hur den framskrider.
Som för tidigare budgetår anser revisionsrätten att de transaktioner som ligger till grund för inkomster, åtaganden och administrativa utgifter är lagliga och korrekta. Icke desto mindre kan revisionsrätten på grund av de fel som upptäckts inte uppnå någon säkerhet om övriga betalningar.
Den största andelen fel rör betalningar för jordbrukspolitik och strukturåtgärder, alltså de områden där kommissionen och medlemsstaterna har gemensam förvaltning, vilket gäller 80 procent av budgeten. För att minska förekomsten av fel krävs en väsentlig förbättring av förvaltnings- och kontrollsystemen, både vid kommissionen och i medlemsstaterna.
Nästa punkt på föredragningslistan är betänkandet (A5-0397/2002) av Sörensen för utskottet för medborgerliga fri- och rättigheter samt rättsliga och inrikes frågor om förslaget till rådets direktiv om tillfälligt uppehållstillstånd för offer för medhjälp till olaglig invandring och människohandel som samarbetar med myndigheterna (KOM(2002) 71 - C5-0085/2002 - 2002/0043(CNS)).
Herr talman, mina damer och herrar! Innan vi på riktigt börjar diskutera Sörensens betänkande så skulle jag vilja uttrycka min tacksamhet för kvaliteten på hennes arbete och gratulera henne till hennes personliga engagemang i kampen mot det verkliga gissel som handeln med människor är.
Det förslag till direktiv som vi behandlar i dag är utan tvekan ett extremt oroande problem. Illegal invandring i dess två särdeles motbjudande former - å ena sidan utvecklingen av nätverk av smugglare som agerar av långt ifrån humanitära skäl och, å den andra, utnyttjandet av migranter i människohandeln. Det här direktivet handlar mer exakt om offren för människohandel och människosmuggling inom ramen för de här två typerna av brott som inte får förväxlas med varandra.
Något av det viktigaste när det gäller att rulla upp nätverk som utnyttjar migranter är att skaffa fram information. Offren själva är de bäst lämpade att kunna ge den typen av information till myndigheterna. Utan den informationen är det också svårare för myndigheterna att bekämpa nätverk som sysslar med människohandel. Syftet med det här förslaget är därför att förstärka instrumenten för bekämpande av nätverk genom att inrätta ett uppehållstillstånd för offren till medhjälp till olaglig invandring och människohandel med arrangemang som uppmuntrar dem att samarbeta med berörda myndigheter mot dem som gör sig skyldiga till dessa brott, men undvika varje typ av missbruk i fråga om hur det här systemet används.
Det skall påpekas att, då människohandel och medhjälp till olaglig invandring ofta hänger samman, textens räckvidd omfattar båda brotten eftersom de i grunden ingår i samma kamp.
Herr talman! Låt mig först av allt tacka alla de kolleger som ägnat så mycket tid och energi åt vad jag tycker har varit ett mycket fruktbart samarbete.
I mitten av september organiserades här i kammaren den hittills klart viktigaste konferensen kring temat människohandel. Den organiserades av Internationella organisationen för migration och Europeiska kommissionen. Resultatet av denna konferens är den så kallade Brussels Declaration, och i Brussels Declaration återfinns tydligt den centrala betydelsen av det direktiv som vi skall rösta om i dag. Det är viktigt att omedelbart påpeka att människohandel och människosmuggling i dag är en integrerad del av vår ekonomi. Det handlar främst om att behandla människor som om det endast handlar om handelsvaror. Dessutom är offer för människohandel offer för flera olika missbruk och brott.
Människohandel har nu även blivit ett sektionstema, och nästan alla verkar nu vilja profilera sig inom området. I det sammanhanget glömmer man ofta snabbt att handel med människor frodas genom att korruption och även likgiltighet och misstro frodas. I flera länder, som inom kort kommer att tillhöra Europeiska unionen, säljer föräldrar sina barn i hopp om att ge dem en bättre framtid.
Det här förslaget till direktiv är ett första men därigenom även ett viktigt steg för att äntligen göra något konkret. I direktivet uppmanas medlemsstaterna att ge tillfälliga uppehållstillstånd till offer för människosmuggling eller människohandel som är beredda att samarbeta med behöriga myndigheter. Kärnan i förslaget är att myndigheternas och offrets intressen här sammanfaller, nämligen att de kriminella nätverken rullas upp. Kommissionen har för det här särskilda direktivet slagit samman människohandel och människosmuggling. Det är mycket riktigt så att de båda rent juridiskt sett är två helt skilda saker. I verkligheten är det dock mycket svårt att göra en sådan åtskillnad.
Det här förslaget till direktiv är dock utformat på grundval av gedigna praktiska kunskaper av experter som är verksamma ute på fältet. Den erfarenhet som vi till exempel byggt upp i Belgien bevisar att instrumentet tillfälligt uppehållstillstånd fyller sitt syfte. Även andra medlemsstater har liknande system, dock med skiftande framgångar. Därvid stöder jag också helt det här förslaget från kommissionen, och det är av stor vikt att det inte ändras till innehållet. Det betyder i första hand att vissa ändringsförslag som de som gått igenom utskottet för medborgerliga fri- och rättigheter samt rättsliga och inrikes frågor inte kan accepteras. Särskilt ändringsförslag 7 och 27, av det enkla skälet att de inte sparar någon enda del av hela förslaget. De gör en tom låda av det. Att rösta för de här ändringsförslagen är nästan som att i det fördolda ge sitt instämmande med den organiserade brottslighetens verksamhet.
Vad jag vill säga är att det här direktivet står och faller med ett minimum av social trygghet för offren. Ett offer kommer aldrig att vilja samarbeta om han eller hon inte erbjuds en början på ett alternativ till den situation som han eller hon nu befinner sig i. Jag skall helt kort belysa två andra aspekter.
För det första skulle vissa personer vilja att det här direktivet även gäller minderåriga. Det verkar vid ett första påseende som en bra idé eftersom man aldrig kan göra tillräckligt för de minderårigas ytterst utsatta situation. I det sammanhanget glömmer man dock att det som erbjuds med det här direktivet egentligen endast är ett minimum. I alla medlemsstater erbjuds minderåriga i dag mycket mer, och alltså vore det ett steg tillbaka om de minderåriga endast skulle få detta minimiskydd och dessa minimirättigheter. Det hindrar dock inte att det verkligen behövs särskilda insatser för minderåriga offer.
Slutligen skulle jag vilja förtydliga en sak i samband med ett antal ursprungliga ändringsförslag av Van der Laan, ändringsförslag 20, 25 och 35. Hennes pigga juridiska öga ser möjligheten att kontakten mellan offer och brottsling i vissa fall kan tillåtas av myndigheterna för att på det sättet underlätta utredningen. Det är en lockande tanke men är juridiskt svårt i flera länder. Risken för bortrövanden eller till och med manipulering och hot är dessutom stor. Offer som vill samarbeta med myndigheterna vill absolut inte ha någon kontakt med brottslingarna, inte ens på avstånd.
Vidare skulle jag vilja betona att det i det här direktivet skapats ett särskilt utrymme för specialiserade och erkända icke-statliga organisationer men även för internationella organisationer och myndighetsorganisationer. Det här har även Van der Laan helt riktigt sagt, vilket på grund av ett tekniskt fel inte har kommit med i den framlagda texten, men det påpekas dock på omröstningslistan. Icke-statliga organisationer har också en särskild funktion som medlare mellan utredare och åklagare å ena sidan och offret å den andra. I det sammanhanget är det också viktigt att betona att det verkligen måste handla om av staten erkända icke-statliga organisationer. Det är ju ändå så att var och en, även brottslingar, kan upprätta icke-statliga organisationer. Inte sällan händer det också att icke-statliga organisationer kan infiltreras och manipuleras. Därför tror jag att var och en som sysslar med det här måste underteckna en uppförandekod.
Herr talman, mina ärade damer och herrar! Enligt internationella beräkningar bortför människohandlare varje år upp till 700 000 människor, främst kvinnor och barn. Enbart från de mellan- och östeuropeiska staterna lockas årligen 120 000 kvinnor och barn till Europeiska unionen. I dessa siffror har man varken beaktat den illegala invandringen eller människosmugglingen. Detta tydliggör nödvändigheten av att angripa denna form av organiserad brottslighet med samordnade gemensamma ansträngningar. Förslaget till direktiv om tillfälligt uppehållstillstånd för offer som samarbetar med de ansvariga myndigheterna är ett viktigt steg. Hittills har det inte funnits några gemensamma europeiska bestämmelser för hur man skall behandla offer för medhjälp till olaglig invandring och människohandel. För att bekämpa detta slags brottslighet behöver vi standarder som gäller över hela Europa. Gängse praxis, att avvisa personer som kommit in illegalt, ifrågasätts inte genom det här föreslagna kortfristiga uppehållstillståndet. Myndigheterna ges i stället en möjlighet att genom offrens samarbete få upplysningar och bevismaterial som leder till att människohandlare och människosmugglare kan gripas och ställas inför rätta.
Ett omedelbart avvisande av offren förbättrar visserligen statistiken men för oss inte ett steg närmare målet, att effektivt bekämpa den organiserade brottsligheten. Ett kortfristigt uppehållstillstånd för offer som samarbetar ger oss däremot en möjlighet att identifiera strukturer, spränga kriminella kretsar och fälla rättsligt giltiga domar över gärningsmännen. Detta måste vara vårt mål.
Jag skulle här än en gång å det hjärtligaste vilja tacka Patsy Sörensen som har arbetat mycket engagerat med detta betänkande. Jag skulle vilja tacka kommissionen, men även de andra grupperna i parlamentet för det goda samarbetet, som från min synpunkt har avslutats med gott resultat i detta betänkande.
Herr talman, herr kommissionär! Vi skall yttra oss om en text av mycket stor betydelse. Det gäller för oss att bekämpa uppkomsten av nätverk av människosmugglare som exploaterar män, kvinnor och barn i människohandeln, och syftet är då att inrätta ett tillfälligt uppehållstillstånd för människor som fallit offer för dessa nätverk och som samarbetar med rättsväsen och polis. En sådan åtgärd har tillämpats i Belgien, i Nederländerna och Italien och visat sig vara mycket effektiv.
Betänkandet av Patsy Sörensen, som jag särskilt vill tacka i dag, åberopar sig på Europakonventionen om de mänskliga rättigheterna och Europeiska unionens stadga om de grundläggande rättigheterna. Frivilligorganisationerna måste få en mer framträdande roll när det gäller att hjälpa offren för människohandeln, och vi har förstärkt offrens rättigheter genom att ge dem möjlighet att begära asyl. Det vore orättvist att förvägra dem denna rättighet, med tanke på att de ofta bara har falska identitetshandlingar. Notera att det är av avgörande betydelse att medlemsstaterna åläggs att skydda anonymiteten för människohandelns offer genom att hålla alla rättegångar bakom lyckta dörrar.
Inom EU står vi alltså i begrepp att ta ett stort steg framåt när det gäller kampen mot människohandel. Jag vill dock uppmärksamma er på ändringsförslag 7 och 27, som innebär att innehavare av uppehållstillstånd förvägras tillträde till arbetsmarknaden, yrkesutbildning och annan utbildning. Denna rätt föreskrevs i artikel 12 i kommissionens förslag. Att stryka denna bestämmelse skulle helt förvanska direktivet. Offren skulle lämnas utan möjligheter att ta sig ur sin situation och få stora svårigheter att samarbeta med polismyndigheterna. Risken för att de på nytt hamnar i de kriminella nätverkens händer skulle också öka. Det gäller att stärka offren och hjälpa dem att ta sig ur sin illegala ställning så snart de har brutit alla kontakter med det kriminella nätverket. Kom ihåg att medlemsstaterna även i fortsättningen kommer att kunna ställa som villkor för att utfärda uppehållstillstånd att offret deltar antingen i integrationsprogram eller i program för att förbereda offret att återvända till hemlandet. Vi är faktiskt skyldiga offren stöd och hjälp. På detta sätt kan de bevara sin värdighet som män och kvinnor.
Herr talman! Herr kommissionär! Varje dag skändas och kränks människor i Europa, vars enda önskan är att skaffa sig en framtid, ett nytt liv - för sig själva eller sin familj - på vår kontinent. Dessa människors längtan utnyttjas på ett vidrigt sätt av allehanda profitörer: sådana som för dem till Europa och sådana som inom våra egna medlemsländer utnyttjar dessa människors utsatthet. Många unga kvinnor får sina liv slagna i spillror genom prostitution och droger. Andra utnyttjas i riskfyllda arbeten och är uselt betalda utanför all form av sociala skyddsnät. Människosmuggling och människohandel måste därför med alla medel bekämpas inom rättsstatens domäner.
Detta direktiv ger oss en extra möjlighet att få fast de stora fiskarna. Vi har självfallet ett ansvar att hjälpa offren och ge dem möjlighet till ett bättre liv. Jag tror att många kan ha skäl för att få stanna inom unionen om de så önskar, men det måste ske på vanliga grunder. Det handlar om att med offrens hjälp komma åt de stora skurkarna. Samtidigt måste det finnas en rimlig och en känslig balans att bistå offren och komma åt brottslig verksamhet - en kombination av humanism och rättssäkerhet.
Sörensens förslag förbättrar direktivet, men det kan bli ännu bättre. Sörensen själv har varit inne på en del förslag. Det handlar om fristående organisationer och statliga myndigheters ansvar, men det handlar också om att föra in i direktivet att offret kan få tillgång till arbetsmarknaden, vilket inte ingår för tillfället i detta förslag. Jag vill sekondera det som har sagts, nämligen att det är klart att man måste kunna ta sig ur de bekymmer och de stora problem som man har när man är så utsatt. Jag vill tacka Sörensen för ett mycket gott arbete.
Jag förklarar Europaparlamentets session återupptagen efter avbrottet torsdagen den 4 december 2002.
Det slutgiltiga förslaget till föredragningslista, som utarbetats av talmanskonferensen vid sammanträdet torsdagen den 12 december i enlighet med artikel 110 och 110a i arbetsordningen, har delats ut.
Herr talman! Jag är medveten om att det inte är möjligt att begära en ändring, men kan man inlägga protest mot en ändring som gjorts av talmanskonferensen? I dag skulle vi ha diskuterat Napolitanos betänkande om de regionala och lokala myndigheternas roll i den europeiska integrationen. Det är en fråga av avgörande betydelse och parlamentet borde därför ha varit redo att ge sin åsikt i denna fråga till konventet, före slutet av detta år. Denna vecka kommer till exempel fiskeriutskottet att diskutera torskbestånden och den gemensamma fiskeripolitiken. Skottland, som har ett enormt intresse i detta, har för närvarande en biroll. De europeiska regionernas roll är av stor betydelse för människor över hela Europa, och detta parlament har genom en uppgörelse mellan de större partierna avböjt att diskutera detta, trots att vi haft betänkandet framför oss sedan juli. Det är upprörande att detta har avförts från föredragningslistan.
Talmanskonferensens förslag är att betänkandet skall diskuteras i parlamentet i januari.
Beträffande kommissionens meddelande kl. 17.00 om de framtida pensionssystemen, som Diamantopoulou kommer att presentera, önskar kommissionen framföra ett andra meddelande presenterat av Schreyer, om moderniseringen av bokföringen.
Eftersom båda dessa frågor är viktiga, såväl i fråga om betydelsen som innebörden, förefaller det finnas en risk att vi överskrider den tid som ursprungligen tilldelats dem. Kanske kommer den talman som då innehar ordförandeskapet att omdömesgillt lägga till viss extra tid för att låta kollegerna ställa frågor om dessa två viktiga meddelanden.
Herr talman! Detta är ett mycket godtagbart förslag, men det finns ändå en risk att ledamöternas generella möjlighet att ställa frågor till kommissionen under frågestunden kommer att förkortas. Skulle frågestunden kunna förlängas med en kompenserande tidsperiod?
Herr MacCormick! Planen är inte att dessa två skall konkurrera om tiden, utan att vid behov förlänga den relevanta sammanträdestiden.
I morgon klockan 12.00 kommer vi att dela ut Sacharovpriset. Klockan 17.00, i sal WIC 100, kommer vi att högtidlighålla Sacharovprisets femtonde årsdag i närvaro av många av de tidigare vinnarna.
Klockan 18.30, efter denna ceremoni, kommer en särskild utställning om prisets femtonåriga historia att äga rum utanför sal WIC 100.
Herr talman! Har ni möjligtvis fått några nyheter från den turkiska regeringen om Leila Zana?
Jag har tagit upp denna fråga under talmanskonferensen efter varje tillfälle som jag har sammanträtt med de turkiska myndigheterna. Jag har inga ytterligare upplysningar än dem ni har med hänsyn till er korrespondens. Då jag talar i morgon eftermiddag kommer jag emellertid att återuppta detta ärende, under förutsättning att våra önskningar inte har uppfyllts vid det skedet.
Beträffande uttalandena från rådet och kommissionen om sjösäkerhet och åtgärder för att bekämpa följderna av katastrofen med oljefartyget ?Prestige?, har jag mottagit en begäran från Europeiska socialdemokratiska partiets grupp att resolutioner skall läggas fram för att avsluta denna debatt.
Herr talman! Jag skulle vilja uttala mig emot detta. Vi har den senaste månaden redan utformat en resolution i detta mycket viktiga ämne, och en formulering i samband med denna fruktansvärda olycka bör även tas upp i Köpenhamnsförklaringen. Någon ytterligare resolution i detta ämne utöver detta anser vi inte vara lämplig, utan vi anser att vi ger hela saken ännu mera tyngd om vi tar med en formulering i Köpenhamnsförklaringen. Vi är alltså emot den socialistiska gruppens förslag.
Herr talman! Utan att gå på djupet och med utgångspunkt i de uppgifter vi har drabbar denna katastrof i nuläget minst fyra gemenskapsländer: Spanien, Frankrike, Portugal och Danmark. Det handlar inte bara om sjösäkerhet. Det är en horisontell fråga som påverkar minst fyra utskott (miljö, folkhälsa och konsumentfrågor, fiske, utveckling och samarbete samt rättsliga frågor och den inre marknaden). Därför bör vi, inte bara på grund av den dramatiska situation som man genomlever i Galicien utan med tanke på hela Europeiska unionen, ge respons och också ta upp något viktigt som jag hoppas att vi är överens med Europeiska folkpartiets grupp om. Det var vi åtminstone förra veckan. Jag menar då tillsättandet av en undersökningskommitté.
Herr talman! Jag vill ställa ännu en fråga om onsdagen: varför kortas åter igen frågestunden med frågor till rådet ned med en halvtimme? Samtidigt skulle jag vilja protestera mot detta. Ni förstår, jag betraktar rätten att ställa frågor som en elementär parlamentarisk rättighet. Jag beklagar att detta händer allt oftare!
Nästa punkt på föredragningslistan är betänkande (A5-0405/2002) av Kreissl-Dörfler för det tillfälliga utskottet för mul- och klövsjuka om bekämpning av mul- och klövsjuka i Europeiska unionen under 2001 och om framtida förebyggande åtgärder för att förhindra och bekämpa djursjukdomar i Europeiska unionen [2002/2153(INI)].
Herr talman, kommissionär Byrne, ärade kolleger! Först vill jag tacka alla kolleger som har varit med och arbetat med betänkandet och i utskottet. Ett särskilt tack till vår ordförande Redondo, till sekretariatet, som har gjort ett utmärkt arbete, till Forskning och Dokumentation och till kommissionen.
I februari inträffade det hittills svåraste utbrottet av mul- och klövsjuka (MKS) i Europa. Irland, Nederländerna, Frankrike och i synnerhet Storbritannien drabbades. Enbart i Storbritannien, där sjukdomen bröt ut, slaktades enligt en officiell uppskattning 6,5 miljoner djur i samband med sjukdomsbekämpningen. Enligt andra källor skulle det ha varit upp till 10 miljoner. I Nederländerna var det 285 000 djur och i Frankrike, i samband med fyra sjukdomsutbrott, 65 000 djur. Följderna var katastrofala för alla inblandade. En framtida politik när det gäller djursjukdomar, som enbart är baserad på att utrota viruset genom att djuren slaktas, är inte förnuftig och kommer heller inte längre att godtas av människorna i EU.
I syfte att bidra till en förbättrad politik, som inte bara rör EU, tillsatte vårt parlament i början av året ett tillfälligt utskott, och inte en undersökningskommitté, som vissa kolleger tyvärr fortfarande envisas med att tro. Vår uppgift var bland annat att på grundval av många utfrågningar och besök analysera händelseförloppet lokalt i de drabbade staterna, göra en rättvis bedömning av det och genom slutsatser dra lärdomar för en ny MKS-politik i hela Europa. Det betyder också att vi inte har någon domarfunktion och inte heller kan lösa tvister mellan forskarna. Vi kan inte fälla någon dom, eller rentav i förtid fördöma någon i betänkandet, och vi skulle för övrigt inte kunna bevisa något. Det har inte legat inom vårt ansvarsområde och våra instrument lämpade sig inte heller för det. Och jag är säker på, ärade kolleger, att varje annan regering i Europeiska unionen, som hade råkat ut för ett liknande scenario med 50-70 sjukdomsutbrott samtidigt, spritt över hela landet, och dessutom bland får, väl skulle ha haft liknande problem att brottas med.
Som vi vet i dag var katastrofplanerna från och med 1992, när vaccinationen i EU inställdes av ekonomiska och handelspolitiska skäl, bristfälliga och bara inriktade på några få utbrott, och inte på ett sådant skräckscenario. ?Hellre döda än vaccinera, eller bara vaccinera, för att sedan slakta dem? löd devisen, eftersom Internationella byrån för bekämpande av smittsamma husdjurssjukdomar, OIE, gav statusen ?MSK-fri? utan vaccination först tolv månader efter den senaste vaccinationen. Sedan maj i år är det sex månader som gäller - ett enormt framsteg. Vi föreslår tre månader.
Jag vill nu helt kort räkna upp några av våra viktigaste krav. Till en framtida bekämpningspolitik hör inte bara effektiva katastrofplaner, utan alla medlemsstater måste granska sina kommunikations- och beslutsstrukturer med tanke på en nödsituation och genomföra gränsöverskridande katastrofövningar i realtid. Det är också absolut nödvändigt att man i större utsträckning än tidigare tar hänsyn till bekämpningspolitikens psykosociala effekter på de berörda jordbrukarna och på alla dem som beläggs med förbud mot förflyttning. Vidare måste större uppmärksamhet ägnas åt biosäkerheten. Varje enskild jordbrukare måste också hålla ögonen på vad han utfordrar sina djur med, från vem han köper sina djur och hur snabbt han sammanför dem med sin gamla besättning. Det var nämligen en oansvarigt arbetande jordbrukare som förorsakade sjukdomsutbrottet i Storbritannien. Vidare måste djurens spårbarhet förbättras, och därmed också deras märkning. Det gäller även att så långt som möjligt förhindra illegal import av animala produkter från länder där mul- och klövsjukan är endemisk. Kommissionen har redan beslutat att t.ex. resande från dessa länder inte längre får införa sådana produkter. Vårt viktigaste krav i fråga om en kommande sjukdomsbekämpning är ändå att nödvaccinering skall betraktas som ett förstavalsalternativ, med målet att sedan låta djuren leva och att använda deras produkter regionalt. Detta skulle innebära en avgörande förbättring jämfört med tidigare. Det är ju fortfarande obestridligt att kött och andra produkter från vaccinerade djur över huvud taget inte utgör någon fara för människornas hälsa. Här behövs det absolut information.
Jag vill dock klarlägga en sak: En drabbad besättning slaktas alltid, likaså de djur som kan ha varit i kontakt med smittade djur. Någon återgång till en allmän vaccination kommer inte att ske särskilt snabbt, bland annat av ekonomiska skäl och på grund av den inre marknaden. Det har inte heller hittills krävts av någon seriös expert under utfrågningarna. Väck alltså inte något falskt hopp bland människorna. Det vore i själva verket oförsvarligt.
Icke desto mindre är det nödvändigt att fortsätta forskningen efter ett lämpligt och varaktigt markörvaccin, som kan täcka alla serotyper, så att man tveklöst kan skilja vaccinerade från insjuknade djur. För övrigt vaccinerades fram till 1990 enbart nötkreatur i Tyskland, inga andra djur.
Ärade kolleger, jag är övertygad om att vi med den politik vi föreslår slipper få se sådana bilder som de som cirkulerade i världen förra året.
Ytterligare ett påpekande om omröstningen. Rösta för mina ändringsförslag och för förslagen från Europeiska socialdemokratiska partiets grupp! Genom dessa förslag undanröjs också en rad anklagelser mot den brittiska regeringen, som vi som parlament - det är min personliga parlamentariska uppfattning - inte får komma med och som inte heller kan rättfärdigas på så vis. Jag har ju förståelse för att de yttrades i ett politiskt känslosvall, jag är ju också politiker. Men var vänliga och argumentera om detta där hemma. Europaparlamentet är den mest olämpliga av alla plattformar för sådant. Och en sak till: Förutom Storbritannien finns det 14 medlemsstater i Europeiska unionen. Det är viktigt, ärade kolleger, att inte bara den brittiska regeringen utan också rådet, kommissionen, kandidatländerna, OIE, samt andra stater, exempelvis USA, Australien, Argentina och Sydafrika, kan ta vårt betänkande på allvar. Vi behöver en global strategi för sjukdomsbekämpning, för mul- och klövsjuka är inte någon brittisk sjukdom, utan en internationell sådan. Jag anser att vi, som företrädare för människorna i de 15 medlemsstaterna, har lyckats att på ett utmärkt sätt diskutera denna problematik och komma fram till vägledande slutsatser. För en sak är tyvärr klar: Det kommer säkert att inträffa ytterligare ett mul- och klövsjukeutbrott. Frågan är bara var, när och i vilken omfattning. Vi måste vara rustade för detta.
Herr talman! Jag tackar parlamentet, och i synnerhet det tillfälliga utskottet för mul- och klövsjuka, för dess hårda arbete som svar på erfarenheterna av 2001 års mul- och klövsjukeepidemi. Jag vill särskilt tacka Redondo Jiménez för hennes effektiva och objektiva ordförandeskap i utskottet, föredragande Kreissl-Dörfler för ett balanserat, uppriktigt och framåtblickande betänkande, och utskottets kansli.
Min personal och jag följer ert arbete mycket noga. Vi har närvarat vid alla era sammanträden, utfrågningar och diskussioner, och bistått med material och stöd när detta har krävts. Jag är säker på att ni kommer att tycka att parlamentets ståndpunkter starkt återspeglas i kommissionens politiska åtgärder för mul- och klövsjukan.
Jag kommer nu att ta upp de viktigaste slutsatserna och rekommendationerna i ert betänkande. För det första den internationella aspekten av gemenskapens strategi för mul- och klövsjukan, för det andra de frågor som uppkommer som rör den inre marknaden och, för det tredje, kontrollåtgärder.
När det rör den internationella aspekten har jag lagt märke till den allvarliga oron att dåliga kontroller av import från tredje länder kan ha resulterat i fjolårets utbrott, och uppmaningarna om att dessa kontroller skall förbättras. Jag vill göra en mycket klar åtskillnad mellan olagligt införande och laglig import. Olagliga handlingar är naturligtvis, på grund av sin karaktär, mycket svåra att få stopp på. Kommissionen har emellertid lagt fram förslag inom ramen för hygienpaketet om att dra tillbaka undantag från de stränga djurhälsovillkoren och kontrollförfarandena för import. Vi har också antagit ett beslut om att införa strängare bestämmelser för personlig import av kött- och mjölkprodukter av resenärer som anländer till EU från de flesta tredje länder. Vår informationskampanj om denna åtgärd kommer att inledas i januari 2003.
När det rör kontrollen av laglig import, visar materialet att gemenskapens importvillkor och kontroller vid de yttre gränserna har varit effektiva. Före fjolårets utbrott fanns det EU i stort sett ingen mul- och klövsjuka under nästan ett årtionde. Under denna tidsperiod importerades hundratusentals ton köttprodukter på ett säkert sätt. Denna import omfattade stora kvantiteter från sjukdomsfria områden i Sydamerika, där mul- och klövsjuka är allmänt utbrett och vaccinering tillämpas. Fjolårets utbrott kunde inte ha uppkommit i Sydamerika, eftersom virusstammen av serotyp 01, som finns i hela Asien, är okänd på denna kontinent.
Uppmaningar till förbud mot sådan import måste ses mot denna bakgrund, ändå fortsätter man att göra sådana uppmaningar. Jag tycker att det är svårt att inte dra slutsatsen att det handlar om protektionism, och att det kan vara vad som ligger bakom dessa krav.
Vi måste naturligtvis fortsätta att kräva stränga kontroller. Vi måste också bortse från påtryckningar om att förvandla dem till lättgenomskådade - eller inte så lätt genomskådade - handelshinder. Vi måste fortsätta våra försök att utrota mul- och klövsjuka på internationell nivå. I detta syfte samarbetar vi nära med internationella organisationer, som t.ex. FAO och OIE, vilket vi också kommer att fortsätta med.
Jag blev djupt oroad när jag läste vissa av ändringsförslagen till betänkandet, i vilka man föreslog åtgärder som skulle montera ned den europeiska inre marknaden. Jag tackar därför utskottet för att det förkastat de flesta av dessa förslag och för att den stöder den inre marknaden.
Som ni känner till tar vår lagstiftning om djurhälsa till största delen sin form genom direktiv. Detta förhållningssätt ger medlemsstaterna tillräcklig flexibilitet för att kunna genomföra harmoniserade åtgärder. Tillkortakommanden vid genomförandet har emellertid bidragit till omfattningen av 2001 års mul- och klövsjukeepidemi. Kommissionen har lagt ned mycket energi på att förbättra lagstiftningen då detta varit nödvändigt, och på att förstärka de officiella kontrollerna i gemenskapen. Ett av de viktigaste kännetecknen i epidemin i Förenade kungariket var det enorma antalet oregistrerade djurleveranser. Kommissionen har lagt fram ett förslag om att skärpa kontrollerna av djurleveranser. Genom detta förslag införs i synnerhet för får - när det rör avel och uppfödning - en obligatorisk vistelse på 30 dagar före leverans till en annan medlemsstat. Det begränsar också antalet uppsamlingsinsatser vid uppsamlingsställen, som skall ske enligt strängare djurhälsokrav. Detta har fått stöd av utskottet för miljö, folkhälsa och konsumentfrågor och parlamentet.
Kommissionen har till rådet föreslagit en omfattande översyn av de djurhälso- och hygienförhållanden som tillämpas för mellanstationer där djuren, med tanke på deras välbefinnande, får vila i samband med transport. Utbrottet av mul- och klövsjuka i Nederländerna kan direkt kopplas till en sådan mellanstation i Frankrike. I väntan på resultatet från de tekniska arbetsgrupperna i rådet, stödde Ständiga kommittén för livsmedelskedjan och djurhälsa enhälligt ett förslag från kommissionen om att förlänga de stränga åtgärder som vidtogs under mul- och klövsjukekrisen till mitten av nästa år.
Leveranskontroller kan bara bli verkligt effektiva om det finns pålitliga identifieringssystem. Det är uppenbart att den största svagheten i detta avseende finns i samband med får.
De nuvarande bestämmelserna och, i synnerhet, deras genomförande av medlemsstaterna, har visat sig vara otillräckliga för att göra det möjligt för de veterinärmedicinska myndigheterna att spåra djur. Kommissionen håller på att utarbeta ett nytt förslag till förordning för att kräva enskild identifiering av får, med möjlighet till framtida elektronisk identifiering. Jag hoppas att Europaparlamentet också kommer att stödja detta förslag.
Jag bör också nämna en annan viktig sak, det vill säga översynen efter halva tiden av den gemensamma jordbrukspolitiken. Resultatet av översynen kommer att få ett avgörande inflytande på den framtida jordbruksproduktionen i EU. Detta kan i sin tur inte skiljas från djurens hälsa och välbefinnande.
Ett av inslagen i översynen efter halva tiden är den ökade betoningen på kvalitet i stället för kvantitet. Jag välkomnar denna trend från ett konsumentperspektiv. Men det bör också vara till hjälp ur perspektivet med att undvika sjukdom och med kontroll.
När det gäller vaccinering hade det enorma antal djur som slaktades och destruerades under fjolårets utbrott en väldig inverkan på den allmänna opinionen. Vi kan inte bortse från det. Vi måste förvisso ta fullständig hänsyn till våra medborgares åsikter. Vårt förhållningssätt till mul- och klövsjuka måste anpassas till dessa åsikter. Det är helt klart så att den snabba slakten och bortskaffandet av smittade eller mottagliga djur måste vara en viktig del i vår strategi för sjukdomskontroll. Brådskande vaccinering måste också spela en viktig roll och ske i lämplig omfattning, beroende på omständigheterna.
Det har funnits allvarliga missförstånd om vaccineringens betydelse och kommissionens ståndpunkt i frågan. Jag har i dag inte för avsikt att upprepa det som jag redan har sagt i sammanhanget. Jag begränsar därför mina kommentarer till den framtida strategin.
Toppmötet i Köpenhamn var en mycket speciell händelse i Europeiska unionens historia. Jag hade förmånen att få företräda parlamentet vid det toppmötet. Man kunde inte undvika att bli rörd av känslan av att vara med och skapa historia när det danska ordförandeskapet, till sist, förhandlade fram ett slutande av avtalet med var och en av anslutningsstaterna.
Jag skulle också säga att viktiga områden har berörts i det övriga arbete som ordförandeskapet uträttat. Då menar jag inte huvudfrågan om utvidgningen utan det arbete som under flera månader uträttats i förlikning med parlamentet, vilket kanske överskuggades av förberedelserna inför utvidgningen. När det gäller ordförandeskapets närvaro så är det här den 39:e plenardebatten som ordförandeskapet kommer att tala vid. Kontakterna med utskotten har varit utomordentlig och det har givit oss en ny utgångspunkt i de interinstitutionella förbindelserna med rådet som jag hoppas vi kan bygga vidare på.
Jag vill verkligen på parlamentets vägnar säga till den danske statsministern hur tacksam jag är över den förbättrade och höga nivån av samarbete mellan våra institutioner.
Den första punkten är den gemensamma debatten om det danska ordförandeskapet: Europeiska rådets rapport och kommissionens uttalande om Europeiska rådets möte den 12 och 13 december 2002 samt uttalandet av rådets ordförande om det danska ordförandeskapets arbete.
Herr talman, ärade ledamöter, ärade ledamöter av Europeiska kommissionen, mina damer och herrar! Sist jag talade här i kammaren var vid utvidgningsdebatten den 19 november. Det var en lika stor som positiv upplevelse. Jag lämnade kammaren med ett tydligt och starkt mandat att avsluta utvidgningsförhandlingarna. Det gläder mig att komma hit i dag med ett lika tydligt resultat. Efter långa och besvärliga förhandlingar avslutade ordförandeskapet förhandlingarna med tio nya medlemsstater på toppmötet i Köpenhamn.
Det är en gemensam dröm som gått i uppfyllelse och ett gemensamt mål som uppnåtts. Europaparlamentet, kommissionen och ordförandeskapet har tillsammans kämpat för utvidgningen. Det gladde mig därför speciellt mycket att Europaparlamentets talman deltog i den högtidliga avslutningen, när vi på fredagskvällen hälsade de nya medlemmarna välkomna i vår krets.
De senaste sex månadernas utvidgningsförhandlingar har varit som ett långdistanslopp med en rad besvärliga hinder, som skulle övervinnas under loppets gång. Europaparlamentet, kommissionen och ordförandeskapet har kämpat tillsammans och i Köpenhamn nådde vi målet - sida vid sida, hand i hand. Jag säger tack för den insatsen, tack för den aldrig sviktande uppbackningen och tack för det stöd vi fått på vår väg mot målet.
Genom besluten i Köpenhamn avslutade vi ett av de mörkaste och blodigaste kapitlen i Europas historia. Vi satte punkt för ett århundrade som präglats av krig och konflikter. Vi tog ett slutgiltigt farväl av Jaltakonferensens och det kalla krigets Europa. Samtidigt öppnade vi dörren till en ny era i Europas historia, en era präglad av frihet, fred, tillväxt och välstånd. Toppmötet i Köpenhamn blev en höjdpunkt för det europeiska samarbetets historia. En triumf för frihet och demokrati och en öppning för en bättre framtid för befolkningarna i våra länder.
Utvidgningen av Europeiska unionen utgjorde huvudprioriteringen för det danska ordförandeskapet, men ordförandeskapet har även i övrigt åstadkommit en hel del betydelsefulla resultat. Vi har som ordförandeskap prioriterat i stället för att nedprioritera, vilket framgår av resultaten.
Innan jag går över till toppmötet i Köpenhamn så kommer jag att helt kort redogöra för en del av de övriga uppgifterna som Europeiska unionen har löst under det senaste halvåret. Vi har effektivt fortsatt kampen mot den internationella terrorismen och förstärkt insatserna mot illegal invandring. Inom asylområdet har vi uppnått enighet om den så kallade Dublin II-förordningen, en förordning i vilken fastställs gemensamma bestämmelser för vilket land som skall ansvara för behandlingen av en asylansökan.
Vi lyckades uppnå enighet om en fullständig avreglering av Europeiska unionens gas- och elmarknader. Vi har åstadkommit ett genombrott i fråga om Europeiska unionens transportpolitik. Genom bestämmelserna rörande det gemensamma europeiska luftrummet har vi lagt grunden för färre inställda flygningar och kortare flygtider, vilket gagnar både passagerarna, miljön och flygbolagen.
Vi har gemensamt reagerat snabbt och effektivt vid oväntade katastrofer. Först kom översvämningarna i Centraleuropa, där vi inom Europeiska unionen agerade gemensamt och upprättade en solidaritetsfond på 1 miljard euro för användning i samband med naturkatastrofer. Senast har vi agerat i samband med oljetankern Prestiges tragiska förlisning. Europeiska unionen agerade snabbt och antog bestämmelser för bl.a. snabb utfasning av enkelskroviga oljetankers och ökad kontroll i de hamnar som fartygen anlöper.
Man har uppnått enighet beträffande ett system för handel med utsläppsrättigheter (för koldioxid). Framsteg har gjorts i fråga om livsmedelssäkerheten, bl.a. när det gäller gemensamma bestämmelser för märkning av livsmedel som innehåller genetiskt modifierade organismer. Vi lyckades komma fram till en lösning av frågan om transitering till och från Kaliningrad som kunde godkännas av alla parter.
Slutligen vill jag framhäva det positiva och effektiva samarbetet med Europaparlamentet, bl.a. när det gäller arbetet kring medbeslutandeförfarandet och budgetförfarandet. För första gången på många år lyckades vi verkligen redan vid första behandlingen enas om stora delar av budgeten. Jag vill gärna utnyttja detta tillfälle att tacka för den goda och positiva anda som har präglat samarbetet mellan Europaparlamentet, kommissionen och ordförandeskapet. Tillsammans har vi under det senaste halvåret visat att Europeiska unionen kan uppnå resultat, att vi - trots nationella, institutionella och politiska olikheter - gemensamt kan skapa en bättre och tryggare vardag för medborgarna, skapa bättre konkurrensvillkor för vårt näringsliv och garantera en ökat inflytande för Europa i världen.
Jag tänker nu återvända till toppmötet i Köpenhamn. Vi avslutade utvidgningsförhandlingarna med tio nya medlemsstater: Cypern, Estland, Lettland, Litauen, Malta, Polen, Slovakien, Slovenien, Tjeckien och Ungern. Vi hade intensiva och besvärliga förhandlingar in i det sista. Det kunde inte varit annorlunda. Det garanterar att vi har nått en riktig balans mellan kandidatländernas önskemål och de nuvarande medlemsstaternas möjligheter.
De krävande förhandlingarna om konkreta frågor som mjölkkvoter och betalningar är ju när det kommer till kritan ett bevis på att Europeiska unionen inte bara är ett centrum för pratglada, som antar ihåliga förklaringar. Nej, Europeiska unionen är ett effektivt förhandlingsforum, där vi gör affärer och bedriver politik till förmån för alla parter.
De tio nya länderna kommer att kunna bli medlemmar från och med den 1 maj 2004. Dessförinnan skall både de nya och de nuvarande medlemsstaterna avsluta sina nationella ratificeringsförfaranden. Första ledet i denna process, som i flera länder kommer att innebära folkomröstningar, är färdigställandet av anslutningsfördraget. Detta kommer därefter att i nämnd ordning läggas fram för kommissionen, Europaparlamentet och rådet för godkännande så att det skall kunna undertecknas i Aten den 16 april 2003. Jag får uppmana alla tre institutionerna att göra sitt yttersta för att hålla denna tidsplan.
Slutsatserna från toppmötet i Köpenhamn berör också frågan om de nya medlemsstaternas deltagande i Europeiska unionens institutioner. Vi konstaterar att de tio tillträdande staterna kommer att kunna delta som medlemmar i valet till Europaparlamentet 2004. I anslutningsfördraget kommer det att fastställas att kommissionsledamöterna från de nya medlemsstaterna inträder i den nuvarande kommissionen från och med anslutningen den 1 maj 2004. Efter att Europeiska rådet utnämnt en ny ordförande för kommissionen kan det nyvalda Europaparlamentet godkänna en ny kommission, som kommer att kunna tillträda 1 november 2004. Härmed har vi tagit oss an denna viktiga fråga på ett förnuftigt sätt. Jag får även uppmana alla att i samarbetet mellan institutionerna sträva efter flexibla lösningar, som garanterar bästa möjliga villkor för våra nya medlemsstater.
När det gäller Bulgarien och Rumänien är slutsatserna tydliga: Utvidgningsprocessen fortsätter och vi bekräftar att målet är att kunna välkomna de två länderna som medlemmar år 2007.
Frågan om Turkiet kom att utgöra ett viktigt ämne i Köpenhamn. Vi kom fram till ett välavvägt och realistiskt svar. Vi uppskattar de viktiga steg Turkiet har tagit i syfte att uppfylla Köpenhamnskriterierna. Vi uppmanar Turkiet att energiskt fortsätta med sin reformprocess och utlovar ett ökat stöd från Europeiska unionen till Turkiet i deras strävan. Om Europeiska rådet i december 2004 på grundval av en rapport och en rekommendation från kommissionen kommer fram till att Turkiet uppfyller de politiska Köpenhamnskriterierna, så kommer Europeiska unionen att snarast möjligt inleda anslutningsförhandlingar med Turkiet. Detta är ett viktigt och positivt budskap till Turkiet, men jag vill betona att det fortfarande är ett absolut krav att Turkiet skall uppfylla de politiska kriterierna innan anslutningsförhandlingarna kan inledas. Detta är ett måste. Turkiet skall behandlas på samma sätt som alla de andra kandidatländerna.
Nu över till Cypern. Cypern ansluts som en delad ö, samtidigt som det finns en realistisk möjlighet att parterna före den 28 februari 2003 kan komma fram till en enhetlig lösning på Cypernproblemet baserad på ett förslag från Förenta nationernas generalsekreterare. Jag uppmanar å det bestämdaste de stridande parterna att utnyttja denna enastående möjlighet att lösa denna olycksaliga konflikt. Vi har allt att vinna på en lösning nu, inte minst gäller detta Cyperns befolkning.
Vi sände i Köpenhamn ett tydligt budskap till den utvidgade Europeiska unionens nya grannar, länderna på västra Balkan, Ryssland, Ukraina, Moldavien och Vitryssland, samt länderna söder om Medelhavet. Utvidgningen kommer inte att medföra att Europeiska unionen isolerar sig - Europeiska unionen kommer tvärtemot att stärka förbindelserna med sina nya grannar. Detta kommer att ske såväl inom ramarna för nuvarande samarbetsordningar som genom en utveckling av dessa.
På toppmötet i Köpenhamn kunde vi dessutom konstatera att det rådde enighet om ramarna för den framtida överenskommelsen mellan Nato och Europeiska unionen angående den europeiska säkerhets- och försvarspolitiken.
Jag kan avslutningsvis nämna att Europeiska rådet även sammanträffade med ordföranden i Europeiska konventet, Valéry Giscard d'Estaing. Han rapporterade om arbetet i konventet och man var i Europeiska rådet överens om att konventet skulle redovisa resultatet av sitt arbete före toppmötet i juni 2003. Det bestämdes att de nya medlemsstaterna fullt ut skall delta i regeringskonferensen. Bulgarien och Rumänien deltar som observatörer.
Nu när utvidgningen är i hamn blir arbetet i konventet den viktigaste europapolitiska uppgiften. Vi har utvidgat Europeiska unionen och nu skall vi se till att även den framtida Europeiska unionen med över 25 medlemsstater skall kunna fungera effektivt. Vi skall förenkla beslutsförfarandena och framhäva Europeiska unionens värderingar. Vi skall på ett bättre sätt redogöra för arbetsfördelningen mellan Europeiska unionen och medlemsstaterna, vi skall i större utsträckning tillämpa kvalificerad majoritet och medbeslutandeförfarande och vi skall garantera ett öppet samarbete under demokratisk kontroll.
Det danska ordförandeskapet lider mot sitt slut. Vi överlämnar stafettpinnen till Grekland och önskar lycka till samtidigt som vi tackar för ett bra trojkasamarbete.
Nästa punkt på föredragningslistan är andrabehandlingsrekommendationen (A5-0419/2002) från utskottet för kultur, ungdomsfrågor, utbildning, medier och idrott om rådets gemensamma ståndpunkt inför antagandet av Europaparlamentets och rådets beslut om inrättande av Europeiska året för utbildning genom idrott 2004 (9605/2/2002 - C5-0498/2002 - 2001/0244(COD)) (föredragande: Pack).
Herr talman, fru kommissionär, ärade kolleger! Vi lärde oss en gång i skolan: ?Mens sana in corpore sano? - en sund själ i en sund kropp, och denna gamla romerska vishet känner vi alla till, åtminstone i teorin. Idrott är den allra vanligaste fritidssysselsättningen. Var tredje europé bedriver någon form av idrott, och många fortsätter högt upp i åldrarna.
Fysisk aktivitet är bra för hälsan, och det sportsliga tävlandet utvecklar dessutom en rad sociala kompetenser som vänskap, laganda, solidaritet, prestationsvilja, förmågan att hävda sig och inte minst rent spel. För som vi alla vet känner man igen en bra idrottare på hans segrar, men en stor idrottsman på hans nederlag.
Ärade kolleger! Trots sin viktiga sociala roll räknas inte idrotten till den gemensamma politikens områden. Därför arbetar parlamentet sedan några år tillbaka för att få ett lämpligt rättsligt underlag i fördragen. Det är alltså mycket, mycket välkommet att kommissionären äntligen utropar ett idrottens år och därmed uppfyller den önskan som framfördes i mitt senaste betänkande om idrotten 1996. Visserligen heter det inte idrottens år, utan av flera logiska skäl kallar vi det ?Europeiska året för utbildning genom idrott 2004?.
Det handlar om att i en lång rad projekt synliggöra den utbildning som sker utanför skolan och det värde som finns i detta, och att peka på fördelarna med ett nära partnerskap mellan skolidrotten å ena sidan och det rika utbudet i de europeiska idrottsorganisationerna å den andra. För att uttrycka det exakt: Målet med ?Europeiska året för utbildning genom idrott 2004? är inte att visa upp människans idrottsliga förmåga - detta ser vi ändå i dussintals TV-kanaler 365 dagar om året -, utan målet är att visa vad idrotten rent mänskligt förmår att göra för människorna.
Kammaren är enig om de sju målen för temaåret. Det som skall stödjas är samarbetet mellan bildningsorgan och idrottsorganisationer, social kompetens genom idrott, ideellt engagemang, elevers rörlighet genom internationella tävlingar, jämvikt mellan mental och fysisk aktivitet och utbildningsperspektiv för unga elitidrottare.
Ärade kolleger! Rådet har bekräftat de viktigaste punkterna i det betänkande som kammaren antog under första behandlingen. Man har också godkänt summan, vilket är viktigt. 11,5 miljoner euro räcker enligt kommissionens mening till att under året genomföra det som har planerats. Om alla samverkar, även medierna, kan året få en mycket stor betydelse för idrotten. Jag hoppas verkligen att vi skall kunna vända trenden att skolidrotten ges allt mindre betydelse. Genom detta år vill vi stödja nätverk och sporra gränsöverskridande samarbeten.
Mina damer och herrar! Vad vi inte vill är att denna ringa summa pengar även går till en lång rad forskningsstudier. Det forskas alltid, det är ingenting vi behöver detta år till. Jag menar att det räcker att forska kring frågan ?Vad har året gett??, men att vi därutöver inte bör anslå några forskningsmedel. Rådet har anammat vår syn på detta. Min idé att organisera en europeisk tävling före OS har också infogats - dock inte i avtalet, utan inom ramen för ett protokoll. Jag är mycket glad för detta och hoppas verkligen att kommissionen uppfyller vår önskan och utlyser en tävling, vars förstapris är att närvara när den olympiska elden tänds i Olympia 2004. Detta skulle vara höjdpunkten för Europeiska året för utbildning genom idrott.
Ärade kolleger! Vad är det då som krävs? Vi skall, över gränserna och över de statliga bildningsorganen och organisationerna, skapa en plattform för utbildningsåtgärder inom idrotten. Vi skall stimulera gränsöverskridande initiativ och nätverk, och vi skall skapa ett idéutbyte av förebildliga projekt och initiativ som får så många efterföljare som möjligt under förberedelserna 2003 och under 2004. Ledordet skall vara bästa praxis. Gemensamma projekt får ett stöd på 80 procent, medan aktiviteter enbart på nationell nivå medfinansieras till 50 procent. Jag menar att detta är ett mycket lämpligt sätt att fokusera på den europeiska dimensionen under temaåret.
Detta får räcka för nu. Jag tackar rådet och kommissionen och önskar att vi skall kunna förmedla idén om utbildning genom idrott till våra medborgare och också att konventet tar sitt förnuft till fånga och ger idrotten en rättslig grund att stå på.
Mina damer och herrar! Jag har ett meddelande. Det handlar om den tragiska olyckan då oljetankern Prestige sjönk utanför Galiciens kust och de slutsatser som rådet antog nu senast i Köpenhamn. I samband med detta har jag fått ett förslag från kommissionen om en förordning med specifika åtgärder för att ersätta de spanska anläggningar för fiske samt mussel- och fiskodling som har drabbats av oljeutsläppen från Prestige. Med tanke på de ovanligt allvarliga omständigheterna och de svåra följderna kommer rådet att göra allt som står i dess makt för att se till att förslaget antas så snart som möjligt, helst redan under rådets pågående möte. Parlamentet bör så snart som möjligt avge sitt obligatoriska yttrande om detta. Förslaget har stämts av med fiskeriutskottet, och jag föreslår att vi ändrar föredragningslistan så att vi kan rösta om förslaget redan vid middagstid i dag. Eftersom det inte finns några invändningar mot detta förslag, kommer vi att göra så.
Herr talman, ärade ledamöter, kära kolleger! Jag har ofta haft nöjet att tala i denna församling. Men jag måste erkänna att det i dag är ett särskilt tillfälle och jag delar med er upplevelsen av att vara med om ett viktigt ögonblick. Jag vill rentav kalla det ett närmast historiskt ögonblick för ungdomarna i våra länder. Ni står nämligen äntligen i begrepp att anta det beslut som gör 2004 till det Europeiska året för utbildning genom idrott. Det är första gången ett idrottsinitiativ av denna omfattning lanseras på EU-nivå, i synnerhet som det gäller idrottens fostrande kvaliteter.
Det är också första gången som ett så tydligt budskap sänds ut till våra medborgare, för att visa dem att EU:s institutioner hädanefter bryr sig om idrottens sociala och fostrande dimension och dess grundläggande roll inom området för informell utbildning. Det var rätt att bekräfta dessa värden i Europaparlamentet, eftersom Europaparlamentet sedan många år tillbaka kräver att idrotten flyttas fram i förgrunden.
I samband med ett europeiskt år sker under ett helt år en mobilisering av resurser, god vilja och fantasi, i syfte att främja en politik, främja en strategi, för att det civila samhället skall kunna delta. Jag är säker på att ett Europeiskt år för utbildning genom idrott på ett avgörande sätt kan bidra till att främja vår gemensamma syn på idrottens fostrande roll och dess roll för att förmedla värderingar.
Det beslut ni i dag gör er redo att anta genom omröstning är därför en positiv nyhet, både för utbildningsvärlden och för idrottsvärlden. Det är också det konkreta beviset på ett gemensamt arbete, som på ett klokt sätt bedrivits av parlamentet och kommissionen, tillsammans med rådet. Vår anda av partnerskap, vårt lyckade samarbete och vår samsyn i denna fråga gör att vi skulle vara värda att dela guldmedaljen om det i dag var fråga om olympiska spel. Tack vare allt detta är allt nu också i ordning, vilket gör att vi kan gå framåt och påbörja det konkreta arbetet, eftersom diskussionerna har löpt snabbt och smidigt. Vi har inte behövt dela ut varningskort, som i fotboll, ett gott bevis på att vårt gemensamma projekt genomförts i en anda av uppriktig vänskap. Parlamentet har för övrigt spelat sin roll fullt ut. Vår ursprungstext har ändrats och justerats på ett sätt som gjort att kommissionens text har förbättrats. Det säger jag utan omsvep.
Ärade ledamöter! Ni har framhållit behovet av att genomföra konkreta åtgärder på idrottens basnivå. Ni har velat lägga tonvikten vid konkreta projekt i stället för vid rapporter och utredningar. Ni har framhållit det nödvändiga partnerskapet mellan idrottsorganisationer och utbildningsinstitut. Slutligen har ni velat förtydliga målsättningarna för vårt Europeiska år för utbildning genom idrott och ni har påmint om behovet av att följa subsidiaritetsprincipen, så att man inte inkräktar på ländernas behörighetsområden. Alla dessa önskemål har beaktats och införlivats i det slutliga beslutet. Vid de senaste sammanträdena i utskottet för kultur, ungdomsfrågor, utbildning, medier och idrott ansåg man att rådets gemensamma ståndpunkt i allt väsentligt beaktade parlamentets synpunkter, och det tror jag är en sann beskrivning.
Under mina rundresor i Europa, under diskussioner och sammanträden, har jag kunnat konstatera hur populärt detta nya initiativ redan är och vilka stora förväntningar det väcker hos medborgarna, ute i skolorna, inom idrottsorganisationerna och ute i kommunerna. Kära kolleger! Jag är därför helt övertygad om att detta år för utbildning genom idrott kommer att bli en lyckad satsning. Om vi tar exemplet med det Europeiska året för språk och tittar på hur det utvecklades tack vare medborgarnas bidrag, är jag övertygad om att det Europeiska året för idrott kommer att bli än mer effektivt, och få än större genomslag i våra olika samhällen, om man följer denna modell.
I samband med en konferens som för några dagar sedan hölls i Wien på temat en etik för Europa, sade ordförande Prodi: ?Europa behöver en tanke och en själ?. Vad vi nu gör i fråga om idrottens värden, idrottens sociala och fostrande roll, bidrar till att uppnå detta mål. Utbildning och idrott står nu i fokus för allas intresse, och det gläder mig. Det enda vi behöver göra - och som vi kommer att lyckas med - är att framhålla idrottens positiva sidor, i kontrast till dess avarter.
För att nu bli konkret vill jag säga att mina tjänsteavdelningar redan har arbetat med de förslagsinfordringar som bör gå ut inom de kommande månaderna. Vi skissar redan på en tidsplan, olika evenemang, inrättandet av en rådgivande kommitté. Som ni ser är denna omröstning alltså inte någon slutsignal som ljuder efter en politisk match, som jag måste säga varit mycket ?fair play?. Nej, den innebär snarare en avspark. Parlamentet kommer givetvis att ges fortlöpande information om hur det europeiska året utvecklas. För kommissionen är detta förstås en formell skyldighet, men för mig är det också ett tillfälle att samla in era synpunkter, som var så användbara när tanken om idrottsåret föddes.
Herr talman! Jag talade nyss om den historiska omröstningen inom området för utbildning genom idrott. År 2004 kommer som alla vet att bli ett historiskt år i många andra avseenden. Det gäller utvidgningen och utvärderingen av konventet, båda mycket viktiga frågor. I det sammanhanget vill jag uppmana er att fundera över följande frågor. Kan vi, i ett EU som vill vara nära medborgaren, fortsätta att betrakta idrotten som en rent kommersiell verksamhet? Måste vi inte beakta den framskjutna plats idrotten intar i medborgarnas dagliga liv? Utgör inte idrotten en viktig aspekt av all form av medborgarcentrerad politik?
Herr talman! Jag vet att man i parlamentet har börjat sätta sig in i dessa frågor och att ni redan nu är medvetna om idrottens betydelse i Europabygget och dess betydelse för att väcka känslan av att vara européer hos våra landsmän. Det är i förlängningen av detta synsätt som de idrottsliga värden som vi med kraft kommer att främja hos våra uppväxande generationer, hos våra medborgare, kommer att ligga till grund för ett aktivt medborgarskap, med respekt för andra och med respekt för de europeiska idealen.
Herr talman! Jag vill för det första gratulera föredraganden till det hårda arbete som hon har utfört och jag vill än en gång påpeka att idrotten har visat sig vara ett effektivt redskap för fostran. Detta gäller såväl under normala förhållanden som vid krissituationer, i marginaliserade områden där det finns behov av social integration, bland många andra. Idrotten är även ett utomordentligt redskap för fostran när det gäller frågor som miljö, kosthållning, hälsa, lagarbete och så vidare. Detta måste vi ta tillvara i största möjliga utsträckning.
Vi måste dra fördel av det faktum att år 2004 kommer bli ett europeiskt år för utbildning genom idrott för att visa de europeiska medborgarna att även vi i Europeiska unionen engagerar oss i idrotten och att den är mycket viktig för oss. Detta gäller exempelvis - jag skulle kunna räkna upp hur många exempel som helst - de fördelar som idrotten kan medföra för medborgarna hälsa, för att integrera människor i vårt Europa och för kampen mot främlingsfientlighet.
Vi måste även dra fördel av den genklang som år 2004 kan väcka för att visa att det är fullständigt förenligt att arbeta för idrotten i de femton medlemsstaterna, - eller 25 när utvidgningen genomförs - och samtidigt på gemenskapsnivå, och att de inte behöver frukta att vi kommer att ta över deras befogenheter. Vad vi däremot vill göra är att fylla det tomrum som uppstår i och med subsidiaritetsprincipen för att européerna skall kunna dra fördel av de många positiva aspekterna av idrotten. Därför begär jag att vi alla anstränger oss ytterligare för att en artikel om idrotten skall inbegripas en gång för alla i Fördraget om Europeiska unionen vid nästa översyn, så att européerna skall kunna bekräfta att vi här i Europaparlamentet, i Europeiska kommissionen och i alla europeiska institutioner bryr oss om idrotten och att vi anser att den är ett grundläggande redskap för att förbättra medborgarnas livskvalitet.
Jag förklarar Europaparlamentets session återupptagen efter avbrottet den 19 december 2002.
Jag vill be om ursäkt för vår talman Pat Cox sena ankomst men han är just nu på väg så sakteliga från Frankfurt. Han väntas anlända inom kort.
Parlamentet har med stor sorg tagit del av beskedet om Roy Jenkins bortgång förra helgen. Han var en framstående politisk ledare och tidigare minister i Förenade kungariket. Parlamentet minns hans fyra år som ordförande för Europeiska kommissionen. Han införde under sitt ledarskap det Europeiska monetära systemet, föregångaren till den gemensamma valutan. Han var en enastående och övertygad europé och en statsman. Jag vill be parlamentet att iaktta en tyst minut till hans minne.
Nästa punkt på föredragningslistan är det slutgiltiga förslaget till föredragningslista som utarbetats av talmanskonferensen torsdagen den 9 januari 2003 i enlighet med artikel 110 och 110a i arbetsordningen. Förslaget till föredragningslista har delats ut.
För första gången i just detta parlaments historia föreslår Ribeiro e Castro en alternativ resolution till betänkandet av Swiebel om situationen för de grundläggande rättigheterna i Europeiska unionen. Ribeiro e Castro kan tyvärr inte närvara på grund av att vädret försvårat hans resa. Han kommer att anlända senare. Men jag vill anhålla om att behandlingen av Swiebelbetänkandet skjuts upp till ett senare datum.
Det är för sent för er att ändra dagens föredragningslista. Det skulle ha gjorts före klockan 16.00 i dag.
Jag har från Gruppen De gröna/Europeiska fria alliansen mottagit en begäran om att ta bort punkten ?Humanitär kris i Nordkorea? från debatten om kränkningar av de mänskliga rättigheterna samt av demokratiska och rättsstatliga principer.
Herr talman! Jag skulle bara vilja förklara att anledningen till att vi vill stryka den här punkten från dagordningen - och för övrigt tycker vi att punkten om Illinois kan läggas in - är att vi, vid lämplig tidpunkt, skulle vilja lägga in ett uttalande om Nordkorea på föredragningslistan för sammanträdesperioden i Bryssel, mot bakgrund av att detta land har sagt sig vilja dra sig ur icke-spridningsavtalet. Vi tycker att det vore bättre att behandla detta på ett mer högtidligt och ingående sätt än med brådska, i sista stund.
Jag vill bara klargöra för parlamentet att ni föreslår att Nordkorea tas upp under den andra sammanträdesperioden denna månad.
Herr talman! Vi har just tagit upp denna fråga i vår grupp, och vi ansåg att utvecklingen i Nordkorea är så aktuell och brådskande att vi bör ägna oss åt denna fråga i dag eller under denna vecka. Skulle det bli nödvändigt med någon ytterligare behandling av frågan kommer vi att ta itu med den även i framtiden. Vi är alltså emot att Nordkoreafrågan stryks från listan över aktuella och brådskande frågor.
Herr talman! Jag föreslår den liberala gruppen att de drar tillbaka detta förslag och att hela kammaren ber talmannen att i kammarens namn göra ett uttalande riktat till talare i Förenta staternas båda kammare för att uttrycka vår tillfredsställelse över det beslut guvernören i Illinois fattat. Skälet är mycket enkelt. I Europa är vi mot dödstraff och det är också en fråga som är ett av Köpenhamnsvillkoren.
Våra kolleger i Förenta staternas kongress känner till vår ståndpunkt och för min grupp skulle det vara mycket svårt att rösta mot den liberala gruppens förslag av förfarandeskäl eftersom vi är överens. Vi tror att det är kraftfullare och kan hjälpa antidödsstraffskampanjen i Förenta staterna mer om vi genom ett uttalande av talmannen uttrycker att vi fullt och fast stöder detta beslut, än att vi tar upp det som ett brådskande ärende, vilket kan verka något polemiskt.
Eftersom vi är helt och hållet överens skulle vi kunna ha kvar det brådskande ärendet och samtidigt sända ett konstruktivt och positivt budskap till Förenta staternas kongress, som är vår samtalspartner.
Herr talman! Jag är mycket glad över det stöd vi fått av Barón Crespo och PSE-gruppen. Jag kan försäkra er om att min grupp är mycket bekymrad över situationen i Tjetjenien och det är någonting som kräver parlamentets uppmärksamhet. Men detta är något som vi yttrat oss om vid ett flertal tillfällen och frågan är inte särskilt brådskande.
Vi välkomnar varmt den åtgärd som guvernören i staten Illinois i Förenta staterna vidtagit. Detta parlaments ståndpunkt i frågan har under många år varit så konsekvent att vi bör ta tillfället i akt att välkomna det som skett. Vi bör i synnerhet uppmana landets resterande 38 stater som fortfarande tillämpar dödsstraffet att följa Illinois exempel. Det är av den anledningen vi håller fast vid vår begäran om brådskande förfarande.
Herr talman! Om man är emot det behöver jag inte längre säga någonting mer om huruvida förslaget från Europeiska liberala, demokratiska och reformistiska partiets grupp skall gälla. Kollega Barón Crespo har ju redan uttalat sig mot att stryka Tjetjenien från föredragningslistan. Därför begär jag nu inte ordet på nytt. Jag är starkt för att vi nu skall tala om Tjetjenien också.
Men jag skulle för vår grupps räkning vilja ansluta mig till förslaget från kollega Barón Crespo, nämligen att vi - eftersom liberalerna ju inte kommer att få majoritet i denna fråga - uppdrar åt talmannen att utfärda ett uttalande i vilket vi otvetydigt uttalar oss mot dödsstraffet, vilket dock inte får sammanblandas med någon form av antiamerikanism. Vi är Amerikas vänner, men dock klart mot dödsstraffet.
Nästa punkt på föredragningslistan är en gemensam debatt om följande fyra betänkanden från utskottet för regionalpolitik, transport och turism:
A5-0417/2002 av Georg Jarzembowski om förslaget till Europaparlamentets och rådets direktiv om ändring av rådets direktiv 91/440/EEG om utvecklingen av gemenskapens järnvägar (KOM(2002) 25 - C5-0038/2002 - 2002/25(COD)),
A5-0424/2002 av Dirk Sterckx om förslaget till Europaparlamentets och rådets direktiv om säkerhet på gemenskapens järnvägar och om ändring av rådets direktiv 95/18/EG om tillstånd för järnvägsföretag och direktiv 2001/14/EG om tilldelning av infrastrukturkapacitet, uttag av avgifter för utnyttjande av järnvägsinfrastruktur och utfärdande av säkerhetsintyg (KOM(2002) 21 - C5-0039/2002 - 2002/0022(COD)),
A5-0418/2002 av Sylviane H. Ainardi om förslaget till Europaparlamentets och rådets direktiv om ändring av rådets direktiv 96/48/EG och direktiv 2001/16/EG avseende driftskompatibiliteten hos det transeuropeiska järnvägssystemet (KOM(2002) 2- C5-0045/2002 - 2002/0023(COD)),
A5-0441/2002 av Gilles Savary om förslaget till Europaparlamentets och rådets förordning om inrättandet av en europeisk järnvägsbyrå (KOM(2002) 23 - C5-0046/2002 - 2002/0024(COD)).
Herr talman, ärade ledamöter! Först och främst vill jag uppriktigt tacka de fyra föredragande för det utmärkta arbete de har genomfört, vilket har möjliggjort att vi i dag i plenum behandlar några övergripande positiva betänkanden, som ligger i samma linje som kommissionens förslag och där kommissionens inställning till den här frågan stöds.
Jag vill tacka parlamentet för att det gått med på att behandla dessa betänkanden som ett övergripande paket och därigenom undvek frestelsen att dela upp frågan, vilket otvivelaktigt hade varit till skada för vårt gemensamma mål, nämligen att äntligen skapa ett verkligt europeiskt järnvägsområde utan gränser.
Värderade ledamöter! Det handlar om den andra etappen av en förlängd process. Efter det att tre direktiv ur infrastrukturpaketet trädde i kraft den 15 mars 2001, vilka skall införas i medlemsstaternas lagstiftning från och med den 15 mars 2003, är det nu nödvändigt att komplettera lagstiftningsramen i syfte att påskynda inrättandet av ett verkligt europeiskt järnvägsområde utan gränser. Det är bakgrunden till de fyra förslag som vi kommer att diskutera i dag.
Jag kommer att börja med att ta upp förslaget till ändring av direktiv 91/440/EEG om utvidgning av tillträdesrätten till infrastrukturen i alla medlemsstater för att utföra godstransporter på järnväg, samt för att påskynda öppnandet av marknaden. Föredraganden för det betänkandet är Jarzembowski, som har genomfört ett fantastiskt arbete.
Ärade ledamöter! Vitboken om den gemensamma transportpolitiken innehåller en oroväckande redogörelse för utvecklingen för godstransporter på järnväg. Under de senaste tjugo åren har marknadsandelen för järnvägstransporter - inom den övergripande fördelningen av unionens godstransporter - minskats med hälften, från 15 procent år 1980 till 8 procent år 1999. Under denna period har kvaliteten på de tjänster som tillhandahålls kunderna inte förbättrats, och i några medlemsstater har kvaliteten på tjänsterna till och med försämrats. Det handlar följaktligen om en mycket brådskande fråga. Enligt min uppfattning kan vi inte vänta till år 2008 för att öppna hela nätet för konkurrensen från den internationella godstransporten.
Det är även nödvändigt att ta hänsyn till den nationella transporten. Av den anledningen föreslås några ändringar som ersätter tidsplanen och tillvägagångssättet för öppnandet enligt direktiv 2001/12/EG, vilka syftar till att utan dröjsmål öppna hela nätet för godstransporttjänster, såväl nationella som internationella. I praktiken kommer detta fullständiga öppnande av tillträdesrätten till nätet för godstransporttjänster att träda i kraft år 2006, vilket innebär att man tidigarelägger öppnandet av hela nätet med två år.
Ärade ledamöter! Det andra förslaget till direktiv handlar om den viktiga frågan om järnvägssäkerhet. Transportsäkerheten är en fråga som engagerar alla, särskilt just nu. Jag vill även tacka för det arbete som Sterckx har genomfört.
Vi måste se till att integreringen av det europeiska järnvägsnätet inte leder till att medlemsstaternas säkerhetsstandarder blir mindre stränga. Men samtidigt måste vi garantera att inrättandet av gemensamma bestämmelser inte leder till att tillträdet till näten förhindras eller blir diskriminerande. Det är inte möjligt att inrätta en inre marknad för järnvägstjänster om man inte fastställer gemensamma säkerhetsbestämmelser.
Det faktum att marknaden öppnas och monopolen försvinner medför även att något grundläggande förändras påtagligt, nämligen systemet för ansvar på säkerhetsområdet, och det är därför nödvändigt att fastställa en sammanhängande, öppen och tydlig ram för att undvika tveksamheter på det här området.
Direktivet om säkerhet på gemenskapens järnvägar koncentreras till fyra områden: inrättande av nationella säkerhetsmyndigheter som har tydligt definierade ansvarsområden och är åtskilda från operatörerna, definition av infrastrukturförvaltares och trafikutövares grundläggande roller och ansvar för säkerhetssystemen, inrättande av en mekanism för att fastställa gemensamma säkerhetsmål och säkerhetsmetoder - vilket bör vara Europeiska järnvägsbyråns uppgift -, införande av ett gemensamt utformat säkerhetsintyg som gäller i hela unionen och slutligen att tekniska undersökningar av olyckor eller incidenter skall utföras av oberoende organ, precis som inom andra sektorer.
Vi har kommit till det tredje förslaget till direktiv. Om vi inrättar ett gemensamt nät, om vi garanterar en gemensam säkerhetsnivå med tydligt definierade ansvarsområden, är det dessutom nödvändigt att införa ett system för driftskompatibilitet. Det är anledningen till ändringarna av direktiv 96/48/EG och direktiv 2001/16/EG avseende driftskompatibiliteten hos det transeuropeiska järnvägssystemet, och det är Ainardi som är föredragande för det betänkandet.
Förutom de anpassningar som är tillrådliga mot bakgrund av de erfarenheter som har gjorts handlar det framför allt om att garantera enhetliga tillämpningsområden vid en utvidgning av tillträdesrätten till nätet och att införa driftskompatibilitet för hela nätet.
Det är likaså nödvändigt att sända en mycket tydlig signal om behovet av att normalisera utrustningarna i syfte att minska kostnaderna. Det är inte bara nödvändigt att avlägsna de förvaltningsmässiga gränserna, även de tekniska gränserna måste avlägsnas för att förverkliga detta europeiska järnvägsnät.
Jag vill tacka för föredragandens arbete med den här synnerligen tekniska och svåra frågan. Parlamentet och föredraganden har dock än en gång genomfört ett ypperligt arbete av högsta nivå.
Slutligen tar jag upp det fjärde förslaget som handlar om inrättandet av en europeisk järnvägsbyrå. Föredraganden Savary har genomfört ett anmärkningsvärt bra arbete.
Byrån är kronan på verket, den sluter cirkeln, den är det instrument som gör det möjligt att gå framåt när det gäller driftskompatibilitet och säkerhet och utgör följaktligen en förutsättning för integreringen av det europeiska järnvägsnätet.
Det skall vara en teknisk byrå med beslutsfattande organ, utan självständiga befogenheter, som kommer att utarbeta rekommendationer och yttranden för kommissionens räkning. Kommissionen kommer att anta dessa rekommendationer och yttranden i enlighet med ett kommittéförfarande, vilket redan görs när det gäller driftskompatibilitet.
Byråns främsta verksamhetsområden kommer att vara följande: att utföra det tekniska förarbete som skall ligga till grund för direktivet om säkerhet på gemenskapens järnvägar - gemensamma säkerhetsmål och säkerhetsmetoder - och för direktiven om driftskompatibilitet, att inrätta ett nät av nationella myndigheter för säkerhet och driftskompatibilitet samt att bistå kommissionen och medlemsstaterna med teknisk rådgivning om konkreta frågor som rör säkerhetsbestämmelser.
Byrån, där cirka 100 personer kommer att arbeta, kommer att ansvara för att effektivisera arbetet med teknisk tillnärmning av järnvägssystemen och kommer att vara oberoende, men kommer att arbeta nära tillsammans med experterna inom sektorn.
Herr talman! Sammanfattningsvis är syftet med dessa förslag å ena sidan att ansvara för den tekniska utvecklingen av de nuvarande 15 nationella systemen, som inte är kompatibla sinsemellan, i syfte att inrätta ett integrerat europeiskt järnvägsområde utan gränser och å andra sidan att påskynda öppnandet av godstransportmarknaden för att göra det möjligt för operatörerna att tillhandahålla effektiva tjänster, var de än bedriver sin verksamhet. Låt oss en gång för alla satsa på en modern järnväg, värdig det tjugoförsta århundradet, som har kapacitet för att på ett positivt sätt konkurrera med de andra transportsätten.
Herr talman, ärade fru vice kommissionsordförande, kära kolleger! Jag tror att det är en bra dag, även om det för ögonblicket inte är särskilt många som lyssnar, och jag hoppas att pressen kommer att rapportera om denna viktiga debatt. För vi är äntligen på väg att åstadkomma en inre marknad också inom järnvägsväsendet. Det är en mycket avgörande punkt, för det är den enda inre marknad som fortfarande saknas inom transportområdet. Och därför, fru kommissionär, överensstämmer våra fyra betänkanden i grund och botten helt med kommissionens grundläggande idéer. Men detta är naturligtvis ett självmedvetet parlament och en medlagstiftare, och därför har vi också lagt fram väsentliga ändringar till kommissionens fyra förslag. Jag hoppas att kommissionären kommer att stödja alla dessa.
Varför har vi lagt fram ändringar? Genom våra ändringar vill vi ännu snabbare blåsa nytt liv i järnvägssektorn i Europeiska unionen. Vi måste skynda oss att skapa de ramvillkor som krävs. För om vi inte lyckas återuppliva järnvägen kommer vi inte heller att uppnå målet inom den europeiska transportpolitiken - som finns nedskrivet i vitboken - fram till år 2010. Till 2010 vill vi återigen ha balans mellan transportsätten, och det innebär konkret att vi vill transportera mer gods på järnvägarna i stället för på vägarna och fler passagerare på järnvägarna i stället för i luften och på vägarna.
Nästa punkt på föredragningslistan är rådets och kommissionens uttalanden om Afghanistan - ett år efter Bonnöverenskommelsen.
Herr talman, herr kommissionär, parlamentsledamöter! När vi så här ett år efter Bonnöverenskommelsens undertecknade 2001 ser på vad som har gjorts för att genomföra den i sin helhet skulle jag vilja understryka att överenskommelsen har lagt grunden för att skapa en ny och modern afghansk stat, för vilken man skulle kunna uttrycka en behärskad tillfredsställelse i fråga om de framsteg som gjorts fram till i dag.
Vi betonar särskilt att man efter att ha installerat en tillfällig regering och förvaltning lyckades sammankalla en extra Loya Jirga, som i det följande valde en president. Man inrättade en rättslig kommission och en oberoende kommission för de mänskliga rättigheterna. Man bildade en centralbank och gav ut en ny valuta. Man bildade en konstituerande kommission som förtrupp till författningskommissionen. Man antog ett förslag om en nationell ram för utveckling vilken skall användas som vägledning för återuppbyggnad och främjande av en bättre situation i landet. President Karzai påbjöd att en afghansk nationell armé skulle ställas upp, något som är ett viktigt steg i riktning mot att låta afghanerna själva ansvara för sitt lands säkerhet och stabilitet. Den 22 december 2002 skrev Afghanistan och sex grannländer under Kabulförklaringen om god grannsämja och icke-inblandning i varandras inre angelägenheter, vilket är en viktig utveckling för freden och stabiliteten i regionen. Vi skulle på det hela taget kunna säga att president Karzai och den afghanska övergångsregeringen har gjort ganska mycket för att leda in Bonnprocessen på rätt väg.
Jag skulle vilja framhålla att man vid det möte som ägde rum den 2 december i Petersberg i avsikt att bekräfta viljan att genomföra Bonnöverenskommelsen om Afghanistan och att ge insatserna för landets återuppbyggnad en ny dynamik lyckades enas om ett uttalande som innehåller tydliga hänvisningar till målen och tidsplanen för att genomföra överenskommelserna från Bonn, till införandet av den nya författningen och till valen 2004.
Det kvarstår dock fortfarande många utmaningar i övergångsskedet vilka den afghanska övergångsregeringen - men även det internationella samfundet - måste svara på. Under det gångna halvåret har få reformer genomförts, den synliga återuppbyggnaden har varit liten och maktbalansen såväl inom centralförvaltningen som mellan centrum och perifera regioner har återställts endast i begränsad utsträckning. Framsteg måste göras på dessa områden för att stärka förtroendet bland det afghanska folket, som när allt kommer omkring är nyckeln till regeringens stöd. Den grundläggande tankegången i Bonn var för övrigt just från att hela övergångsbygget skall utgå från landets traditionella, lokala, etniska och religiösa strukturer. Och representativiteten måste värnas till varje pris, även om den styrs av regler som fastställs centralt av regeringen.
Under de kommande månaderna är det följaktligen nödvändigt att skapa ännu bättre ordning, att begränsa de fientliga handlingar som äger rum, att förbättra institutionernas funktion, för det finns annars en risk att det uppstår en stämning av besvikelse bland folket, att det vänder centralregeringen ryggen och bryr sig mindre om det internationella samfundets vädjanden samt att de insatser som görs för att uppnå målen enligt Bonnöverenskommelsen sätts på spel. Regeringen är splittrad redan genom sin sammansättning, eftersom dess medlemmar kommer från landets alla regioner, och insatserna för att stödja och påskynda landets återuppbyggnad är därför av särskild vikt. Ett effektivt sätt att stödja centralregeringen är att se till att allt bistånd kanaliseras genom regeringen, i syfte att bekräfta dess auktoritet i hela landet och säkra grannländernas och de lokala ledarnas engagemang för en sådan utveckling.
Säkerheten fortsätter att utgöra en prioritering, och vi anser att det är nödvändigt att uppmuntra alla afghanska grupperingar att lösa sina meningsskiljaktigheter på fredlig väg. Vi har förståelse för det afghanska folkets uppfattning att önskvärda framsteg inte har kommit till stånd i den mån som man skulle önska trots att förhållandena fortfarande präglas av osäkerhet. Även landets ekonomiska återuppbyggnad bör utgöra en prioritering. De afghanska myndigheterna bör i samarbete med Internationella valutafonden upprätta en ändamålsenlig och bindande makroekonomisk och monetär ram som gör det möjligt att trygga en stabil ekonomisk utveckling och att investera givarnas bidrag. Inom denna ram bör de internationella givarna från Tokyo uppmuntras att verkligen tillhandahålla de utlovade medlen genom den nationella investeringsbudget som den afghanska förvaltningen har lagt fram.
Gemenskapens bistånd till Afghanistan kommer givetvis även fortsättningsvis att förenas med villkor som dikteras av grundläggande principer och värden som vi delar som medlemmar av den västliga kulturen. Våra villkor är avsedda att främja ambitionerna enligt Bonnöverenskommelsen och, följaktligen, att samla alla parter i Afghanistan i en process som är i gång och som syftar till fred, representativ förvaltning, stabilitet, bekämpning av terrorism samt begränsning av olaglig produktion av och handel med narkotika. Gemenskapens bistånd bör syfta till nationell stabilitet och till återuppbyggnad, till bättre livsmedelsförsörjning och till stöd för återvändande flyktingar och landsflyktingar.
Att stärka demokratiska värden, pluralism och respekten för de mänskliga rättigheterna, omfattande kvinnors rättigheter, utgör en nödvändig förutsättning för den sociala och politiska utvecklingen i landet. Vi uppmuntrar den afghanska övergångsregeringen att i nära samarbete med det internationella samfundet fastställa verifierbara referenspunkter och tidsplaner som gör det möjligt att genomföra Bonnöverenskommelsen i sin helhet. Rådet har redan uttryckt sin tillfredsställelse över den roll som Turkiet åtagit sig när det gäller ledningen av den fredsbevarande styrkan (ISAF). Vi vill tacka Tyskland och Nederländerna för att de har samtyckt till att överta ledningen av ISAF under de närmaste sex månaderna och önskar dem lycka till med det svåra uppdrag som de åtar sig.
Jag skulle vilja upprepa Europeiska unionens åtagande att i samarbete med Förenta nationerna hjälpa Afghanistan att sätta stopp för olaglig produktion av och handel med narkotika genom att påskynda genomförandet av program för återuppbyggnad, bland annat i de regioner där dessa grödor odlas, genom att bygga upp brottsbekämpande institutioner och genom att ge lokalbefolkningen alternativa möjligheter att skapa sig en bättre framtid.
För att Afghanistan skall utvecklas till en modern stat måste en rad reformer lyckas på områdena säkerhet, förvaltning, rättvisa, finanser och social välfärd. Vi stöder inrättandet av kommissioner för utarbetande av en författning, för modernisering av rättssystemet och för skydd av de mänskliga rättigheterna. Vi påpekar dock att kommissionen för offentlig förvaltning ännu inte fungerar fullt ut. Europeiska unionen har åtagit sig att bistå dessa organ i deras arbete. Dessutom måste den rättsliga kommissionen stärkas så att framsteg rörande det processuella systemet kan komma till stånd. Vi välkomnar att Italien har bidragit i den riktningen genom att anordna konferensen om rättvisa i Afghanistan, som ägde rum i Rom i december. Det bedöms i detta fall vara nödvändigt med tidsplaner och riktmärken för att garantera att Bonnöverenskommelsen genomförs. Omedelbara prioriteringar är framför allt att få i gång kommissionen med ansvar för att utarbeta en ny författning samt att anta en vallag för genomförande av val före juni 2004. Ordförandeskapet kommer att fortsätta att följa dessa frågor genom Europeiska unionens särskilda representant i Afghanistan.
År 2003 kommer att vara ett viktigt år för landet och det kommer med stor sannolikhet att vara avgörande för dess framtida form. Under detta år bör president Karzai genomföra de reformer som krävs för att omorganisationen och återuppbyggnaden skall kunna framskrida snabbt, de lokala ledarnas makt måste minskas avsevärt, en modern och funktionell författning som utgår från principerna för god samhällsstyrning måste utarbetas, en extra Loya Jirga måste sammankallas och förberedelserna inför valen 2004 gå framåt, så att det afghanska folket får se sina förhoppningar om framsteg och fredliga förhållanden i Afghanistan uppfyllas, vilket skulle ge afghanerna möjlighet att själva forma sin framtid, utan våldsamheter och rädsla. Vi upprepar Europeiska unionens oavbrutna åtagande att bidra konkret till återuppbyggnaden av Afghanistan.
Vi påminner slutligen om att rådet, med sina slutsatser från den 4 december 2002, redan har uppmanat den höge representanten och Europeiska unionens särskilda representant, Vendrell, att följa genomförandet av åtagandena från Petersberg mycket noga och att i samarbete med kommissionen formulera rekommendationer om ytterligare åtgärder som Europeiska unionen kan vidta till stöd för den afghanska övergångsregeringen.
Herr talman! Tillsammans med min kollega Ionitsis välkomnar jag varmt detta tillfälle att diskutera framstegen i Afghanistan under det gångna året. Förändringarna har, som jag sade till utskottet för utrikesfrågor, mänskliga rättigheter, gemensam säkerhet och försvarspolitik i december, i många avseenden varit dramatiska och erbjuder en verklig möjlighet att bygga en stabil demokrati. Men valet av tidpunkt är avgörande, vilket ministern med rätta framhöll. Nu finns en begränsad öppning som vi måste använda oss av. Dessa första framsteg riskerar att gå förlorade om inte president Karzai och hans regering lyckas stärka sin ställning i hela landet.
Men innan jag talar om de stora utmaningarna vi har framför oss vill jag säga några ord om framgångarna under 2002, framgångar som vunnits under extremt svåra förhållanden.
Det är bara ett år sedan givarna möttes i Tokyo och utlovade mer än 1,8 miljarder US-dollar i bistånd för 2002. Sedan dess har mycket uträttats i Afghanistan. Under sommaren utsågs president Karzai av en extraordinär Loya Jirga att leda Afghanistans övergångsregering. En författningskommission och en rättslig kommission har inrättats. En ny valuta har införts och återhämtnings- och återuppbyggnadsprocessen har kommit igång under ett allt starkare ledarskap från den afghanska regeringen.
Det internationella samfundet har inte bara levt upp till sina åtaganden från Tokyo, utan utbetalningarna har även gjorts i ett anmärkningsvärt högt tempo, inte minst i jämförelse med vissa problem som vi har haft i det förflutna.
Jag anser att man ärligt kan säga att Europeiska unionens och Europeiska kommissionens meriter i detta avseende har varit särskilt imponerande. I början av december hade 755 miljoner av Europeiska unionens samlade åtagande på över 830 miljoner euro faktiskt betalats ut. Kommissionen har spelat en ledande roll i samordningen av Europeiska unionens insatser och vi har varit aktivt engagerade i att bygga en strategisk dialog om Afghanistan med Förenta staterna och andra partners inom G-8.
Jag måste säga att jag är mycket stolt över kvaliteten i gemenskapens biståndsprogram och den snabbhet med vilken det har genomförts. Det är ett fint exempel på en framgångsrik koppling mellan hjälpåtgärder och återuppbyggnad, och det har varit ett bra test av reformen av tjänsten för yttre representation. Vi bör även hylla den enastående personalen på det nyinrättade EG-kontoret i Kabul.
Jag vill även berömma den särskilda representanten som bidrar med så mycket kunskaper och insikter till sitt oerhört krävande arbete.
I mer konkreta termer har vårt utvecklingsprogram på över 205 miljoner euro under 2002 bidragit till att finansiera: för det första, driften av 238 hälsokliniker och över 450 skolor på grundnivå som en del av den kampanj för att få igång undervisningen som regeringen drev under 2002, för det andra, röjning av landminor och bomber som inte exploderat från mer än 8 000 kvadratkilometer, för det tredje, att omkring 17 000 arbetstagare i offentlig tjänst har återgått i arbete, inklusive att mer än 2 000 lärare och 2 000 sjuksköterskor och läkare har återgått i tjänst och för det fjärde, till att skapa arbeten. Genom våra program för landsbygdens återhämtning och återställande av städerna finansierar vi bara i år över 3 miljoner arbetsdagar. Jag bör även hänvisa till återuppbyggnaden av infrastruktur. Kommissionen har redan, tillsammans med den svenska och den pakistanska regeringen, inlett ett provisoriskt återställande och återuppbyggande av vägen Kabul-Jalalabad-Torkham, och en fullständig återuppbyggnad kommer att inledas nästa år .
Dessutom har vårt humanitära bistånd hjälpt till att finansiera återvändandet till Afghanistan för över 1,8 miljoner flyktingar. Över 70 miljoner euro har använts av ECHO under 2002.
Detta innebär att de pengar som vi totalt har förbrukat i Afghanistan under de senaste tolv månaderna, pengar som anslagits av detta parlament, nu uppgår till 275 miljoner euro. Jag tror inte att någon kan påstå att vi inte har gjort - eller inte längre gör - vår del när det gäller återuppbyggnaden av Afghanistan.
Utmaningen för 2003 kommer att vara att konsolidera dessa tidiga framsteg. Kommissionen kommer att fortsätta att spela en ledande roll. Vi förutser ett totalt utvecklingsbistånd på omkring 185 miljoner euro, och det humanitära biståndet från ECHO kommer även det att fortsätta med mellan 45 och 55 miljoner euro. Detta innebär att vi, enligt nuvarande uppskattningar, kommer att använda mellan 230 och 240 miljoner euro i Afghanistan i år. Ni minns säkert att jag i Tokyo, på kommissionens vägnar, utlovade 1 miljard euro i återuppbyggnadsbistånd på fem år. Då ingår inte de siffror för humanitärt bistånd som jag har nämnt, så det totala bidraget från Europeiska kommissionen, av era skattebetalares pengar, till Afghanistan, oräknat medlemsstaternas bidrag, kommer att överskrida 1 miljard euro till återuppbyggnaden av Afghanistan. Förr har sådant arbete hånats som nationsbyggande eller socialt arbete av några människor. När jag ser tillbaka tror jag uppriktigt sagt att vi inte skulle ha de problem i Afghanistan som vi har haft de senaste åren om vi hade gjort fler sådana insatser på 1980- och 1990-talen.
Framgång under 2003 kommer att bero på tre nyckelfrågor. Det är, för det första, nödvändigt att förbättra den inre säkerheten. För det andra måste mänskliga rättigheter respekteras, inklusive mänskliga rättigheter för kvinnor och minoriteter. Ett av de besök som berörde mig djupast när jag besökte Kabul i fjol var när jag besökte en skola i det sönderbombade område som utgör södra och västra Kabul där unga kvinnor hade återupptagit sin skolgång efter sex år och undervisades i fysik i skolsalar utan svarta tavlor och utan läroböcker. Jag måste säga att både personalens och de unga kvinnornas engagemang och hängivenhet var enastående: den som någonsin ansett att det hade varit rätt av oss att stå vid sidan och låta talibanernas styre fortsätta i det oändliga borde kanske ha varit med vid det tillfället. Den tredje nyckelfrågan är behovet av ett fortsatt långsiktigt åtagande från givarna och av effektiv samordning. Skälen för en bättre samordning har framförts mycket övertygande av ledamöter av detta parlament och jag kommer att säga ett par ord om det senare om jag får. Inre säkerhet är avgörande inte bara för Afghanistans framtid utan även för möjligheterna att ge bistånd. Biståndsarbetare måste kunna arbeta utan att behöva frukta för vedergällning. I detta sammanhang vill jag uttrycka min starka oro över att en biståndsarbetare dödades och två andra blev svårt skadade i Kabul strax före jul. Jag tror att vi ibland underskattar det mod och det engagemang som krävs av biståndsarbetare som arbetar under sådana förhållanden.
Nästa punkt på föredragningslistan är betänkandet (A5-0421/2002) av Helmut Markov för utskottet för ekonomi och valutafrågor om verksamheten vid Europeiska banken för återuppbyggnad och utveckling, (EBRD) (2002/2095(INI)).
Herr talman, herr ordförande Lemierre, ärade kolleger! Först skulle jag vilja hälsa Lemierre och hans kolleger hjärtligt välkomna till Europaparlamentet och ta tillfället i akt att å det hjärtligaste tacka er och era medarbetare i banken för att vi under utarbetandet av detta betänkande har kunnat bygga upp ett utomordentligt gott samarbete. Europeiska banken för återuppbyggnad och utveckling har bemött mig med stor öppenhet och samarbetsvilja, och har följaktligen gjort det möjligt för mig att utföra ett intressant och informativt arbete med detta betänkande. Jag har kunnat föra talrika samtal med företrädare för banken och projektarbetare från olika länder och på så sätt få en detaljerad bild av bankens arbete, problemen, framgångarna, men även de i ringa utsträckning förekommande misslyckandena.
Bland de existerande utvecklingsbankerna har EBRD en särställning, eftersom den som enda utvecklingsbank har fått ett politiskt mandat. Enligt detta mandat är det bankens uppgift att underlätta övergången till en öppen marknadsekonomi och främja privatpersoners och företags handel i staterna i Central- och Östeuropa liksom i OSS-staterna, vilka är förpliktade att följa principerna för flerpartidemokrati, pluralism och marknadsekonomi. I det politiska mandatet ingår dessutom för EBRD en förpliktelse att i all sin verksamhet ta miljöpolitiska hänsyn och främja en hållbar utveckling. Ett politiskt rättesnöre vore enligt min uppfattning även önskvärt för andra utvecklingsbankers verksamhet. Efter att ha granskat dess verksamhet kan vi intyga att EBRD har fullgjort sitt nuvarande mandat på ett bra sätt.
Vid urvalet av vilka projekt som skall finansieras koncentrerar sig EBRD företrädesvis på små och medelstora projekt i stället för stora prestigefyllda projekt. Den uppvisar stor riskvillighet genom att stödja projekt som av andra banker bedöms som alltför riskfyllda, utan att för den skull använda sig av staters borgen som säkerhet. En tyngdpunkt i dess arbete ligger i det konsekventa stödet till små och medelstora företag. I detta sammanhang skall särskilt EBRD:s mikrofinansieringsprogram framhävas. Att en stor beredvillighet att ta risker inte behöver ligga till last för en god skötsel av banken bevisar den värdering som görs av internationella kreditvärderingsinstitut som alltid har bedömt EBRD med högsta betyget (AAA).
Som föredragande skulle jag trots den positiva bedömningen av bankens arbete vilja uttala några rekommendationer för den. Även om dess verksamhet är inriktad på punktinsatser till stöd för privata och offentliga företag har dess verksamhet utan tvivel följder för hela näringslivet. Vid utvärderingen av dess verksamhet bör därför även samhällsekonomiska faktorer tas med, vilket hittills inte varit fallet. Jag tänker då särskilt på faktorer som utvecklingen i fråga om sysselsättning, löner och inkomster, produktivitet och företags omsättning. Detta gör det möjligt att göra jämförelser mellan regioner i vilka EBRD är verksam och regioner i vilka den inte är verksam och att värdera det inflytande som EBRD:s verksamhet har på hela den samhällsekonomiska utvecklingen.
I detta sammanhang bör det också finnas en uttalad önskan hos EBRD att genom sin verksamhet uppnå synergieffekter. Genom en riktad insats för att främja en utveckling som leder till att en hel rad sammankopplade värden gynnas i en region kan man åstadkomma regionala och sociala kretslopp som möjliggör en hållbar utveckling, vilket ju - som redan nämnts - hör till de uppgifter som fastställts i bankens mandat.
För mig är det ytterligare en viktig angelägenhet att uppmuntra banken att anpassa sin verksamhet till de förhållanden som råder på respektive plats. Vart och ett av de länder där banken är aktiv har under förändringsprocessens gång fattat olika beslut om sina ekonomiska strukturer, särskilt vad beträffar uppdelningen mellan den offentliga och den privata sektorn. Följaktligen kan man inte följa samma mall i alla länder. Det vore fel att tolka bankens politiska mandat så, att den blir en ultraliberalismens ambassadör som uteslutande gör privatisering och okontrollerad liberalisering till måttstock för sitt handlande - vilket den inte gör, men jag vill också påpeka att man redan från början måste arbeta mot denna fara.
Det betänkande som jag nu lägger fram innebär en premiär för Europaparlamentet, eftersom EBRD:s verksamhet för första gången har blivit föremål för parlamentets granskning och utvärdering. Därmed har en lucka fyllts igen gentemot andra banker som Europeiska investeringsbanken, som sedan år tillbaka har utvärderats av Europaparlamentet. I framtiden kommer ett betänkande om EBRD att läggas fram i Europaparlamentet vartannat år. Jag anser att en grund har lagts för ett gott och kontinuerligt samarbete mellan banken och Europaparlamentet i och med detta initiativbetänkande.
Herr talman! För det första vill jag gratulera Markov till hans betänkande om verksamheten vid Europeiska banken för återuppbyggnad och utveckling (EBRD).
Vi tycker att betänkandet ger exakt information om mandatets karaktär och om bankens verksamhet genom att dess särskilda egenskaper definieras i tre punkter. För det första dess dubbla politiska och ekonomiska mandat, genomförandet av en konditionalitetspolitik för dess insatser i så viktiga frågor som miljö, som Markov talat om, eller det dubbla tvånget på additionalitet och avkastning på finansieringen, som tvingar banken att ta andra risker än de som privata aktörer skulle ta.
I betänkandet behandlas också tydligt det pragmatiska sätt på vilket EBRD försöker att tolka sitt mandat. Denna pragmatism har gjort det möjligt att lösa några potentiella motsättningar, genom att anpassa det politiska och ekonomiska mandatet till villkoren för ekonomisk, social och kulturell utveckling i varje land, men också genom att lite i taget stärka främjandet av de små och medelstora företagen, eller lokala finansinstitut, i de operativa prioriteringarna samt genom att ge stöd till internationella strategiska investerare.
Denna pragmatism ger också banken möjlighet att med stöd av sina aktieinnehavare justera några av gränserna i mandatet, som till exempel att i den generella strategin bättre beakta reformen av regelverket och effektiviteten i de lokala och rättsliga förvaltningarnas tillämpning av detsamma.
Avslutningsvis är Markov på rätt väg i sitt betänkande då han föreslår att vissa områden i denna pragmatism skall förstärkas. Detta särskilt när det handlar om behovet att bättre beakta de politiska och sociala aspekterna i återuppbyggnaden av tillverkningssektorn, och när Markov i betänkandet talar om en mer aktiv roll för hållbar utveckling i energisektorn och om att stärka bankens verksamhet på kommunal nivå.
Jag vill lägga till några ord om förhållandet mellan unionen och banken. För det första handlar det på det institutionella planet om en mycket nyskapande förbindelse eftersom EBRD är den enda internationella institution som kommissionen är aktieägare i. Detta nyskapande förhållande stärks av att medlemsstaterna och unionsinstitutionerna företräder en majoritet vid omröstningar i administrationsrådet.
Ett annat viktigt inslag är samarbetet mellan gemenskapen och banken, vilket har utökats i hög grad. Jag anser att det i nuläget är mycket omfattande och brett. Samarbetet, som särskilt stärks av bankens aktiva deltagande i föranslutningsstrategin, har gett upphov till ett solitt nät av arbetsrelationer mellan kommissionens tjänster och banken och en betydande ökning av den gemenskapsbudget som anslagits till stöd eller medfinansiering av bankens projekt. Detta bidrag - som i början av 90-talet beräknades till cirka 40 miljoner euro - uppgår under de senaste åren till över 300 miljoner per år i genomsnitt.
Slutligen kan samarbetet med banken naturligtvis anses tillfredsställande ur politisk prioriteringssynvinkel, eftersom det har gjort det möjligt för oss att använda, eller ställa i de europeiska politikområdenas tjänst, två grundläggande element som banken gett oss. För det första dess kompetens i fråga om regionen, som beror på den stora kunskap den har om verkligheten i dessa länder, och för det andra dess sätt att ställa upp villkor, som vid många tillfällen gjort det möjligt för bankens insatser att främja uppfyllandet av europeiska normer, särskilt på miljöområdet.
Jag vill avsluta med att helt enkelt betona att på grundval av dessa resultat verkar förhållandet mellan unionen och banken stärkas i alla länderna. Naturligtvis är det i Ryssland, i övriga OSS-länder och på Balkan som banken bör utveckla sin verksamhet ännu mer. Men allt tyder på att så även bör ske i kandidatländerna efter anslutningen. Vi delar därför den önskan som framkommer i Markovs betänkande och vi anser att det vore rimligt att tillsammans med den stora naturliga partnern, det vill säga Europeiska investeringsbanken, bibehålla ett aktivt samarbete med EBRD, vilket gör det möjligt att fortsätta att dra nytta av dess erfarenheter efter utvidgningen. Naturligtvis i en omfattning och inom tidsplaner som beror på dess kapacitet att ge ett svar på de verkliga behov som fastställts i detta område.
Jag är särskilt glad över att i dag kunna hälsa EBRD:s ordförande välkommen, eftersom det liksom föredraganden påpekade är första gången som ett sådant möte och en sådan dialog mellan EBRD och parlamentet äger rum på dessa villkor.
Herr talman! Jag skulle först och främst vilja tacka Europaparlamentet, utskottet för ekonomi och valutafrågor och särskilt Markov för att ha uppmärksammat EBRD. Som ni har sagt är detta första gången, och det är mycket viktigt för den institution jag har äran att leda.
Jag skall bara framföra fyra korta synpunkter, eftersom Markovs betänkande och Solbes Miras uttalanden redan har försett parlamentet med information.
Den första synpunkten rör själva institutionen. EBRD är en unik institution i första hand för att den är nyinrättad och ung; den har rönt ett antal framgångar; den har också gjort några misslyckanden och den strävar alltid efter att lära. I denna institution har de europeiska staterna, Europeiska unionen, en stor majoritet med de länder där banken är verksam och många icke-europeiska länder - bland andra Förenta staterna, Kanada, Japan, Australien, Nya Zeeland, Mexiko, Egypten, Israel och Turkiet. Vi har att göra med en institution där Europa spelar en mycket viktig roll tillsammans med ett stort antal partner. Vilken är den förenande länken? Jag tror att det finns två slags föreningslänkar.
För det första ett mycket beslutsamt engagemang för att se till att övergången i öst lyckas. Alla är engagerade för detta, vilket framgår av vår uppdaterade strategi för de kommande åren och de icke-europeiska ländernas åtagande om att i framtiden stödja övergångsprocessen i hela regionen, även i Centraleuropa. Den andra länken är principerna, som Markov talade om: gemensam finansiering med den privata sektorn och förmågan att ta risker i syfte att uppmuntra den privata sektorn att få marknadsekonomin att utvecklas, samtidigt som vi inte konkurrerar med privata aktörer. Principerna om additionalitet, konditionalitet och bidrag till övergångsprocessen är själva grunden för institutionen. Det finns en tredje dimension jag skulle vilja ta upp, som Markov talade om för en stund sedan, nämligen den politiska dimensionen. EBRD har ett mandat av politisk art. Vi har i uppdrag att trygga utvecklingen av marknadsekonomin, men också demokratin. Enligt detta uppdrag fattar vi beslut efter interna debatter i administrationsrådet och ett offentliggörande av våra slutsatser, till exempel besluten om att minska och i princip stoppa våra bidrag till länder som Vitryssland och Turkmenistan.
Min andra synpunkt rör de erfarenheter och den strategi som Markov har beskrivit. Banken har nu uppnått höga investeringsnivåer. Förra året investerade vi 3,9 miljarder euro, vilket är bankens högsta stödnivå. På ett tiotal år har vi bidragit till att locka 70-80 miljarder euro i investeringar till öst, vilket är en mycket stor del av investeringsflödet till denna region. Vi genomför den strategi som har antagits av bankens aktieägare, det vill säga en utveckling mot öst.
Vi behåller vårt starka engagemang i Centraleuropa. Av uppenbara skäl är investeringsbehovet stort - ni känner till situationen i Centraleuropa och jag har haft tillfälle att diskutera den ingående med kommissionär Solbes Mira - och de finansiella påfrestningarna kan bara minskas med omfattande investeringar. EBRD anstränger sig självklart för detta och koncentrerar sig därför på prioriterade uppgifter som finansiering av små och medelstora företag, finansiering av medelstora företag, industriell omstrukturering och regional utveckling. Vi ser oss självklart som ett organ som verkställer projekt för kommissionen och Europeiska unionen. För närvarande utvecklar vi i stor omfattning vår verksamhet i sydöst - Balkan, Kaukasien, Ukraina, Rumänien och Bulgarien - och i Ryssland.
Det andra jag vill säga om strategin är att vi lägger stor vikt vid utvecklingen av småföretag, mikroföretag samt små och medelstora företag (SMF).
Jag förklarar Europaparlamentets session återupptagen efter avbrottet torsdagen den 16 januari 2003.
Herr talman! Jag skulle gärna vilja veta om man har infört en ?dress-code? här i Europaparlamentet. Jag tänker på en händelse som utspelade sig i går under en rådfrågning om direktivet om övertagandebud. Gargani, som var ordförande under rådfrågningen, bad vakterna att se till att alla männen bar kavaj av hänsyn till de närvarande experterna, som han uttryckte det. Min assistent blev, eftersom han inte hade kavaj och slips, ombedd att lämna rådfrågningen och kunde därmed inte utföra sitt jobb, vilket jag är mycket missnöjd med.
Jag skulle vilja veta om detta är ny praxis i Europaparlamentet. Upplysningsvis kan jag nämna att jag i dag varken bär slips, skjorta eller kavaj. Jag har faktiskt till och med jeans, så jag skulle vilja fråga er herr talman om jag får lov att närvara som ledamot?
Herr Blak, jag skall höra mig för angående detta ärende. Jag har noterat att ni är upprörd med hänsyn till er assistent.
Vad beträffar det övriga får ni gärna sitta kvar här, men efter sammanträdet skall jag med glädje rekommendera en bra skräddare.
Nästa punkt på föredragningslistan är uttalandet av den höge representanten för den gemensamma utrikes- och säkerhetspolitiken om läget i Irak.
(Ledamöter i mitten och till vänster höll upp plakat med texten ?Nej till krig? och ?Ja till gamla Europa?.)
Herr talman, ärade ledamöter! Det är som alltid en stor ära att delta i Europaparlamentets plenarsammanträde. Även om det är en glädje för mig att vara här, måste jag säga er att jag i dag är mycket oroad.
Herr Solana! Jag ber om ursäkt för att jag avbryter er presentation. Kolleger! Jag tror att vi har uppfattat er synpunkt. Jag skulle uppskatta om ni lade ned era plakat så att vi kan fortsätta debatten.
Herr talman, ärade ledamöter! Jag sade att det alltid är ett nöje att tala inför er, men att jag i dag är mycket oroad.
Den internationella situationen är kritisk och det är dags för oss att genomföra en debatt här i parlamentet för att se hur vi skall kunna ta itu med och, om möjligt, lösa de mest brännande internationella frågorna för närvarande ur ett europeiskt perspektiv.
Jag har uppmärksammat de plakat som några parlamentsledamöter mycket tydligt har visat upp, och jag vill säga dem att jag olyckligtvis, och lyckligtvis ur en annan synvinkel, talar till er från ett gammalt Europa, vilket beror på min ålder, men även på den kärlek jag känner för allt som gårdagens, dagens och morgondagens Europa har betytt, och betyder, för mig.
Herr talman! Tro inte att jag är så gammal än, jag kommer att fortsätta arbeta och ställa till trubbel i ytterligare några år.
Herr talman, ärade ledamöter! I kväll vill jag gärna ta lite tid på mig för att dela upp mitt tal i fyra eller fem punkter som jag anser vara av grundläggande vikt för att på ett övergripande sätt kunna förstå den internationella situationen. För det första har vi naturligtvis Irakfrågan. Men jag skulle även vilja utnyttja tillfället för att diskutera situationen i Mellanöstern med er, även om det blir kort, eftersom det är en viktig dag i dag, det är dagen efter valet i Israel. Jag anser likaså att det skulle vara olämpligt att inte säga några ord om Nordkorea på grund av att situationen är så dramatisk just nu, för att avsluta med en mycket kort redogörelse för de operationer som Europeiska unionen har börjat planera för att placera ut styrkor i f.d. jugoslaviska republiken Makedonien.
Jag börjar med den första punkten: läget i Irak. Som ni vet kommer denna vecka, som inleddes med rådets (allmänna frågor och yttre förbindelser) sammanträde, och även nästa vecka, vara enormt viktiga för att finna en lösning på Irakkrisen. I enlighet med artikel 19 i Maastrichtfördraget genomfördes i måndags för första gången ett samråd här i Bryssel på ministernivå mellan ordförandeskapet, trojkan och de av Europeiska unionens medlemsstater som är medlemmar av Förenta nationernas säkerhetsråd. Något sådant har aldrig gjorts tidigare, man har hållit många samrådsmöten i New York, men det var första gången man genomförde ett samråd här i Bryssel på ministernivå med de två permanenta medlemmarna av säkerhetsrådet tillsammans med ordförandeskapet, ordförande Patten och jag själv.
Jag vill mycket kort säga att det vid mötet rådde enighet om åtminstone fyra grundläggande punkter som Europeiska unionen vill försvara i alla forum. Jag går snabbt igenom de fyra punkterna, även om ledamöterna känner till dem väl. För det första: Vi vill alla att Irak skall förstöra sina eventuella massförstörelsevapen och det är viktigt att det råder samförstånd mellan alla européer i den här frågan. Ett av de allvarligaste problemen som vi kommer att möta under detta århundrade är utan tvivel spridningen av massförstörelsevapen. Vi européer kan inte stå likgiltiga inför detta problem, det är ett allvarligt problem och vi måste finna en lösning på det. Därför måste det vara en prioritering för Europeiska unionen att med alla till buds stående medel och inom ramen för säkerhetsrådets resolutioner försöka se till att Bagdad gör sig av med alla massförstörelsevapen.
Den andra viktiga punkten handlar om Iraks ansvar att aktivt samarbeta med vapeninspektörerna. Ni känner väl till den rapport som Blix och ElBaradei lade fram inför säkerhetsrådet häromdagen och ni såg dem direkt, eftersom Europaparlamentets talman i går fick tillfälle att samtala med de två inspektionscheferna i en videokonferens med New York. Jag fick även själv möjlighet att tala med dem senare, och därför går jag inte in mer på den punkten, eftersom jag är säker på att ordförandeskapet har gett er ingående information om den frågan.
Den tredje punkten, som jag anser att det är mycket viktigt att betona, är att vi måste ge vapeninspektörerna allt nödvändigt stöd. Vapeninspektörerna är det internationella samfundets ögon och öron. Om de är i stånd att övertyga säkerhetsrådet om situationen är jag övertygad om att säkerhetsrådet även kommer att övertyga de allmänna opinionerna om den situation som råder i Bagdad för närvarande. Vad inspektörerna än begär, underförstått eller uttryckligen, jag upprepar det, underförstått eller uttryckligen, av medlemmarna av säkerhetsrådet, anser jag att Europa måste hjälpa dem. Och det är främst tre förslag, tre förfrågningar som inspektörerna kan komma med, för det första: att de behöver resurser, mer resurser än vad de har, fler inspektörer eller ökade logistiska resurser. För det andra kan de behöva mer tid och för det tredje kan de behöva mer upplysningar eller mer hjälp från underrättelsetjänsterna. Jag anser att det internationella samfundet måste bemöta dessa tre förfrågningar från inspektörerna på ett positivt sätt. Det vill säga, ge dem resurser, tid och mer hjälp från underrättelsetjänsterna.
Den fjärde punkten, som är av yttersta vikt enligt min åsikt och som alla européer bör ställa sig bakom, är att allt arbete för att förhindra spridning av massförstörelsevapen, och i synnerhet när det gäller Irakfrågan, måste fortsätta inom ramen för Förenta nationernas säkerhetsråd. Den måste genomföras inom ramen för Förenta nationerna, som är den institution som skall ge legitimitet åt alla aktioner när det gäller den här frågan.
Svälten i världen och undanröjande av hinder för handeln med världens fattigaste länder
Nästa punkt på föredragningslistan är uttalande av kommissionen om svälten i världen och undanröjande av hinder för handeln med världens fattigaste länder.
Herr talman! Jag beklagar kommissionärens frånvaro. Nu tror jag att vi skulle kunna ändra ordningen så att det är han som skall läsa den text som vi skall anta och som verkligen till slutet följer de överenskommelser vi nått i den gemensamma resolutionen eftersom jag tror att vi skulle nå mycket längre än bara till ord.
Jag tror att vi alla är överens om att hungerns hemska plåga är en skam för de som har makten att undvika den i sina händer. Siffrorna är i detta sammanhang tillräckligt talande och kända av alla men jag tror att det är värt att upprepa dem. Medan några få lever i överflöd dör varje timme 900 personer i världen och 800 miljoner människor, inklusive 300 miljoner barn, har inte tillräckligt att äta.
Och det värsta är att siffrorna inte minskar och att vi är långt från att nå målet att minska antalet undernärda till hälften till år 2015. Målet fastställdes på toppmötet om världens livsmedelsförsörjning 1996 och bekräftades åter i millenniumförklaringen. Detta trots att det är ett så oambitiöst mål och trots de beaktansvärda ansträngningar som gjorts i många länder för att minska fattigdomen och förbättra livsmedelssäkerheten.
Verkligheten bakom dessa siffror, till vilka man måste summera de konsekvenser som undernäring leder till och som påverkar folkens utveckling i så hög grad, är det obestridliga beviset på att ordens tid, de stora uttalandena, har passerat. Hungern kan inte vänta. Tiden är kommen att ta ett kvalitativt hopp i den strategi som bör följas för att få ett slut på denna plåga, att komma till botten på problemet och ge sig på de strukturella orsaker som leder till hungern i världen.
Att gå till botten med problemet, längre än det brådskande ärendet i dag, innebär att prioritera mänsklig utveckling. Det är nödvändigt att försöka nå ett dubbelt mål. Det ena på kort och medellång sikt med fokus på problemen med livsmedelssäkerhet och den egna livsmedelsförsörjningen, vilket är nödvändigt för att mildra hungern i dag. Det andra, på lång sikt, syftar till att främja en hållbar utveckling i de minst utvecklade länderna.
Det dubbla målets syfte är att bidra till att upprätta en ekonomisk, politisk och social ram som gör det möjligt för dessa länder att få ett slut på fattigdomen och ge sig in på en väg av utveckling. Men med tanke på att de orsaker som leder till hunger och underutveckling är av mycket olika karaktär måste också insatserna för att nå detta dubbla mål vara olika och omfatta de många orsaker som leder till hunger.
Till naturkatastrofer, torka, översvämningar och ökenutbredning måste man till orsakerna till hunger och fattigdom i världen lägga till de väpnade konflikterna, de civila oroligheterna, de politiska, sociala och ekonomiska störningarna, den svåra aidsepidemin, problemet med utrikesskulden för de fattigaste länderna, etc.
Som grundaxlar, särskilt med tanke på den egna livsmedelsförsörjningen, måste man - som vi säger i den gemensamma resolution som vi lagt fram i denna kammare - stärka de små jordbruken som har en hållbar och varierad odling, de ekonomiska lokala distributionsnäten, tillgången till jord och vatten och borttagandet av utlandsskulden som mest brådskande åtgärder.
När det gäller att minska fattigdomen, i syfte att nå utvecklingsmålet, bör man för det första stärka utbildningen. Utbildning för alla, särskilt flickorna, som är de som är mest frånvarande i utbildningsprogrammen, och således folkens möjliga utveckling. Man bör också främja ökningen av den tekniska förmågan, i samma linje som utbildning och fortbildning och produktionsförmågan, kampen mot de fattigdomsrelaterade sjukdomarna, aids i synnerhet och i allmänhet allt som handlar om att främja ett gott styre och rättsstaten. Men man måste också - och jag skulle vilja säga lägga särskild vikt vid det som vi säger i vår resolution - främja tillgången till marknader med rättvisa handelsvillkor, med ömsesidiga villkor och gradvis ta bort de åtgärder som stör handeln, särskilt - som vi också säger i resolutionen och i linje med vad som antogs i Doha - ta bort jordbruksstöden, inte bara Europeiska unionens, som trots allt är den marknad som redan är mest öppen för de minst utvecklade länderna, utan hela världssamfundets och särskilt de industrialiserade ländernas, de rikaste ländernas.
Alla dessa åtgärder är av avgörande vikt, de är oundvikliga, ofrånkomliga för att uppnå att de minst utvecklade länderna skall nå den väg som leder till en hållbar utveckling för att få ett slut på hungerproblemen. Den sociala och internationella freden hänger på det.
Herr talman, ledamöter! Det finns ingen ibland oss som inte inser att det går en kraftig skiljelinje genom världen, en linje som skiljer dem som äter från dem som svälter, dem som kan läsa och skriva från analfabeterna, dem som har tillgång till läkarvård från dem som inte har denna rättighet. Det kommer fler och fler statistiska rapporter: Den senaste, från Världslivsmedelsprogrammet, varnar för att 38 miljoner människor kan komma att dö av brist på mat, dricksvatten och mediciner under de närmaste månaderna. Och ändå gör fortfarande inte det internationella samfundet tillräckligt - låt oss säga det öppet: Denna fråga är inte den viktigaste på den politiska dagordningen, fastän den borde vara det. Inte heller är den något huvudkriterium som styr insatserna från Internationella valutafonden, Världsbanken eller G8. Framtida historiker kommer att lägga ett mycket tungt ansvar på vår civilisation om vi inte ändrar prioriteringarna och tidsramarna för våra insatser, om vi inte klarar av att styra globaliseringsprocessen så att den blir miljömässigt och socialt hållbar.
Tänk på just de sjukdomar som sammanhänger med fattigdom, malaria och tuberkulos, tänk på aids, detta gissel som redan har skördat 25 miljoner offer, och på de 14 000 personer i hela världen som smittas av hiv-viruset varje dag. Förebyggande åtgärder är viktiga, men inte tillräckliga. Det kommer att bli svårt att i framtiden hitta ursäkter för att vi inte lyckas bota 95 procent av de individer som lider av aids. Det kommer att framstå som ett verkligt brott, med tanke på att läkekonsten i dag kan göra mycket för att omvandla denna säkra dödsdom till en kronisk sjukdom och framför allt reducera smittoöverföringen mellan mor och barn. Europeiska unionen måste alltså agera kraftfullt gentemot Förenta staterna, så att vi äntligen kommer fram till en överenskommelse om immaterialrättsliga och patenträttsliga undantag för de läkemedel som, om de får användas fritt, kan rädda miljoner människor till livet: Ett resultat som skulle komplettera viljan till ett större ekonomiskt engagemang och detta förslag till förordning, som vi hoppas kommer att antas snabbt, redan under första behandlingen.
På samma sätt är beslutet att fritt släppa in varor från mindre utvecklade länder på den europeiska marknaden viktigt. Europeiska unionen måste nu ta på sig uppgiften att hävda de principer och de ställningstaganden som vi diskuterar här i dag i alla internationella forum, till att börja med i Världshandelsorganisationen. Det är bara på detta sätt, med en ny samhällsstyrning på global nivå, med större delaktighet och öppenhet, med konkreta beslut och handlingar, som vi kan bekämpa svälten och fattigdomen och klara denna utmaning, den största som mänskligheten står inför.
Herr talman! När världens uppmärksamhet riktas mot den enorma Irakkrisen är vårt parlament, och alla människor med god vilja, skyldiga att åter fästa uppmärksamheten på kampen mot svälten, bland annat mot bakgrund av de, tyvärr nedslående, resultaten från de senaste konferenserna, de senaste internationella mötena. Det är detta som Europaparlamentet försöker att göra i dag. Jag skulle uppriktigt sagt till dessa nedslående resultat vilja lägga också de svårigheter som en genuin ung rörelse för förändring och en kritisk folkrörelse, med rötterna i många icke-statliga organisationer, har att omvandlas till en positiv kraft för förändring, reformer. Vad detta anbelangar påminner jag om vad ordföranden för Världsbanken, James Wolfensohn, sade nyligen. Han uppmanade institutionerna att göra mer samtidigt som han uppmanade det civila samhället att använda kritiken mot globaliseringens brister på ett positivt sätt, i riktning mot betydelsefulla mål.
Jag vill påtala det lämpliga i att vi, också i det instrument som parlamentet har att ta ställning till i dag, i högre grad uppmärksammar den fasansfulla situation som råder i vissa delar av Afrika, särskilt i Etiopien, där några miljoner människor faktiskt riskerar livet. Det står klart för alla - och framgår väl av det dokument som vi skall anta - att situationen endast kan förbättras om vi kan rätta till de strukturella fel och förskräckliga brister som åtskilliga regeringar bär skulden till. De har fortsatt att lägga pengar på fel saker, trots att erfarenheten har visat att man, mot bakgrund av fakta, måste ändra inriktning för att utrota fattigdomen, svälten, undernäringen och informationsbristen, som sedan leder till en fasansfull kris ur hälsosynpunkt, liksom ge tiotals eller hundratals miljoner människor tillgång till skolor, utbildning. Dessutom står det klart för alla att handelshinder i många fall är ett annat element som det är viktigt att undanröja, herr talman: Mer frihet alltså, mer konkurrens, fler möjligheter, liksom brådskande humanitära insatser. Detta är Europaparlamentets strävan, och jag tycker att vi alla borde sluta upp bakom den i dag.
Herr talman! Livsmedelssituationen i världen är faktiskt dramatisk och håller på att spetsas till. Miljoner människor lever i extrem fattigdom och varje timma är det många som dör av svält. Det är därför nödvändigt att snabba och långtgående åtgärder vidtas för att hejda denna situation som tynger mänsklighetens samvete.
Därför är det viktigt att vidta strukturella åtgärder som kan förebygga konflikter. Det är också nödvändigt att dessa grundåtgärder följs av brådskande åtgärder som redan nu kan rädda människoliv. Den humanitära nödhjälpen som har genomförts hittills är otillräcklig, både när det gäller mat och tillhandahållande av mediciner. Det är till exempel viktigt att ge ett större bidrag till kampanjer i riskzoner som kampanjen ?Svält i Afrika? som lanserats av Världslivsmedelsprogrammet. Det är också nödvändigt att stödja lämpliga initiativ som de många som har lanserats på senare tid av Brasiliens president, Lula da Silva, både det som syftar till att utrota svälten i landet genom programmet ?Ingen svält? och det som lades fram i Davos och är av universell karaktär, i vilket man kräver att en internationell fond inrättas för att bekämpa misär och svält i tredje världens länder.
Men det är, som jag sade tidigare, också viktigt att anta grundåtgärder som framför allt bryter en modell som har visat sig olämplig och orättvis, och som underordnar och behandlar de mindre utvecklade länderna illa, framför allt genom att man försöker lösa allt genom handel, vilket förevigar en ojämlik handel som ger en exklusiv prioritet åt den ekonomiska tillväxten och undertrycker betydelsen av en rättvis fördelning av den skapade rikedomen.
En ny ekonomisk världsordning tvingar sig på, och den innebär djupa förändringar genom instrument som i dag är avgörande och med olämpliga inriktningar, som WTO, IMF och Världsbanken. Det är viktigt att ge en definitiv lösning på problemet med utlandsskulden och det är särskilt nödvändigt att garantera stabila priser som ger ersättning för de klassiska produkterna i de mindre utvecklade länderna, vilka i allmänhet hör till den primärsektorn. Det är också viktigt att prioritera den självständiga livsmedelsförsörjningen och livsmedelssäkerheten genom att framför allt försäkra sig om naturresurser och mänskliga resurser och garantera befolkningarna tillgång till jord och vatten.
Herr talman! Hungersnöden i Afrika breder ut sig. Man förfärar sig över barnen som dör av svält, men angriper inte orsakerna. Bortsett från de klimatrelaterade riskerna har hungersnöden orsakats av strukturpolitiska åtgärder, framför allt inom jordbruk och handel, som har gjort att jordbrukarna i de fattiga länderna producerar för exporten snarare än för den lokala konsumtionen.
Att tillgripa livsmedelshjälp är ingen långsiktig lösning. I det goda samvetets namn har detta ofta varit ett sätt för de rika länderna att göra sig av med sitt jordbruksöverskott och därmed legitimera sin förödande politik som bygger på överproduktion. Förenta staterna har således bråttom att prångla ut genmodifierade organismer som bojkottas på den europeiska marknaden till Afrika, både i form av livsmedel och utsäde. Höjden av cynism är att regeringar som nekar denna hjälp anklagas för att låta sina befolkningar dö. Denna utpressning mot utsatta befolkningsgrupper är oanständig. Det strider mot den grundläggande rätten till föda som tillerkänner varje människa rätten att fritt välja vad hon skall äta. Vem bär den största skulden? De svältdrabbade länderna, som vägrar att föda sin befolkning med delvis giftiga produkter, eller de som erbjuder fattiga folk att som enda hjälp få genetiskt modifierade fröer som kommer att visa sig få katastrofala konsekvenser för miljön och den biologiska mångfalden?
I vissa av dessa länder och regioner råder ingen allmän livsmedelskris. Problemet är inte nödvändigtvis livsmedelsbrist, utan bristen på rättvis fördelning av livsmedel i världen. Det enda hållbara alternativet är lokal produktion och handel inom regionerna. Härigenom kan alla garanteras tillgång till livsmedel. I strid med detta förordar Europeiska unionen frihandel på internationell nivå och tvingar utvecklingsländerna att öppna sina marknader. I utbyte lovar man att öppna sin marknad för alla produkter från de minst utvecklade länderna - med undantag av vapen, men givetvis också med undantag av bananer, socker, och så vidare. Inte nog med att denna åtgärd har skapat konkurrens mellan utvecklingsländerna, i stället för att öka deras andel av marknaden. Därtill gynnar den exportgrödor på bekostnad av livsmedelsgrödor som möjliggör självförsörjning. Kaffeproducenternas nuvarande kris följer samma mönster och påminner oss om att frihandeln leder till att småbrukare ruineras och de stora multinationella företagen blomstrar. Free trade är inte detsamma som fair trade. För övrigt nämns inte rättvis handel någonstans i kommissionens nya meddelande, som heter Handel och utveckling, och som vi snart kommer att få tillfälle att behandla i denna kammare. President Lula har gjort kampen mot svälten till sin huvudfråga. Han föreslår att en global fond skall inrättas för detta ändamål. Detta är även FAO:s mål. Organisationens senaste toppmöte verkar dock inte ha haft något avgörande inflytande.
För de gröna kan världssvälten endast utrotas genom att man varaktigt bygger upp en livsmedelsproduktion som utgår från lokalbefolkningens behov och en rättvis handel mellan nord och syd, det vill säga en handel som ger rättvis ersättning för de fattiga ländernas naturtillgångar och arbetskraft och som avspeglar de sociala och miljömässiga produktionskostnaderna.
Jag förklarar Europaparlamentets session återupptagen efter avbrottet torsdagen den 30 januari 2003.
I lördags sköts Joseba Pagazaurtundua till döds av en terrorist. Han var chef för den lokala polisen i en baskisk by i Spanien. På mina egna och på kammarens vägnar har jag redan uttryckt vår djupaste medkänsla och våra uppriktigaste kondoleanser till hans familj.
Pagazaurtundua var en aktiv medlem av socialistpartiet. Han var också en aktiv medlem av den baskiska medborgarrörelsen, ¡Basta Ya! - ?Nu är det nog!?. ¡Basta Ya! tilldelades Sacharovpriset 2000, och Pagazaurtundua kom till vårt parlament för att närvara vid prisutdelningsceremonin. Genom att mörda honom har terroristerna än en gång visat att de förnekar rätten till liv och sitt förakt för rätten till politisk frihet.
Efter denna senaste skymf mot anständigheten, vill vi i Europaparlamentet i dag säga att vi står sida vid sida med offren, med deras familjer och med dem som bekämpar terrorismen i Spanien. Jag vill be er att hålla en tyst minut.
Protokollet från sammanträdet torsdagen den 30 januari 2003 har delats ut.
Herr talman! Jag tar till orda för att peka på ett problem när det gäller att följa arbetsordningen, i det fullständiga förhandlingsreferatet från den 30 januari 2003, i samband med debatten om världssvälten och undanröjandet av hinder i handeln med de fattigaste länderna i världen.
På sidan 15 i förhandlingsreferatet hittar man nämligen en skriftlig förklaring av ledamoten Johan Van Hecke från gruppen Europeiska liberala, demokratiska och reformistiska partiets grupp, ingiven i enlighet med artikel 120.7 i arbetsordningen. Denna förklaring är 357 ord lång, trots att det i arbetsordningen ordagrant står: ?Ledamöter som inte yttrat sig under en debatt kan, högst en gång per sammanträdesperiod, lämna in en skriftlig förklaring på högst 200 ord som skall bifogas protokollet från debatten.?
Med tanke på att jag själv ansträngde mig för att följa arbetsordningen härvidlag, när jag skrev min skriftliga förklaring i samma debatt, och att en av mina tidigare skriftliga förklaringar kortades ned just på grundval av denna artikel, finner jag detta förvånande och jag ställer mig frågan om det kanske finns två vågar och två måttstockar för att tillämpa arbetsordningen i parlamentet. Kan jag få be om att arbetsordningen skall tillämpas i detta fall?
Jag anser att det bästa vore om man visade en viss flexibilitet. Det är emellertid viktigt att arbetsordningen tillämpas på ett korrekt sätt. Om vi måste utarbeta ett ändringsförslag som ett resultat av detta, så låt oss då göra det. Protokollet justeras i enlighet med denna observation.
Det slutliga förslaget till föredragningslista, som utarbetats i enlighet med artiklarna 110 och 110a i arbetsordningen av talmanskonferensen vid dess sammanträde torsdagen den 6 februari 2003, har delats ut. Följande ändring har föreslagits:
Jag har mottagit en begäran från Europeiska socialdemokratiska partiets grupp, Gruppen De gröna/Europeiska fria alliansen och Gruppen Europeiska enade vänstern/Nordisk grön vänster att på onsdagens föredragningslista, utan resolutionsförslag, ta med uttalanden av rådet och kommissionen om läget i Irak .
Om denna begäran godtas, kan debatten om Irak ske på onsdagen mellan kl. 15.00 och 17.00. Övriga debatter denna eftermiddag fortsätter från 17.00 till 19.00. Frågestunden (rådet) kommer därför att ställas in.
Herr talman! Min grupp har framställt denna begäran med tanke på den senaste händelseutvecklingen, men framför allt på grund av att rådets ordförande, Simitis, har utlyst ett extraordinarie möte, som kommer att äga rum nästa måndag. För närvarande anser vi att det är mycket viktigt - det är den linje som min grupp har följt under hela debatten och vi anser att man bör fortsätta följa den - att försöka nå en enig och beslutsam europeisk ståndpunkt för att framför allt göra klart att kriget inte är oundvikligt och genomföra en avväpning - av massförstörelsevapen i fallet med Irak - med hjälp av internationella påtryckningar och inom ramen för Förenta nationerna.
Det är vårt förslag och vi anser att det är mycket viktigt att vi diskuterar den här frågan i parlamentet, så att ni kan framföra vår ståndpunkt vid mötet nästa måndag.
Herr talman! Jag vill inte uttala mig emot en Irakdebatt men ert förslag innebär ju också att frågestunden på denna punkt stryks. Det motsätter jag mig uttryckligen eftersom jag anser att varje enskild ledamots rätt att ställa frågor är en av de viktigaste parlamentariska rättigheterna efter rätten att rösta om lagstiftningstexter. Den är till och med inskriven i fördragen. Vi får allt oftare vänja oss vid att frågestunden förkortas eller ställs in - på grund av viktigare saker förvisso, men det handlar om viktiga frågor varje gång. Jag vill be er ändra dessa rutiner. Tidigare ägde frågestunden med rådet rum klockan 21 eller från klockan 20 till 22. Det fungerade utmärkt i 10-15 år. Sedan blev företrädarna från rådet trötta på kvällen och de måste resa hem. Därför fick frågestunden flyttas till eftermiddagen, och sedan dess kortas denna frågestund ned eller skjuts upp varje gång till förmån för andra punkter.
Jag ber er hitta en varaktig lösning på detta problem!
Herr Posselt! Er observation var mer att betrakta som en ordningsfråga rörande frågestunden. Jag uppmanade kammaren att specifikt ta hänsyn till det faktum att denna kedjereaktion, som ni nämner, skulle äga rum om vi lade till debatten enligt begäran.
