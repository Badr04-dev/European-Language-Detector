Te kõik väärisite oma puhkust. Te kõik näete puhanud välja ja ma loodan, et ootate nüüd pikisilmi tagasi meie Euroopa asjadega seotud töö juurde asumist.
Meie viimasest kohtumisest saadik oleme suure kurvastusega saanud teada, et lahkunud on kaks suurt eurooplast, Gaston Thorn ja Raymond Barre - mõlemad lugupeetud mehed, kes pühendasid ennast oma riigi teenistusse kui väljapaistvad peaministrid ja Euroopa Komisjoni liikmed. Gaston Thorn oli Euroopa Parlamendi liige kümme aastat (1959-1969). Aastatel 1969-1974 oli ta Luksemburgi välisminister ning seejärel 1974. aastast 1979. aastani riigi peaminister. Aastatel 1981-1985 töötas Gaston Thorn Euroopa Komisjoni presidendina. Tema juhtimisel toimusid läbirääkimised Hispaania ja Portugali ühinemistingimuste üle Euroopa Majandusühendusega, algatati ühine kalanduspoliitika ning jõuti lahenduseni ühenduse eelarvevahendeid ja nende tulevast rahastamist puudutavates vaidlusküsimustes.
Raymond Barre oli 1967. aastast 1973. aastani Euroopa Komisjoni asepresident ning aastatel 1976-1981 Prantsusmaa peaminister. Komisjoni majandus- ja rahandusvolinikuna tegi ta aastatel 1969 ja 1970 "Barre'i plaani” raames ettepaneku luua Euroopa majandus- ja rahaliit.
Mõlemad mehed töötasid kuni surmani väsimatult Euroopa integratsiooni nimel, andes äärmiselt olulise ja praktilise panuse kõnealuse protsessi toetuseks, mis tol ajal toimus tihti väga rasketes tingimustes.
Eelmisel nädalavahetusel oleks tähistanud oma 100. sünnipäeva Altiero Spinelli. Praeguste Euroopa institutsioonide ühe rajajana oli Altiero Spinelli kümme aastat Euroopa Parlamendi liige. Mul oli suur au temaga koos töötada nendest kümnest aastast seitse, kuni tema surmani 1986. aastal. Oma kümne aasta jooksul Euroopa Parlamendi liikmena ja eriti Euroopa asjade komisjoni esimehena etendas ta võtmerolli ambitsioonika kava läbisurumiseks, et viia läbi institutsiooniline reform. Tema loodud Euroopa Liidu aluslepingu projekt, mille Euroopa Parlament 1984. aastal suure häälteenamusega vastu võttis, lõi aluse paljudele olulistele muutustele, mis järgnevate lepingureformidega sisse toodi, sealhulgas Euroopa Parlamendi õigusloomevolituste märkimisväärne laienemine.
Suvepuhkuse ajal olime tunnistajaks tervele reale loodusõnnetustele: alates dramaatilistest üleujutustest Suurbritannias kuni kuumalaineni Vahemere idapoolses piirkonnas ning lõpetades hiljutiste traagiliste põlengutega Kreekas. Nimetatud sündmused on põhjustanud suuri kannatusi paljudele Euroopa inimestele. Kreekas hukkus suurte põlengute tagajärjel enam kui 60 inimest. Seetõttu on täiesti asjakohane, et kõnealune tragöödia peaks tänasel pärastlõunal olema meie päevakorra esimene tähtis punkt, ning olen veendunud, et avaldades südamlikku kaastunnet kõnealuste ja muude traagiliste sündmuste ohvritele, räägin kõikide nimel siin täiskogul.
Meie kaastunne läheb ka 15. augustil Peruu maavärinas enam kui 500 hukkunu omastele ja nendele tuhandetele, kes meie viimasest kohtumisest saadik on kaotanud elu Iraagis toimuva mõttetu vägivalla tulemusel.
Samuti põhjustab meile kurbust ja muret olukord, kus lugematud Euroopa Liitu jõuda soovivad põgenikud hukkuvad jätkuvalt Vahemerel ja Atlandi ookeanil. Meie kõigi kohuseks on leida lahendusi, et need tragöödiad lõpetada.
Järgmisena on kavas üheminutilised sõnavõtud poliitiliselt olulistel teemadel vastavalt kodukorra artiklile 144.
loodusõnnetused, mille tunnistajaks me sel aastal Euroopas olime, tõestavad vajadust kahe olulise muutuse järele viisis, kuidas me kõnealuste probleemidega tegeleme. Esiteks on vaja kehtestada paindlikumad mehhanismid riikide abistamiseks loodusõnnetustest taastumisel. Teiseks paljastavad kõnealused probleemid vajaduse luua Euroopa kiirreageerimisüksused, et täiendada selliste õnnetustega silmitsi seisvate riikide tegutsemisvõimet.
Sel aastal kannas minu kodumaa Bulgaaria nii tulekahjude kui ka üleujutuste käes. Kui valitsus palus Euroopa Liidu liikmesriikidelt abi tohutute tulekahjude kustutamiseks riigi ühe suurema linna, Stara Zagora, ümbruses, ei saanud ta seda, kuna nende tegutsemisvõime oli hõivatud. Selle asemel sai Bulgaaria kahepoolse kokkuleppe alusel abi Venemaalt. Kõnealune seik kahjustas oluliselt Euroopa Liidu mainet minu riigis. Seepärast palun teil kõigil pöörduda Euroopa Komisjoni poole palvega viia läbi põhjalik analüüs ja teha esialgseid ettepanekuid Euroopa ühisüksuste loomiseks, et abistada liikmesriike katastroofide ja õnnetustega toimetulekul. Tänan teid.
Härra president, rahvusvaheline terrorism väljendab globaliseerumise tumedat poolt. Terroristid kuritarvitavad meie riikide poolt antud demokraatlikke vabadusi, nagu vabadus reisida, uudiseid kajastada, ja kodanike õigusi, et saavutada oma eesmärke hirmu ja süütute inimeste vastu suunatud vägivalla kaudu.
Kõnealuse probleemiga tegelemisel tuleb teha jõupingutusi, et täielikult paljastada terrorismi salajased mehhanismid, sealhulgas selle usulised, ühiskondlikud ja isegi tsivilisatsiooni juured ning neid mõista. Demokraatlikes riikides teeme me antud valdkonnas juba alguses vea. Sel ajal kui meie üritame päästa elusid, tahavad terroristid tuua oma tegevusega võimalikult palju ohvreid, lootes manipuleerida emotsioonidega, mida tekitavad meie telekanalites näidatavad pildid veresaunast.
Me peame tegema vahet enesetapu terroristil ja tema värbajal. Väga tihti ei ajenda enesetapu terroristi selline vihkamine, nagu see, mis iseloomustab tema värbajat, vaid lubadus igavesest õnnest, mis saabub pärast kangelaslikku surma ja mida värbaja poliitiliselt ära kasutab.
Ennetamine on parem kui sündmusele reageerimine. Seepärast peame me saavutama õige tasakaalu terrorismivastase võitluse koheste ja pikemaajaliste vajaduste vahel. Me peame tugevdama meie riikide vahelist luurealast, politsei- ja õigusalast koostööd, tegeldes samaaegselt terrorismi struktuuriliste põhjustega, eriti riikides, kust värvatakse enim selliste aktide täideviijaid.
(RO) Härra president, pärast kümmet aastat poliitilist vangistust kutsuti Moldova Vabariigi Ilaşcu rühma liikmed hiljuti Euroopa Parlamenti, kus nad kuulas ära inimõiguste allkomisjon. Adrian Ivanţoc, Tudor Petru Popa ja Alexandru Leşko rääkisid pisarsilmil piinamistest, mida nad Transnistria vanglates talusid, ning seal aset leidnud korduvatest väärkohtlemistest ja inimõiguste rikkumistest. Nad kutsusid Euroopa Ühendust üles võtma rohkem meetmeid piirkondliku konflikti lahendamiseks, selleks et rakendada kõiki rahvusvahelisi lepinguid ja kokkuleppeid, eriti neid, mis tagavad Vene vägede taganemise Transnistriast. Et muuta kõnealused seaduslikult õigustatud soovid tegelikkuseks, peaks Euroopa Parlament ühinema Inimõiguste Helsingi Komisjoniga ja toetuma sellele, kui ta esitab reaalseid meetmeid valitsusväliste organisatsioonide toetuseks Moldovas, julgustama ja toetama ajalehtede ja ajakirjade avaldamist kõnealuses piirkonnas ning ehitama ringhäälingusaatjate võrgu Dnestri jõe paremale kaldale, et tagada seal Moldova riiklike raadio- ja telekanalite ülekanded. Ja lõpuks on olemas soov radikaalselt muuta viisi, kuidas toimuvad läbirääkimised Transnistria probleemi osas. Euroopa Liit ja ka Rumeenia kui liikmesriik peavad vaatlejastaatuse muutma täisliikmestaatuseks.
(PL) Härra president, mõned kuud tagasi võttis Euroopa Parlament vastu resolutsiooni, milles mõisteti hukka ksenofoobia ja rahvusluse tõus Euroopas. See, kuidas kõnealuses dokumendis teatavaid riike, sealhulgas Poolat koheldi, oli põhjendamatult karm ja ebaproportsionaalne võrreldes probleemi ulatusega.
Rassilise vihkamisega seotud probleeme tuleb aga loomulikult väga tõsiselt käsitleda. Seepärast olen ma üllatunud, et Euroopa Komisjon ei võta otsustavaid meetmeid mõnes liikmesriigis tõusu teel olevate fašistliku iseloomuga erakondade vastu. On isegi riike, kus selliste erakondade esindajad on piirkondlikul tasandil valitavas ametis. Kõnealuste erakondade ründesalgad solvavad tänavatel välismaalasi ja teevad avalikke avaldusi piiride ülevaatamiseks.
Tegemist on tõsise probleemiga, mis peamiselt puudutab liidu mitmeid nn vanu liikmesriike. Asjaomased riigid oleksid pidanud kõnealuse probleemiga tegelema ammu aega tagasi, ja ometi näitavad ühenduse juhid näpuga uutele liikmesriikidele isegi kõige tähtsusetumate juhtumite korral.
- (ES) Härra president, 12. augustil põrkasid Gibraltari väinas kokku kaubalaev New Flame ja naftatanker Torm Gertrud. See on juba üheksas õnnetus maailma ühel hõivatuimal laevateel, mida kasutab rohkem kui 100 000 laeva aastas.
Õnnetus osutab tungivale vajadusele luua Hispaania Kuningriigi, Ühendkuningriigi ja Gibraltari vahel sadamajärelevalve ja -kontrolli asutus. Sellise laevaliikluse kontrolli puudumine ohustab inimelusid ja loomulikult kujutab ohtu kohalikule keskkonnale.
Kuni praeguseni me ei tea - ja ma arvan, et Euroopa Komisjon peaks nõudma, et teada saada -, mida uppunud kaubalaeval veeti: 27 000 tonni vanametalli, mis võib-olla on ohtlik, saastunud vanametalli.
Minu arvates on kõige olulisem, et Euroopa Parlament ja komisjon nõuaksid Hispaanialt, Ühendkuningriigilt ja Gibraltarilt kõnealuse järelevalve- ja kontrolliorgani loomist.
Härra president, ma soovin juhtida tähelepanu innovatsioonile Euroopa merekaitses. Laupäeval algatas Šotimaa esimesena Euroopas vabatahtliku püügipiirkondade reaalajas sulgemise süsteemi eesmärgiga kaitsta tursavarusid. Kõnealune süsteem, mis töötati välja Šoti valitsuse ja Šoti kalandussektori ühisalgatusena, annab loodetavasti eeskuju tulevastele merekaitseprojektidele. Ma saan aru, et Šoti valitsus on alustanud koostööd oma Taani ja Norra ametivendadega eesmärgiga õppida kõnealusest konkreetsest projektist.
Ühine kalanduspoliitika on Šotimaa jaoks senini olnud üks suur ebaõnnestumine ja ma usun kindlalt, et kalanduse haldamise tulevik ei seisne mitte Brüsselist tulevas keskses kontrollis, vaid kalapüügiriikide vahelises otseses koostöös. Šoti valitsus ja kalandussektor väärivad tunnustust sellise uuendusliku lähenemisviisi kasutamise eest antud küsimuses. Ma loodan, et detsembri ülemkogul võetakse nende vabatahtlikke jõupingutusi arvesse, tunnustatakse ja tasustatakse neid.
(PL) Härra president, natside sissetung Poolasse 1. septembril 1939 oli järjekordne minu kodumaa suhtes toime pandud vägivallaakt. Järgneva kuue sõja-aasta jooksul hukkus enam kui kuus miljonit poolakat. See moodustas 17% Poola rahvaarvust, mis sel ajal ulatus 35 miljoni inimeseni.
Kaks nädalat hiljem, 17. septembril 1939 ründas Poolat Molotov-Ribbentropi pakti alusel ka Nõukogude Liit. Enam kui 22 000 Poola intellektuaalse eliidi hulka kuuluvat inimest kaotas oma elu kuulilasuga pähe nõukogude sõduritelt, kes seejärel pikkade aastate jooksul minu kodumaad okupeerisid. See selgitab, miks miljonid minu kaasmaalased olid täis lootust, kui me oma iseseisvuse taastasime. Hoolimata paljudest ilusatest sõnadest ja liidu loosungitest võrdsete õiguste ja mittediskrimineerimise kohta, ründavad teatavad Saksamaa poliitikud ja osa Saksa meediast siiski minu kodumaad, Poola rahvast, Poola valitsust ja katoliiklikku meediat, eriti raadiot Maryja. Eelöeldu tõestab, et Poola-vastane agressiivne meelestatus püsib endiselt.
Poolasse sissetungi aastapäeval ja nii elavate kui ka surnute nimel kutsun üles lõpetama kõnealust vägivalda, mida võidakse kasutada katsena saavutada eesmärgid, milleni jõudmine osutus võimalikuks sõja kaudu.
(RO) Härra president, minu sõnavõtt puudutab rumeenlaste õigusi Serbias ja Bulgaarias. Doonau jõe paremale kaldale jääv territoorium Loode-Serbias ja Loode-Bulgaarias, sealhulgas piirkond Ratani mägedest Doonau jõeni ning Moraavia orust Timoci oruni Serbias on peamiselt asustatud rumeenlastega. Nad moodustavad enam kui 300 000 inimesest koosneva vähemuse, elades rohkem kui 130 väikeses ja keskmise suurusega külas ja 20 linnas. Neid ei tunnistata rahvusvähemuseks, neil puudub võimalus pidada jumalateenistusi või saada haridust oma emakeeles. Neile ei õpetata koolides rumeenia keelt. Rumeenia keelt, kirjandust ja ajalugu õpitakse kodudes poolsalajastes tingimustes. Ainuke rumeenia kirik Mălăiniţas lammutatakse peatselt. Inimõiguste Helsingi Komisjon Serbias on juhtinud tähelepanu seal elavate rumeenlaste meeleheitlikule olukorrale ning nende õigusele säilitada oma rahvuslik identiteet. Siinkohal kutsun ma Euroopa institutsioone üles uurima kiiremas korras kõnealust olukorda ja sekkuma, et tagada Rumeenia vähemuse õiguste austamine Serbias ja Bulgaarias.
(RO) Härra president, Euroopa Liidu lepingu artiklis 29 määratletakse terrorismi tõsise kuriteona. Euroopa Liidu lepingus liigitatakse terroristlikeks kuritegudeks teod, mille mõjul satuvad ohtu inimelud, mis propageerivad vägivalda ja mille eesmärgiks on inimeste hirmutamine. Selle, mida me oleme näinud Budapestis koos Ungari kaitseüksuse (Hungarian Guard) loomisega, võib arvata kõnealuse määratluse alla. Ungari kaitseüksuse juht on sel puhul teinud mõned täiesti šokeerivad avaldused, väljendades muret Slovakkia ja Rumeenia üle - kaks riiki, kus asuvad Ungari kogukonnad -, mis võivad väidetavalt rünnata Ungarit. Ma arvan, et sellised organisatsioonid ja äärmuslikud meetmed julgustavad separatistlikke liikumisi vähemuste seas, kelle puhul on juba täheldatavad autonoomiat toetavad trendid, ning selline olukord ei ole kooskõlas ühe ELi liikmesriigi õige käitumisega. Sellised organisatsioonid tuleks laiali saata ning Ungari kaitseüksuse poolt väljendatud suhtumisega sarnased hoiakud keelustada ja seadusega karistada. Seetõttu võtan ma vabaduse kutsuda ELi institutsioonide juhte üles selliseid hoiakuid kindlalt hukka mõistma ning paluma Euroopa Põhiõiguste Ametil koostada faktidel põhineva aruande ja kontrollida olukorda, millega Ungaris elavad vähemused silmitsi seisavad.
(FR) Härra president, meie eri maades toimuvad dramaatilised sündmused toovad meid tagasi Euroopa kohustuste juurde. Selline on olukord ka minu kodumaal, kus kaubalaev põhjustas ühe kaluri surma. Kõnealune juhtum toob meid mereohutuse juurde, ning nüüd teavad prantslased, kus asub Kiribati Vabariik. Ma palun teil heita pilk atlasesse: seda ei teata väga hästi, kuid see on mugavuslipp. Euroopa Liit peab kiiremas korras karmistama oma suhtumist mugavuslippudesse, kiirendama õigusaktide loomist Erica III paketis, koostama "Erica IV” paketi meremeeste koolitus- ja töötingimusi puudutavate sotsiaalküsimuste kohta, ning tagama samaaegselt liikmesriikide tegevuse parema kooskõlastatuse Rahvusvahelises Mereorganisatsioonis.
Tegemist on vana probleemiga, mis sagedaste intervallide tagant pead tõstab, kuid paljud õnnetused toovad meid ikka ja jälle selle juurde tagasi. Ma palun teid, volinik, ning nõukogu esindavat härrat või prouat, kes täna siit puudub, suurendada sellesuunalisi jõupingutusi.
(RO) Härra president, 18. oktoobril 2007 korraldab Euroopa Komisjon ELi inimkaubanduse vastase päeva. Ma soovin väljendada oma heameelt selle algatuse üle, mis toob kõnealuse tundliku ja suures osas tundmatu probleemi - mille ohvriks langeb aga igal aastal umbes kaks ja pool miljonit inimest - Euroopa kodanike tähelepanu alla. Seepärast tahaksin veel kord juhtida tähelepanu asjaolule, et edukate tulemuste saavutamiseks inimkaubanduse vastases võitluses peavad liikmesriigid oma jõupingutusi tõhusamalt koordineerima. Praegu ei võimalda seda riikide seadused. Siiski on liikmesriikidele kättesaadav 2005. aasta Euroopa Nõukogu konventsioon inimkaubanduse vastase tegevuse kohta, mille puhul on tegemist kõige ulatuslikuma õigusliku vahendiga võitluseks kõnealuse nähtusega. Siiski on praeguseni 27 liikmesriigist vaid 18 konventsioonile alla kirjutanud ja üksnes 3 liikmesriiki selle ratifitseerinud. Seetõttu võtan vabaduse paluda Euroopa Komisjonil taotleda nõukogult volitus allkirjastada konventsioon inimkaubanduse vastase tegevuse kohta Euroopa Ühenduse nimel. Härra president, inimkaubandus on tõsine inimõiguste rikkumine. Me peame kohe minema sõnadelt tegudele. On tulnud aeg tegutseda, et teha lihtsamaks kaubitsejate karistamine, ning kaitsta ohvrite õigusi. Inimkaubanduse ohvreid müüakse ja müüakse edasi, neid koheldakse kaasaegses Euroopas kui orje - Euroopas, mille kohta me uhkusega ütleme, et see põhineb inimõiguste austamisel.
(PL) Härra president, alustuseks tahaksin avaldada südamlikku kaastunnet Kreekat ja teisi riike tabanud loodusõnnetuste ohvrite sugulastele. Minu südames on valu ja kaastunne. Elasin ise 10 aastat tagasi läbi katastroofilise üleujutuse ja tean väga hästi, mida see endaga kaasa toob.
Kahjuks toimub loodusõnnetusi pidevalt. Seetõttu on Euroopa kiirreageerimisüksuste loomine eriti vajalik. Ma toetan tugevalt selliste üksuste loomist esimesel võimalusel. On imelik, et me ei väljenda praktiliselt mitte mingit vastupanu tervele reale Euroopa ametite rajamisele, isegi kui praeguseks on olemas juba mitu tosinat bürokraatlikku üksust. Kui on aga kaalul inimelud, esitame lugematul hulgal kahtlusi. On aeg nendest üle saada ja moodustada Euroopa üksused, võttes eeskujuks ÜRO nn sinised baretid, asendades need näiteks punaste või valgete barettidega. Kõnealuste üksuste ülesandeks oleks meid kaitsta pigem looduse jätkuvate ohtlike pealetungide kui inimeste eest.
Metsatulekahjud Kreekas, nende tagajärjed ning järeldused ennetus- ja hoiatusmeetmete võtmiseks (arutelu)
Järgmiseks päevakorrapunktiks on komisjoni avaldus metsatulekahjude kohta Kreekas, nende tagajärgede ning järelduste kohta ennetus- ja hoiatusmeetmete võtmiseks.
komisjoni liige. - (FR) Härra president, ma tahaksin kõigepealt vabandada kolleegi Stravros Dimasi puudumise pärast, kes soovis käesolevast arutelust osa võtta, kuid ei saanud seda teha hiljutise tõsise silmaoperatsiooni tõttu.
Daamid ja härrad, Euroopa Komisjon soovib avaldada siirast kahetsust Kreeka metsatulekahjude põhjustatud hävingu pärast. Meie mõtted on ohvrite ja nende peredega. President Barroso sõitis sel nädalavahetusel Kreekasse, et olukorda isiklikult hinnata. Ka volinik Hübner külastas sündmuskohta, et hinnata, mil määral saab Euroopa rahaliste vahenditega aidata kaasa sealsetele ülesehitustöödele, ning teeb oma reisist ettekande homsel kolleegiumi koosolekul. Volinik Dimas, kes oli Kreekas esimeste tulekahjude ajal, oli tunnistajaks Kreeka tuletõrjujatele rahvusvahelise abi osutamisele ning esitas samuti kolleegiumile ettekande, et teavitada kogu komisjoni osutatud abist ja esitada palve võtta kasutusele kõik olemasolevad vahendid kiireteks ülesehitamistöödeks.
Toimunu oli nii inimlik tragöödia kui ka ökoloogiline katastroof. Tulekahjud hävitasid inimelusid, kodusid ja kogu rahva majandusliku raamistiku. Kahju ulatus on märkimisväärne: tules hävis vähemalt 180 000 hektarit maad ning 130 linna ja küla. Kõige raskemalt kannatanud piirkondades, nagu Peloponnesos ning Kreeka kesk- ja idaosa, sai piirkondlik majandus tõsise löögi. Kõiki eurooplasi puudutas tulekahjude ulatus ning kui Kreeka abi palus, õhutati Euroopat reageerima ja meetmeid võtma.
Komisjoni järelevalve- ja infokeskus suutis koordineerida 14 liikmesriigi pakutud abi ning rahvusvahelise kogukonna osutatud täiendavat tuletõrjealast abi, etendades sel viisil olulist rolli tulekahjude leviku ärahoidmisel. Komisjoni abiga said Kreeka Euroopa partnerid osutada spetsiaalset abi õhus 13 Canadair'i kustutuslennukiga ja 20 helikopteriga - teavet uuendatakse esmaspäeval - ning tuletõrjeüksuste, masinate ja muude seadmete näol maa peal. Eriti väärtuslikku abi osutasid Norra, Šveits, Serbia, Venemaa ja Iisrael. Kõnealune missioon oli suurim Euroopa kodanikukaitseoperatsioon, mis kunagi on ühe liikmesriigi jaoks läbi viidud. Abi oli kiire ja tõhus - märkimisväärne näide Euroopa solidaarsusest.
Metsatulekahjude põhjustatud kahju Kreekas oli erakordse ulatusega ning leidis aset seda tüüpi õnnetuste sagenemise üldises kontekstis. Ajavahemikul käesoleva aasta juulist kuni augustini sai komisjon tosin rahvusvahelist abipalvet: Kreekalt, Küproselt, Itaalialt, Bulgaarialt, Albaanialt ja endise Jugoslaavia Makedoonia Vabariigilt. Üldreeglina vastasid liikmesriigid suuremeelselt ja viivitamata. Abipalvete arvu suurenemine tõi siiski kaasa olukorra, mis lõpuks mõjutas õhust toimuvate tuletõrjeoperatsioonide kasutuspiire. Euroopa Liit peaks esmajärjekorras mobiliseerima täiendava tegutsemissuutlikkuse ja varustama end täiendavate tuletõrjevahenditega, mitte-ELi liikmesriike või erasektorit asjasse segamata.
Kreeka valitsus hindas kahjusid umbkaudu 4 miljardile eurole, ehk 2%-le Kreeka SKTst. Valitsus koostab praegu ühtset tegevuskava olukorra leevendamiseks, ning teavitas komisjoni oma kavatsusest taotleda abi olemasolevatest ELi programmidest.
Kreekas tekkinud tohutu keskkonnakahjustuse võib nüüd veel hullemaks muuta paduvihmade oht, mis jõgedesse voolamisega võib anda löögi nõrgenenud ökosüsteemile, tekitades pinnaseerosiooni, põhjustades maanihkeid, ning vee saastumist. Suur hulk looduskaitsealasid on hävinud, ning komisjon uurib praegu, kuidas võtta kasutusele olemasolevad vahendid, eriti Life+ rahalised vahendid, et aidata taastada hävinenud elupaiku.
Volinikud on arutanud kõnealuseid küsimusi üksikasjalikult ning komisjon kohustus võtma kõik võimalikud meetmed, et aidata Kreeka valitsusel tulla toime tulekahjude sotsiaalsete, keskkondlike ja majanduslike tagajärgedega. Üks võimalik vahend Kreeka rahva vajadustele vastamiseks on programmeerida struktuurifondid ümber tulekahjudes otseselt kannatada saanud piirkondade ja programmide jaoks.
Lisaks saab Kreeka ametivõimude esitatud taotluse põhjal võtta kasutusele Solidaarsusfondi vahendid. Antud kontekstis on ülioluline Euroopa Parlamendi ja nõukogu vaheline koostöö, et muuta komisjoni poolt kõnealuse fondi kasutuselevõtmiseks esitatud paranduseelarve vastuvõtmise menetlus võimalikult lühikeseks.
Võrreldes toetusega, mis nähti ette 2006. aasta asjaomaste rakenduskavadega, kavatseb komisjon niipea, kui Kreeka ametivõimud esitavad muutmistaotluse, uurida seda olemasolevate õigusnormide raames kõige paindlikumal moel. Kõik vabad vahendid suunatakse kriisi tõttu kannatada saanud inimeste ja piirkondade esmavajaduste rahuldamisele. Kiire otsustamise tagamiseks kasutab komisjon kiirmenetlust.
Perioodiks 2007-2013 võtab komisjon plaani kohaselt oktoobris pärast Kreeka ametivõimudelt taotluse saamist vastu uued programmid. Programmid võidakse vastu võtta ka hiljem, sõltuvalt määratletud vajadustest ning asjassepuutuvatest piirkondadest ja sektoritest, Kreeka ametivõimude esitatud üldkava alusel. Euroopa Sotsiaalfondi suhtes peame me paluma Kreeka ametivõimudel lisada praegusesse tegevuskavva oluline "inimressursside” jaotis. Kava peab hõlmama kõiki valdkondi: tööhõive, kaasamine ja tervishoid, haridus ja koolitus, ning avaliku halduse reform.
Kliimamuutus võib kaasa tuua kuivemad talved ja kuumemad suved, luues seeläbi ideaalsed tingimused tulekahjude puhkemiseks. Metsatulekahjude oht praegu suureneb ning Euroopa vastuse puhul kõnealusele tragöödiale peab arvesse võtma ka vajadust vähendada tulevaste tulekahjude mõju. Metsa majandamine on suures osas liikmesriikide vastutada. See on mõistetav, kuna valitsused saavad paremini hallata iseenda territooriumi, investeerida tulekahjude ennetamise meetmetesse ning kavandada häireteenistuste reageerimist.
Lisaks on olemas palju võimalusi, kuidas EL saab käesolevas valdkonnas toetada riigi tasandi reageerimist õnnetustele. Komisjon kavatseb koostada metsatulekahjusid käsitleva teatise, ning uurib hulka praktilisi meetmeid, mis võiksid tõhustada tulekahjude ennetamist ning majanduse ja ökosüsteemide taastamist.
Kuigi ELi vastus kodanikukaitse seisukohalt oli muljetavaldav, tunneb komisjon, et kätte on jõudnud aeg edendada kõnealuses valdkonnas oma suutlikkust. Tegemist on aspektiga, mida komisjon on kaalunud 2006. aastast alates, ning tegelikult oli president Barroso juba enne seda palunud Michel Barnier'l koostada antud küsimuses aruanne. Kui ettepanekud on esitatud, kavatseme me tähelepanelikult uurida Barnier' aruande soovitusi.
Julgustav on näha, et Euroopa Parlament on alati toetanud Euroopa kodanikukaitse alase suutlikkuse ambitsioonikat arendamist. Sellest hoolimata on selleks, et võimaldada vastu võtta uusi meetmeid, vaja liikmesriikide ühehäälset toetust, kuid see on sageli raskeks osutunud.
2006. aastal tegi komisjon ettepaneku kasutada kodanikukaitse rahastamisvahenditest pärinevaid ühenduse vahendeid, et pakkuda täiendavaid kodanikukaitse võimalusi, nagu näiteks tuletõrje õhu-üksused suureulatuslike tulekahjude kustutamiseks. See on peaaegu sõna-sõnalt tollase resolutsiooni punkt 9. Kahjuks ei jaga paljud liikmesriigid kõnealust seisukohta, ning skeemi ei saa rakendada. Sellest lähtudes nõuab komisjon tungivalt, et liikmesriigid võtaksid - kui neile tulevikus esitatakse ettepanekuid käesolevas valdkonnas - vastu ambitsioonikama lähenemisviisi.
fraktsiooni PPE-DE nimel. - (EL) Härra juhataja, volinik Špidla kirjeldas üksikasjalikult minu kodumaad tabanud suurt loodusõnnetust. Euroopa Komisjoni president José Manuel Barroso ja volinik Danuta Hübner külastasid Kreekat ja teisi loodusõnnetuses kannatanud piirkondasid.
Ma sooviksin kasutada käesolevat võimalust ja tänada kõikide kreeklaste nimel Euroopa Liitu, liikmesriike ja muid riike eriväljaõppe saanud tuletõrjujate ja õhutoetuse viivitamata saatmise eest, pakkudes sel viisil minu kodumaale üliolulist abi võitluses katastroofiliste tulekahjude vastu.
Ma sooviksin tähelepanu juhtida ka sellele, et sarnaste katastroofiliste tulekahjude (kuigi mitte sellises ulatuses nagu need tabasid Kreekat) all kannatasid kõik Euroopa lõunapoolsed riigid, kes kogesid sarnaseid tingimusi.
Meie esmane mure on nüüd edasi mõelda järgmisele, juba käimasolevale etapile. Esimesed ohvritele suunatud majanduslikud toetusmeetmed on juba osutunud tõhusateks. Mõne päeva jooksul on enamik neist, kellel on õigus rahalisele toetusele, oma esmavajaduste rahuldamiseks ja majapidamisasjade väljavahetamiseks, selle kätte saanud. Paljudele koduta jäänud inimestele on tehtud kättesaadavaks ajutine majutus haagiselamute näol.
Pärast Kreeka valitsuse ja Euroopa Komisjoni vahelise kokkuleppe sõlmimist saavad kahjukannatanud põllumajandusettevõtjad ja kariloomakasvatajad (ruttan lisama, et viimaste puhul need, kes kaotasid tulekahjudes rohkem kui 73 000 isendit) ettemakseid kaotatud vilja, kariloomade ja seadmete hüvitamiseks.
Samuti tahaksin ma volinikule teada anda, et sellega, mida ta mainis, juba tegeldakse: uurimuse ja ülesehituskava projekti koostamine kõikide tulekahjude käes kannatanud alade jaoks on juba käimas. Kava eesmärk on katta kiiresti ja tõhusalt ohvrite viivitamatud inimlikud ja majanduslikud vajadused ning heastada keskkonnakahju nii kiiresti kui võimalik.
Kava üks osa käsitleb Olümpia arheoloogilise ala maastiku taastamist, mis koos vana staadioni, muuseumi ja muude ehitistega suudeti päästa vaid tänu tuletõrjujate üliinimlikele jõupingutustele.
Me peame tunnustama, et ühenduse kodanikukaitse mehhanismist eraldati Kreekale suurim ühekordne abisumma, mille see on väljastanud alates oma tegevuse alustamisest 2001. aastal. Kõnealune abi näitas, et koostöö ja solidaarsuse põhimõtted on selgelt Euroopa Liidu südames.
Resolutsiooniga, mille üle me homme hääletame, on meie eesmärk paluda Euroopa Komisjonil kiiresti mobiliseerida ELi Solidaarsusfond ja kindlustada kogu ettenähtud finantsabi andmine, et võidelda keskmise pikkusega ja pikaajaliste tagajärgede vastu.
Teiseks tuleks suurte loodusõnnetuste jaoks luua spetsiaalne kiirreageerimismehhanism; teatav eeltöö selles valdkonnas on juba tehtud. Me oleme samuti veendunud - härra Špidla juba mainis seda, kuid lubage mul kõnealust punkti rõhutada -, et komisjon peaks kaaluma sõltumatu täiendava üksuse loomist, mis koosneks eraomandisse kuuluvatest tuletõrjelennukitest või nende ELi liikmesriikide tuletõrjelennukitest, keda suvekuudel tõsine tuleoht ei ähvarda. Kõnealune abiüksus võiks asuda riskiriikides ja olla tegevusvalmis 2008. aasta suvest alates.
Olen kindel, et EL seisab minu kodumaa kõrval ja tõestab praktikas, et solidaarsus on meievahelisi suhteid valitsev aluspõhimõte.
Kokkuvõtteks tahaksin teid veel kord tänada kogu teie poolt tänaseni osutatud toetuse eest.
Euroopa Liidu parem õigusloome - Parem õigusloome 2005: subsidiaarsuse põhimõtte kohaldamine - 13. aastaaruanne - Õiguskeskkonna lihtsustamise strateegia - Soovituslike õigusaktide kasutamise institutsiooniline ja õiguslik mõju (arutelu)
õiguskomisjoni nimel Katalin Lévai koostatud raport, mis käsitleb Euroopa Liidu paremat õigusloomet;
õiguskomisjoni nimel Bert Doorni koostatud raport, mis käsitleb paremat õigusloomet 2005: subsidiaarsuse ja proportsionaalsuse põhimõtte kohaldamine - 13. aastaaruanne;
õiguskomisjoni nimel Guiseppe Gargani koostatud raport, mis käsitleb õiguskeskkonna lihtsustamise strateegiat;
õiguskomisjoni nimel Manuel Medina Ortega koostatud raport, mis käsitleb soovituslike õigusaktide kasutamise institutsioonilist ja õiguslikku mõju.
raportöör. - Härra juhataja, soovin alustuseks tänada kõiki, kes aitasid kaasa minu raporti valmimisele - olen neile abi eest väga tänulik.
Viimastel aastatel on komisjonile järjest enam muret tekitanud ühenduse õigusloome kvaliteet, seda nii selguse ja kättesaadavuse seisukohalt kui ka selle tõhususe ja positiivse mõju poolest kodanikele ja ettevõtetele.
Komisjon räägib tavaliselt kõnealustest eesmärkidest kui "paremast õigusloomest”. Parem õigusloome on suunatud kaasaegse, otstarbekohase ja tõhusa õigusloome kasuteguri suurendamisele, vähendades samal ajal selle maksumust, et tagada kogu Euroopa Liidus kõrgeimal tasemel tootlikkus, majanduskasv ja kokkuvõttes ka tööhõive.
Parem õigusloome on kahtlemata ülioluline, et tagada aus ja konkurentsile rajatud turg, kodanike heaolu ning rahvatervise ja keskkonna tõhus kaitse. Parem õigusloome on Lissaboni strateegia oluline osa, kuna see võib märkimisväärselt edendada tootlikkust ja tööhõivet. Parem õigusloome on jagatud vastutus. Riikide valitsused ja parlamendid võtavad ELi õigusaktid riiklikku õigusse üle ning sageli kohaldatakse neid piirkondlikul ja kohalikul tasandil. On oht, et õigusaktidele lisatakse alates kontseptsiooni väljatöötamisest kuni selle rakendamiseni pidevalt n-ö kaunistusi. Seega on parem õigusloome jagatud vastutus.
Paljud liikmesriigid teostavad praegu mõju hindamisi ning mõned on välja töötanud asjaomased suunised. Siiski on vaid suhteliselt väike arv riike, kes viivad süstemaatiliselt läbi uute õigusloomega seotud ettepanekute kompleksseid mõjude hindamisi.
Euroopa tasandil õigusloome on bürokraatiat tublisti vähendanud. Palju lihtsam ja tulemuslikum on kohaldada kõigis liikmesriikides kõigile ühist eeskirja kui riigi ja kohaliku tasandi eeskirjade keerulist kogumit. Euroopa õigusaktid on olnud tõhusad kahjulike takistuste kõrvaldamisel konkurentsi valdkonnas ja vasturääkivate riiklike eeskirjade kaotamisel, seega saab lihtsustamisprogramm luua konkreetset majanduslikku kasu mitte üksnes halduskoormuse vähendamise kaudu. Liikmesriikide kogemus näitab, et ametiasutused saavad teha palju õigusaktidega seonduva põhjendamatu halduskoormuse vähendamiseks. Komisjoni andmetel on selliste meetmete majanduslik kasutegur ELi jaoks SKT suurenemine hinnanguliselt kuni 1,5% võrra ja kuni 150 miljardi euro võrra investeeringute jaoks.
Oma raportis toetan ma eesmärki tagada, et õiguskeskkond oleks paratamatu, lihtne ja tõhus. Teisalt aga tuleb rõhutada, et selline protsess peab olema täiesti läbipaistev ja põhinema Euroopa Parlamendi täielikul kaasamisel koos avalikkuse kontrolliga ning laiaulatuslikul ja avatud konsultatsioonil ekspertide ja kõikide asjakohaste sidusrühmadega - mitte üksnes valitsuse ja ettevõtjatega, vaid eelkõige valitsusväliste organisatsioonidega.
Lisaks teen ma ettepaneku luua mõju hindamise komitee. On äärmiselt tähtis, et kõnealune komitee, mis annab nõu ja tuge kvaliteetse mõju hindamiste tava kujundamiseks komisjonis, tegutseks poliitikaosakondadest sõltumatult. See aga ei tähenda ilmtingimata, et mõju hindamisi peavad läbi viima institutsiooni mittekuuluvad väliseksperdid. Samuti on vajalik, et mõju hindamise komitee aitaks välja töötada kõikide mõju hindamiste jaoks ühise metoodika.
Lisaks teen ma ettepaneku mõju hindamiste raames luua spetsiaalne projekt - nn "sotsiaalne võrdlev hindamine”. Kõnealune projekt peaks eelkõige keskenduma tundlikele sihtrühmadele, näiteks ebasoodsas olukorras olevatele inimestele, naistele, vähemusrahvustele, lapsi kasvatavatele vanematele, eakatele ning püsivalt haigetele ja puuetega inimestele.
Kokkuvõttes tahaksin rõhutada, et parema õigusloome eesmärk on saavutada lihtsam, selgem ja kodanikusõbralikum õigusloome koos pideva mõjude hindamise ja erilise tähelepanuga haavatavamatele inimrühmadele, kes ei saa ennast ise kaitsta. Selgus, läbipaistvus, lihtsus, bürokraatia vähendamine - need on minu raporti võtmeelemendid.
raportöör. - (NL) Härra juhatada, tahaksin veel kord tõstatada Katalin Lévai suurepärase argumendi. On hea, et võtame parlamendis vähemalt kord aastas aega järele mõelda eeskirjade ja õigusaktide kvaliteedi üle. Meie eeskirjad ja õigusaktid on Euroopa Liidu visiitkaart. Nad moodustavad raamistiku, mille piires kodanikud töötavad ja elavad ning mille piires ettevõtted peavad tegutsema. See tähendab, et peame nende kvaliteedile suurt rõhku asetama.
Milline on praegune asjade seis? Asjad liiguvad õiges suunas. Komisjon on esitanud hulgaliselt algatusi. Loodi mõju hindamise komitee ja see teeb hulgaliselt head tööd. Siiski ei ole see piisav. Olen seda varem palju kordi öelnud: me vajame suuremat läbipaistvust, ja ma teen veel kord ettepaneku, et välisekspertide rühm hindaks, kas komisjoni mõjuhinnangud on koostatud vastavalt õigele metoodikale.
Me vajame läbivaatamist, mitte bürokraatiat. Monica Frassoni hüüab alati: "Te tahate rohkem bürokraatiat”, kuid ma ei taha üldse bürokraatiat. Ma tahan ainult rohkem läbipaistvust ning arvan, et igat liiki läbipaistvus valitsuse jaoks voorus. Täiendavalt tuleb kasuks see, kui muudatusettepanekute suhtes teostatakse mõju hindamisi Euroopa Parlamendis eneses - ja ma pean ütlema, et nad ei ole veel väga edukad - ning me võime uurida, kas saaksime esitada need pigem asjaomase iseloomuga sõltumatule organile, kui komisjoni mõju hindamise komiteele.
Asjaolu, et halduskoormuse probleemi jaoks luuakse ekspertrühm, on oluline samm õiges suunas. Tegemist on väga positiivse arenguga, mis peaks etendama rolli liigse bürokraatia vähendamisel. Loomulikult on väga tähtis, kes istuvad kõnealuses hindamiskomisjonis; see ei tohi olla mingi pseudo-parlament, vaid väike ekspertkomisjon, mille koosseisu ei kuulu mitte ühtegi tööstusjuhti, riigiteenistujat ega poliitikut, vaid tavalised erialainimesed, kes teavad, mis asi on mõju hindamine, mis asi on liigne bürokraatia, ning kellel on kõnealuses valdkonnas oma riiklikus kontekstis piisavalt kogemusi.
Komisjon on püstitanud selge eesmärgi vähendada halduskoormust 25% võrra aastaks 2012. Tegemist on väga hea asjaga, kuid see peaks loomulikult olema selge eesmärk. See tähendab, et 25%-line vähendamine alates praegusest hetkest tuleks tõesti saavutada, ning et arvutuskäiku lisatakse uued halduskoormused ja arvatakse need tulemusest maha, või muidu on see lihtsalt ajaraiskamine.
Tahaksin rõhutada veel ühte punkti, mis nõuab komisjonilt erilist tähelepanu. Praegu arutame me halduskoormuse vähendamist, kuid tulevikus peame tegelema ka täitmiskohustuste vähendamisega. Täitmiskohustused on kulud, mida ettevõtjad ja kodanikud peavad kandma õigusaktide järgimiseks ja need on äärmiselt kõrged. Eeskirjadest tulenevate kulude üle arutlemisel peame võtma oma mureks ka täitmiskohustused, mis hetkel on tähelepanuta jäetud.
raportöör. - (IT) Härra juhataja, daamid ja härrad, 2006. aasta novembris võttis komisjon vastu töödokumendi, esmase eduaruande õiguskeskkonna lihtsustamise strateegia kohta, mis on jätk ühele teisele komisjoni 2005. aasta teatisele. See on oluline edasiminek, mis - nagu Bert Doorn õigesti ütles - jätkab meie endi poolt algatatud protsessi eesmärgiga saavutada lihtsustamine, mis samastub läbipaistvusega ja on läbipaistev, kõikehõlmav õigusloomemeetod.
Töödokumendi kiitis heaks õiguskomisjon, kes hindas 2005. aastal kasutusele võetud lihtsustamisprogrammi rakendamise käigus saavutatud edusamme. Eelkõige sisaldab programm 43 uuestisõnastamist, ning ma tahaksid täiskogule esitada järgmised arvud: 12 kodifitseerimist, 8 kehtetuks tunnistamist ja 46 muud lihtsustamise sisulist meedet. Neile lisandub ligikaudu 500 uut õigusloomealgatust (millest umbes 200 ainuüksi 2007. aastal), mis on loetletud kodifitseerimisele pühendatud jätkuvas lihtsustamisprogrammis.
Siinkohal tahaksin välja tuua mõned punktid, loomulikult väga lühidalt, mis moodustavad minu raporti tuuma, et teavitada täiskogu tegelikust olukorrast käesolevas valdkonnas ja õiguskomisjoni kui terviku üldisest arvamusest.
Mul on komisjonile kolm selget sõnumit. Usun, et tähtis on teha täiesti arusaadavaks, et esiteks on vaja lisada edaspidi süstemaatiliselt lihtsustamise algatused oma õigusloome- ja tööprogrammi konkreetsesse ossa, teiseks näidata selles, milline prioriteet on tal kavas anda igale algatusele, ning kolmandaks vältida lihtsustamise algatuste nimekirja sisaldavate dokumentide vohamist, et tugiraamistik oleks võimalikult täpne.
Seepärast rõhutaksin veel kord, et komisjon peab olema järjepidev ka lihtsustamiseesmärkide suhtes, mida ta on rõhutanud. Samuti peaks uuestisõnastamine muutuma lõplikult tavalise õigusloome tehnikaks. Kokkuvõttes usun, et võin komisjoni - millesse Katali Lévai, Bert Doorn ja Manuel Medina Ortega kuuluvad - esimehena öelda, et kõnealused neli õigusloomega seotud algatust käsitlevad olukorda igakülgselt, ning et komisjonil on kohustus nende üle järele mõelda.
Nii oleks seega alati võimalik teha kättesaadavaks õigusakti terviktekst, isegi juhul, kui tegu on konkreetsete muudatustega, ja märkida selgelt ära uued osad ja muutmata jäänud osad. See on Euroopa Parlamendi jaoks ülioluline teksti eelnõu, mille tulemusel muutuksid ühenduse õigusaktid arusaadavamaks ja läbipaistvamaks, mida igaüks tahab.
Komisjoni töödokumendis tehakse tegelikult ettepanek kasutada esmaseid kokkuvõtteid tema ettepanekutest, et paremini selgitada lihtsustamiseesmärke. Kõnealune algatus võib osutuda takistavaks, siiski: sel ajal kui kokkuvõtet võib õigustada diskursiivse teksti nagu teatise puhul, ei saa seda kasutada õigusloomega teksti puhul, mille kohta koostatud algne kokkuvõte võib sisaldada teatavat ebakindlust. Käesolevale punktile tuleb pöörata väga hoolikat tähelepanu.
Lõpuks soovitakse kõnealuses raportis rõhutada, et Euroopa Parlament on selgelt ilmutanud omapoolset head tahet ja teinud muudatusi kodukorda, et parandada ja rakendada kodifitseerimiste vastuvõtmise menetlust (kodukorra artikkel 80) ning kehtestada asjaomane õigusloomemenetlus uuestisõnastamise tarbeks (kodukorra artikkel 80 a). Need on küsimused, mida Euroopa Parlament peab kaaluma - loodetavasti üksmeelselt ja kokkuvõttes ilma muudatusettepanekuteta -, et täiskogu saaks homme käesolevas tähtsas küsimuses näidata oma nõusolekut.
Järgmiseks päevakorrapunktiks on tööhõive- ja sotsiaalkomisjoni nimel Jan Anderssoni poolt komisjonile esitatud suuliselt vastatav küsimus (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007) EURESi tegevusaruande 2004-2005 kohta: Ühtse Euroopa tööturu poole.
autor. - (SV) Härra juhataja, rääkisime eelnevalt liikuvuse olulisusest Euroopa majanduskasvu ja tööhõive jaoks. Siis rääkisime nende töötajate liikuvusest, kes läbivad lisakoolituse, otsivad uusi töökohti oma enda riigis, muudavad lisakoolituse kaudu elukutset, ning riigisisesest geograafilisest liikuvusest ja ka piiriülesest geograafilisest liikuvusest. Kui me vaatame Euroopas ringi, näeme, et liikuvus on majanduskasvu jaoks oluline. Mitmetes riikides, kus on suurim tööjõu liikuvus, on ka Euroopa suurim majanduskasv ja tööhõive. See on väga tähtis.
Milline on olukord Euroopas? Üldiselt erineb olukord riigiti küllaltki märkimisväärselt, kuid samas võime näha edasiminekuid. Edasiminekuid oleme näinud just viimastel aastatel. Ma olen pärit kahe Skandinaavia riigi vaheliselt piirialalt, kus algselt liikuvus ei olnud väga ulatuslik, kuid on viimastel aastatel järsult suurenenud. Majanduskasvu ja tööhõive jaoks on oluline, et ühel pool piiri elavad inimesed saavad liikuda teisele poole piiri. Võib-olla ei suutnud nad esmalt oma kodukohas tööd leida, kuid leidsid selle teisel pool piiri. See tõstab majanduskasvu kogu piirkonnas ja mõjub hästi pikas perspektiivis.
Meil on ka palju takistusi. Nägin seda käesoleva töö käigus. Takistusi põhjustavad eri sotsiaalkindlustussüsteemid, maksud jms, ning teabe puudulikkus. Mis puudutab teavet kõnealuse teema kohta, siis on meil tööhõiveteenuste alane koostöö, EURESi koostöö. EURESi koostöö on välja arenenud viimastel aastatel. Osaliselt spetsiaalsete piirangutega, kuid võib-olla ennekõike oma portaali kaudu, mis on kodanikele kättesaadav, et leida teavet saadaval olevate töökohtade kohta, kuid ka sotsiaalkindlustuse olukorra kohta. Milline on olukord seoses maksudega? Mida ma pean tegema, kui kavatsen piiri ületada?
Kõige viimases eelarves surusime Euroopa Parlamendis läbi 2 miljoni euro suuruse tõusu EURESi koostöö toetamiseks. Sellepärast esitame suuliselt vastatava küsimuse ja resolutsiooni. Me näeme veel hulgaliselt olemasolevaid vajadusi, miks suurendada liikuvust veelgi. Oma suuliselt vastatavas küsimuses keskendume kolmandatest riikidest pärit kodanikele. Küsimus vaatab tulevikku. Me teame, et Euroopa vajab rohkem töötajaid, mitte vähem kolmandate riikide kodanikke. Nad on juba kohal ja me peaksime suurendama koostööd - eriti naaberriikidega, kellega meil on naabruskoostöö - ning looma nende jaoks paremad võimalused asjakohase teabe saamiseks tööhõive olukorra, sotsiaalkindlustusskeemide ja maksude kohta.
Küsimuse teine osa seondub hooajatöötajatega. Hooajatöötajad on Euroopa Liidus olnud juba pikka aega ja ka nemad vajavad paremat teavet olukorra, sotsiaalhüvitiste ja kehtivate eeskirjade kohta. Seda kõike saab EURESi portaalist.
Lõpuks tahaksin ka tõstatada küsimuse selle kohta, kas komisjonil on ideid, kuidas muul viisil parandada liikuvust. Meil oli suur arutelu üleminekueeskirjade ja liikuvuse üle uute ja vanade liikmesriikide vahel. ELis on endiselt hulk riike, kes kohaldavad üleminekueeskirju. Ma loodan, et see periood saab olema võimalikult lühike ja me saame varsti täielikult kohaldada vaba liikuvust nii, et kõik üleminekusätted kaovad. Samuti on meie jaoks oluline proovida vaadata enda ümber ja näha, milline saab olema suurema liikuvuse korral olukord riikide jaoks, kes ei kohaldanud mitte mingeid üleminekueeskirju, kuna liikuvus ei ole eriti ulatuslik. See ei ole ulatuslik ja arvatavasti on põhjust parandada üldiselt teabe kättesaadavust. Kui üleminekusätted nüüd loodetavasti kaovad, peame parandama ka üksikutele töötajatele suunatud teavet vabade töökohtade ja selle kohta, mida läheb vaja, milline summa tuleb ära anda sotsiaalkindlustuse, maksude jms jaoks.
Need on meie poolt komisjonile esitatud küsimused. Ma tean, et komisjonil on samad eesmärgid, mis Euroopa Parlamendilgi, kuid mida kavatseb komisjon selleks teha?
komisjoni liige. - (CS) Härra juhataja, daamid ja härrad, enne kui ma vastan igale esitatud küsimusele, tahaksin teile meelde tuletada, mis on EURESi süsteem.
EURES on unikaalne süsteem, mille suur eelis seisneb selles, et see ühendab endas enam kui 800 kvalifitseeritud nõustajat hõlmava võrgustiku, hõlbustades andmetele lihtsat juurdepääsu ja interaktiivset andmesidet.
2006. aastast alates on EURESi portaal pakkunud 25 Euroopa keeles lihtsat juurdepääsu tööpakkumistele Euroopa Liidus ning Euroopa Majanduspiirkonda kuuluvate riikide tööturuasutuste teenustele. Keskmiselt pakub portaal juurdepääsu enam kui 1 200 000 pakkumisele. Samal ajal on käepärast EURESi nõustajad, et abistada töötajaid ja nende perekondasid, kes plaanivad kasutada võimalusi, mida liikuvus pakub.
Ma alustan teie esimesest küsimusest, mis puudutab EURESi võimalikku laiendamist kolmandate riikide kodanikele.
Nagu te teate, võeti EURES algselt kasutusele Euroopa Majanduspiirkonna kodanikele kasu toomise eesmärgil, aidates neil leida tööd väljaspool oma riiki ja suurendada seega liikuvust. Nüüd plaanib komisjon teha EURESi süsteemi kättesaadavaks ka teisest riikidest pärit kodanikele: see ei vasta mitte ainult nende ootustele, vaid toob kasu ka liidule. Võttes arvesse vananevat rahvastikku ja demograafilist langust Euroopas, peame lähitulevikus olema valmis tööjõu puuduseks Euroopas, mis puudutab meie majanduse võtmesektoreid ja meie elustiili. Lisaks sellele võiks EURESi süsteem aidata kaasa globaalsema lahenduse leidmisele sisserände probleemile kolmandatest riikidest.
Selle tulemusel lisati EURESi üldpõhimõtetesse ajavahemikuks 2007-2010 uus suund, mis loob võimaluse laiendada EURESi võrgustiku kaudu pakutava teabe ulatust, et rahuldada kolmandate riikide töötajate vajadusi.
Komisjoni seaduslikku sisserännet käsitleva tegevuskava järel tahame nüüd analüüsida üksikasjalikult EURESi süsteemi selles suunas laiendamise võimalusi. Esialgses etapis võiksime kaaluda olemasolevate jaotiste täiendamist, pakkudes teavet "Elamis- ja töötingimused” koos spetsiaalselt Euroopa turule siseneda soovivate kolmandatest riikidest pärit kodanike vajadustele kohandatud teabega, ning pakkuda kõnealust teavet ka nende riikide keeltes.
Teie teine küsimus puudutab hooaja- ja lühiajalise ajutise töö pakkumiste lisamist EURES süsteemi. On tõsi, et esialgsed EURES süsteemi kohta teostatud analüüsid ei osutanud ei vajadusele lühiajalise välismaal töötamise järele ega nõudluse tasemele. Meie käsutuses olev statistika hõlmas üksnes miinimumaega üks aasta, ning nõudlust hooajalise töö järele või hooajalise töö kogemust ja töökohapõhist õpet ei olnud arvesse võetud.
Pärast Euroopa Parlamendi esitatud soovitust EURESi 2007. aasta eelarve suurendamise kohta viidi siiski süsteemi piires läbi uurimus, et teha kindlaks vajadus sellise teenuse kasutuselevõtmise järele ja selle teostatavus. Paljude riikide reaktsioon oli väga positiivne. Mõnel partneril oli juba sellise teenuse kogemus turismi, ehituse ja põllumajanduse valdkonnas. Tulevikus, kui töötatakse välja EURESi süsteemi edasise arengu kava, kaalutakse ka automaatselt võimalust kõnealust teenust laiendada.
Mis puudutab teie kolmandat küsimust, siis usub ka komisjon, et nii ametialane kui ka geograafiline liikuvus võivad etendada positiivset rolli Euroopa tööturu toimimise parandamisel, ning seepärast on oluline kõnealust liikuvust toetada ja edendada.
Sel eesmärgil töötab komisjon praegu välja töötajate liikuvuse Euroopa aasta 2006 tulemuste põhjal tegevuskava, mille eesmärk on suurendada liikuvust Euroopa tööturul ja kõrvaldada peamised takistused selle edasiarendamiselt.
Kõnealuses tegevuskavas soovitatakse tugevdada EURESi rolli, muutes selle peamiseks vahendiks töötajate liikuvuse toetamisel kogu Euroopa Liidus ning suurendades inimeste sellealast teadlikkust. Tegevuskaval on kolm peaeesmärki:
1. EURESi strateegilise mõõtme edendamine, tugevdades selle analüütilist potentsiaali liikuvuse voolu ja Euroopa tööturu muutuste osas;
2. EURESi teenuste kvaliteedi edendamine, pakkudes liikuvatele töötajatele ja nende perekondadele kõikehõlmavamaid teenuseid;
3. EURESi tegevuse katvuse suurendamine, tugevdades selle suhteid teiste sarnaste teenuseosutajatega - või erasektoriga - ning avades järk-järgult oma tegevuse mujalt maailmast pärit töötajatele, nagu ma juba selgitasin oma vastuses teie esimesele küsimusele.
Teie neljas ja viimane küsimus puudutab EURESi piiriüleseid projekte ja nende rolli liikmesriikide abistamisel, et kaotada ajutised meetmed.
Piiriülestes suhetes tekkivate konkreetsete probleemidega tegelemine on alati olnud EURESi jaoks tähtis. Meil on praegu niipalju kui 20 piiriülest koostööprojekti, millest viimased on projektid Tšehhi Vabariigi ja Saksamaa ning Slovakkia ja Ungari vahel. Lisaks sellele viiakse praegu läbi 14 teostatavusuuringut, et määratleda uued projektid ja teenused, olgu need siis "uute” liikmesriikide vahelised või "uute” ja "vanade” liikmesriikide vahelised projektid.
Olgu kuidas on, daamid ja härrad, ma usun, et aeg on tulnud loobuda "uute” ja "vanade” liikmesriikide ideest: teatavas mõttes on Hispaania kahtlemata uus liikmesriik, nii ka Kreeka, ja ma võiksin veel jätkata. Mind huvitab, kui kaua me veel kavatseme kasutada seda sorti liigitust võrdsete Euroopa Liidu liikmesriikide kohta.
Igal juhul viiakse praegu läbi 14 teostatavusuuringut, et teha kindlaks uued projektid. Need kõik on praktilised projektid, mis on kavandatud eesmärgiga hõlbustada kodanike - tööandjate ja piiriüleste töötajate - igapäevast elu. Partneriteks võiksid olla ametiühingud, tööandjaorganisatsioonid, riigi tööturuasutused või mis tahes muud kohalikul või piirkondlikul tasandil töötavad osalejad. Nende projektide abil loodame hõlbustada töötajate vahetust partnerriikide vahel ja julgustada neid astuma vajalikke samme ajutiste meetmete osas.
Daamid ja härrad, ma tahaksin lõpetada, juhtides tähelepanu EURESi töö ühele teisele olulisele aspektile ja see on sotsiaalse dumpingu võimaluse piiramine. On ilmselge, et inimesed, kes on teise riiki saabumisel hästi teavitatud, on palju paremas seisus kui need, kellel selline teave puudub. Selles suhtes on EURES samuti unikaalne ja väga tõhus vahend.
Järgmisena on päevakorras Jacques Touboni raport siseturu- ja tarbijakaitsekomisjoni nimel, mis käsitleb Euroopa ühtse turu läbivaatamist: tõkete ja ebatõhususte ületamine parema rakendamise ja jõustamise abil.
raportöör. - (FR) Hr juhataja, volinik, daamid ja härrad, see on omaalgatuslik raport, mille soovitas koostada meie fraktsioon ning mida pärast mitu kuud kestnud tööd toetab väga suur osa siseturu- ja tarbijakaitsekomisjonist. Saan seda ulatuslikku toetust ainult tervitada, sest kui parlamendi täiskogu raporti kinnitab, saame täielikult osaleda komisjoni poolt tehtavas töös 21. sajandi ühtse turu strateegiat käsitleva teatise koostamisel järgmiseks sügiseks ja seda tööd täies ulatuses mõjutada.
Siseturg on olnud Euroopa Liidu peamine saavutus rohkem kui 50 aasta jooksul. See on Euroopa integratsiooni ja nüüd ka Lissaboni strateegia keskpunkt. Turg on siiski ka pidevalt arenev protsess ja me peame sellele lähenema eelkõige poliitilisest vaatenurgast. See on minu arvates selle raporti kõige suurem omapära, mida ma teile tutvustan.
Euroopa läbib praegu väga ebakindlat ajajärku ja oluline on mõista, et ühtset turgu ei saa arendada, kui üldsus suhtub sellesse laialt levinud skeptitsismiga ja isegi vaenulikkusega, pidades ühtset turgu ja konkurentsipoliitikat paljude sotsiaalsete probleemide algpõhjuseks, mis meie kodanikele on osaks saanud.
Seetõttu peab igasugune siseturu strateegia olema suunatud usaldamatuse ja vaenulikkuse muutmisest usalduseks siseturu vastu, ühelt poolt tähelepanu juhtimisega selle eelistele ja teiselt poolt püüdes samal ajal saavutada avatuse ja konkurentsi ning sotsiaalse ühtekuuluvuse eesmärki, mis sisaldab erinevaid komponente: keskkond, tööhõive, kultuur, sotsiaalselt kaitsetute rühmade kaasatus.
Oleme püüdnud oma raportis seda tasakaalu saavutada ja ma arvan, et põhjuseks, miks see on saanud nii laialdase toetuse, on olnud selle suur edu. See on peamine soovitus, mille tahame komisjonile anda: siseturgu ei saa laiendada ja arendada, kui meie kaaskodanikud seda poliitikat ei toeta.
Seetõttu oleme soovitanud kolme lähenemisviisi: usalduse taastamist, koormuse vähendamist ja lõpuks meie siseturu poliitika asetamist rahvusvahelisse konteksti. Sellepärast olemegi rõhutanud kõiki aspekte, nagu keskkond ja tarbijakaitse, mis mõjutavad meie kaaskodanike elukvaliteeti. Oleme palunud riikide parlamente, et nad selles valdkonnas meie töös rohkem osaleksid, et nad paremini mõistaksid ühtse turu eeliseid.
Üks oluline muudatusettepanek, mille ma tegin ja mis peaks minu arvates saavutama üldise heakskiidu, on muudetud muudatusettepanek 12. Me palume selle muudatusettepanekuga, mis põhineb Euroopa Ülemkogu 21. juuni järeldustel valitsustevahelisele konverentsile antava mandaadi kohta kavatsusega lisada uude muudetud lepingusse lõige avalike teenuste kohta, komisjonil selgitada seisukohta avalike teenuste, üldhuviteenuste ja üldist majandushuvi pakkuvate teenuste (SGI ja SGEI) osas, sest usume, et nendel teenustel on väga tähtis osa eduka siseturu rajamisel, mis pälvib avalikkuse toetuse. Me mõistsime seda juba siis, kui arutasime direktiivi teenuste kohta siseturul.
Me rõhutasime tugevalt ka VKEde ja sotsiaalselt kaitsetute, eriti puuetega inimeste teemat. Täheldasime seoses tarbimisõiguse arenguga, et piiriülene tarbimine on väga väike, umbes 6%, mis on ilmselt liiga madal. Loomulikult hõlmame siseturu poliitika kujundamisel energiapoliitika ja globaalse soojenemise vastu võetavad meetmed, samuti võrgutööstuste avanemise. Üks peamisi - ja vastuolulisi- ettepanekuid on viia siseturu test sisse igasse uude õigusakti.
See on kõik, mida ma tahtsin oma lühikeses sõnavõtus öelda. Kui me suudame selle poliitika arendamisel edukalt ühendada siseturule omase tugevuse ning tootjate ja tarbijate panused, siis arvan, et sellest saab tõeline tõuge jõukuse, tööhõive ja Euroopa sotsiaalmudeli säilitamiseks, mis samal ajal annab Euroopale maailmas tugeva majandusliku positsiooni.
majandus- ja rahanduskomisjoni arvamuse koostaja. - (FR) Hr juhataja, volinik, minu ülesanne on esitada majandus- ja rahanduskomisjoni arvamus ja seekord, kui võin nii öelda, teen seda naudinguga. Meie valitud arvamuse koostaja otsustas raportit oma nimel mitte esitada, sest ta ei nõustunud asjaoluga, et majandus- ja rahanduskomisjonis toimunud hääletuse tulemusel asetati rõhk ühtlase siseturu maksutingimustele. Otse öeldes arvab majandus- ja rahanduskomisjon, et siseturu ladusaks toimimiseks peaks komisjon välja töötama teatud algatused maksudega seotud moonutuste vältimiseks. Saan majandus- ja rahanduskomisjoni väljendatud seisukohta ainult heaks kiita.
On veel kaks teemat, mida minu arvates tuleks täna rõhutada. Esimene on konkurentsipoliitika toimimine. Hiljutised sündmused, eriti reitinguagentuuridega seotud, on meile jälle näidanud, et ühtne turg vajab ranget konkurentsipoliitikat, mida kohaldatakse turu kõikide sektorite suhtes.
Teine aspekt, mida raportöör mainis, on rahvusvaheline mõõde ja Euroopa Liidu suutlikkus tagada siseturu toimimine ja muuta see rahvusvahelise standardimise liikumapanevaks jõuks. Tänapäeval kehtib see isegi rohkem finantsturgude kohta ja ma loodan, et komisjon suudab ka siin haarata initsiatiivi rahvusvahelise standardimise ettepanekute tegemiseks, mida me vajame järelevalve osas edasiliikumiseks.
komisjoni liige. - Hr juhataja, austatud parlamendiliikmed, sellest alates, kui komisjon avaldas veebruaris oma vahearuande, on meie vahel toimunud mitu väga tulemuslikku arutelu ühtse turu läbivaatamise kohta. Nüüd liigub töö kõrgemale tasandile, kui komisjon loodab selle tulemused avaldada oma novembri järeldustes.
Ma tahaksin tänada siseturu- ja tarbijakaitsekomisjoni liikmeid, eriti raportööri Jacques Touboni muljetavaldava soovituste ja ettepanekute paketi koostamise eest. Veel tahaksin tänada majandus- ja rahanduskomisjoni liikmeid nende selge ja konstruktiivse panuse eest raportisse. Komisjon on tänulik ka fraktsioonidele, kes on teinud tihedat koostööd ning avaldanud kvaliteetseid poliitilisi dokumente. Nagu kõigi heade raportite puhul, nii märgin ka siin, et mõningate küsimuste osas meie arvamused või rõhuasetused erinevad.
Tuletagem lühidalt meelde, mis on kaalul. Ühtne turg on kodu 500 miljonile kodanikule ja enam kui 20 miljonile ettevõttele. Alates selle loomisest 1992. aastal on ühtne turg suurendanud ELi majanduskasvu üle 2% ja loodud on peaaegu kolm miljonit uut töökohta. Euroopa majanduslik heaolu ja selle välismõju on suurepärased saavutused. Nende järjepidevuse tagamiseks peame ühtse turu arendamisega edasi liikuma. Oleks viga ükskõik mida sellest enesestmõistetavaks pidada. Me peame toetama Euroopa konkurentsieelist Euroopa ettevõtjate ja eriti selle kodanike jaoks. Me ei saa ülal hoida avalikke tervishoiu-, haridus- ja sotsiaalhooldusteenuseid pakkuvat Euroopat ilma kindlal alusel oleva majanduseta. Siinkohal lubage mul välja öelda meie keskne teema: vajadus meie kõigi - komisjoni, Euroopa Parlamendi ja liikmesriikide - poolt näidata üles juhtimisoskust ja julgust reformide elluviimisel.
Ühtse turu läbivaatamine on oluline osa selle komisjoni jõupingutustest anda Euroopale konkreetseid tulemusi ja saavutada kodanike jaoks loodud tegevuskava eesmärgid. Suured väljakutsed ühtsel turul püsivad. Lubage mul tuua mõned näited.
Postiteenuste puhul liigume viimase paketi vastuvõtmise suunas, et turg täielikult avada. Energiapoliitika valdkonnas esitleb volinik Piebalgs lühidalt ettepanekuid ühtse Euroopa energiaturu ülesehitamiseks. Volinik Kuneva juhib Euroopa tarbijakaitseõiguse laiaulatuslikku läbivaatamist. Komisjon teeb teie ja liikmesriikidega koostööd, et luua Euroopa patendisüsteem.
Ühtse turu iga reform eraldi on tähtis, kuid koos nende tähtsus suureneb veelgi. Tänane ühtne turg - see tohutult suur, dünaamiline ja avatud turg - on kõikide nende raskete reformide, kõikide nende raskete otsuste tulemus, mida me teinud oleme.
Lühidalt öeldes on ühtse turu jätkuva edu - selle potentsiaali tõsta Euroopa kodanike elatustaset ja sotsiaaltingimusi - seisukohalt vajalik, et me näitaksime üles juhtimisoskust ning julgust teha väga reaalseid ja sageli raskeid poliitilisi valikuid, mis meie ees täna seisavad.
Kuid lubage mul tulla tagasi läbivaatuse enda juurde ja esile tõsta mõned tähelepanuväärseimad punktid: esiteks selle kohta, kuidas me töötame - kuidas me loome ühtse turu poliitikat - ja teiseks meie jagatud poliitiliste prioriteetide kohta.
Mis puutub meie tööviisidesse, siis teame me kõik - ja teie raporti projekt teeb selle selgeks -, et peame tugevdama koostööd ja omanditunnet ühtse turu vastu. Nii on Euroopa Parlamendi üleskutse tugevdada koostöövõrgustikke muusika minu kõrvadele.
Ühtne turg on ühisettevõtmine ja selle saavutamiseks tuleb meil kõigil ühiselt tööd teha, pidades seejuures alati silmas kodanike vajadusi. See tähendab toetumist sellistele edukatele projektidele nagu SOLVIT ning kodanikele parema abi pakkumist piiriüleste probleemide lahendamisel, millega nad kokku puutuvad. See tähendab ka edasiliikumist uute vahenditega, nagu ühtse turu teabevõrk (siseturu infosüsteem), et tugevdada liikmesriikide vahelist koostööd. Ma usun kindlalt - nagu ka teie -, et tihe partnerlus on meie edu võti.
Lubage mul avaldada heameelt teie raportis esitatud huvitava ettepaneku üle - idee üle viia läbi siseturu test kõikide uute meetmete suhtes. Tegemist on elemendiga, mis on kindlalt olemas meie parema õigusloome mehhanismides ja mille tähtsust ei saa alahinnata. Kui me leiame, et uued ettepanekud takistavad tegelikult inimeste, kaupade, teenuste ja kapitali voolu - ja seeläbi ohustavad ühtset turgu -, siis peame seda tunnistama ja küsima endilt, kas me ei peaks muutma suunda, enne kui keegi kahju saab.
Nüüd lubage mul edasi liikuda meie ühtse turu jagatud poliitiliste prioriteetide juurde. Oma vahearuandes kevadisele Euroopa Ülemkogule tõstis komisjon esile mitmeid suundi tulevase ühtse turu jaoks. Näited valisin välja valdkondadest, mida ma tunnen kõige paremini.
Teie raportis osutatakse õigustatult jaefinantsteenustele kui valdkonnale, kus ühtset turgu võiks edasi arendada. Olen veendunud, et Euroopa saab aidata kodanikel sõlmida üleüldiselt paremaid tehinguid: seoses hüpoteeklaenude, kindlustuse, maksekaartide, pangakontode ja muu sellisega.
19. septembril võõrustab komisjon Brüsselis arutelu eesmärgiga rohkem teada saada kõikide sidusrühmade prioriteetidest. Kutsun kõiki huvilisi sellest osa võtma.
Tahaksin arutellu sisse tuua ka ühe uue teema, millel peaks ühtse turu läbivaatamises olema oluline koht - e-valitsemine. Kõik liikmesriigid osutavad järjest enam teenuseid elektrooniliselt, vähendades nii kulusid ja muutes teenustele juurdepääsu kodanike jaoks lihtsamaks. Kuid koos uute võimalusega on esile kerkinud ka väljakutsed, millele meil tuleb vastu astuda.
Toon teile paar näidet. Esiteks elektrooniliste hangete kohta. Me peame tagama, et riigiasutused ei looks uute tehnoloogiate ja julgeolekunormide kasutuselevõtmisel puhtalt riiklikke elektrooniliste hangete turgusid. Sarnaselt - valmistudes teenuste direktiivi rakendamiseks - peavad liikmesriikides olema ühtsed süsteemid, et tagada turvaline teabevahetus.
Järgmine päevakorrapunkt on suuliselt vastatav küsimus, mille on õiguskomisjoni nimel komisjonile esitanud Giuseppe Gargani ja mille teemaks on Euroopa osaühingu põhikiri ja neljateistkümnes äriühinguõiguse direktiiv - õigusloomemenetluse hetkeseis - B6-0137/0000).
kirjanik. - (IT) Hr juhataja, volinik, daamid ja härrad, selle küsimuse arutelu on nii institutsionaalses kui ka poliitilises mõttes väga oluline, võttes arvesse, et sellel on märkimisväärne poliitiline ja institutsionaalne tähendus.
Ma tahaksin väga selgelt öelda, ja ma vastutan oma sõnade eest, et Euroopa Komisjon on Euroopa Parlamendi ees tõsiselt läbi kukkunud, sest ta ei ole suutnud vastata parlamendi ametlikele päringutele ja ei ole suutnud esitada õigusloomega seotud ettepanekut Euroopa osaühingute ja suurettevõtete peakontori asukoha muutmise kohta.
Õigusloomega seotud ettepaneku esitamist äriühingu põhikirja kohta nõuti ametlikult 2007. aasta veebruaris EÜ asutamislepingu artikli 192 alusel ja - mida ma tahaksin rõhutada ja paluksin volinikku kuulata, sest see on väga oluline suuliselt vastatav küsimus, Hr juhataja, millele tuleb vastata - pärast põhjalikku arutelu ja läbivaatamist koos kvalifitseeritud ja esinduslike ekspertidega, kes näitasid meile, kui vajalik selline õigusakt on ja kui kasulik see oleks väikeettevõtete toetamiseks, kes soovivad siseturul tulemuslikult tegutseda.
See oli komisjoni kohustus, volinik, viivitamata algatada menetlus õigusloomega seotud ettepaneku vastuvõtmiseks, alustades mõju hindamisest. Veel enam, komisjonil oli juba olemas 2005. aasta detsembris läbi viidud teostatavusuuring, kuid ta ei teinud midagi ja viitis selle asemel aega, kuni alustas juulis konsultatsiooni Euroopa osaühingut käsitleva õigusloome vajaduse kohta - jällegi üksnes võimaluste aruteluna - nagu poleks parlament Euroopa Liidu kui terviku valitud esindajana saanud esitada õigustatud päringut materiaalõiguse akti kohta.
Ma ei hakka Euroopa õigustikku üksikasjalikult analüüsima, sest Klaus Lehne, õiguskomisjoni üks peamisi eksperte ja selle valdkonna juhtivaid autoriteete, selgitab lühidalt küsimuse õiguslikke aspekte. Ma tahaksin vaadelda probleemi sügavuti ja tuletada volinikule meelde, et ta saaks kõike, mida ma ütlen, põhjalikumalt kaaluda, suhteid, mis valitsevad institutsioonide vahel ja millel peab põhinema komisjoni ja parlamendi vajalik koostöö.
Minu arvates, volinik, olete teie isiklikult näidanud parlamendi suhtes üles vastutulematust, te olete parlamenti üleolevalt suhtunud. Te olete eiranud parlamendi järelepärimist, mis kiideti heaks artikli 192 alusel, ja eelkõige paremat õigusloomet käsitlevat institutsioonidevahelist kokkulepet, ja on esinenud palju tegematajätmisi - ma olen olnud selle komisjoni esimees ja tean väga hästi, kui palju küsimusi ootab lahendamist - vaatamata sellele, et komisjon kohustus ametlikult päringut mitte ainult arvesse võtma, vaid ka parlamendi komisjonidele kiirelt ja asjakohaselt vastama. Seda aga pole üldsegi tehtud!
Suutmatus neid kohustusi täita tõstatab küsimuse komisjoni aruandekohustuse kohta Euroopa Parlamendi ees, mille määratlemine õigusena ei tekita mulle vähimatki raskust. Äriühinguõiguse konverentsil, mille Saksamaa korraldas oma eesistumise ajal, ütles hr Lehne õigesti, et Euroopa Komisjon tuleks kaevata oma kohustuste täitmatajätmise eest Euroopa Kohtusse.
Parlament, ja ma ütlen seda väga selgelt, peaks olema teadlik sellest, et komisjon on oma kodulehel juba kinnitanud, et 1997. ja 2002. aastal läbi viidud konsultatsioonid näitasid ettevõtjatepoolse kõrgetasemelise ja konkreetse nõudluse olemasolu. Komisjon teab seetõttu, kui oluline see teema on, ja on teadlik, et tal on ülesanne ja kohustus vastata parlamendi järelepärimistele.
Sellest oli veel vähe, et komisjon ei suutnud õigusloomega seotud ettepanekut heaks kiita, Berliini konverentsil läks volinik isegi nii kaugele, et ütles, et seda on vaja täiendavalt arutada, kas ettepanek on kasulik. See viis meid tõesti segadusse, sest nüüd peame kaaluma - nagu volinik ütleb - kas Euroopa Parlamendil on üldse veel võimalust tõhusalt näidata selle õigusloomega seotud ettepaneku põhjendatust.
Direktiiv selles valdkonnas - ma olen lõpetamas - pakuks äriühingutele kindlasti usaldusväärse õigusliku aluse asutamisvabaduse ja teenuste osutamise vabaduse teostamiseks. Ma arvan, et ootame volinikult üksikasjalikku ettepanekut ja ebasoodsa olukorra lahendamist, mitte pikale venivaid kõnelusi Inglismaa, Ühendkuningriigi ja Iirimaa erinevate lobitöö organisatsioonidega. Teenida tuleb mitte üksikute riikide huve, vaid, nagu te hästi teate, volinik, Euroopa huve! Parlament ei ole lobitöö organisatsioon ja me oleme seda nõudmist ja seda vajadust tegelikult ning väga selgelt väljendanud!
komisjoni liige. - Hr juhataja, suuliselt vastatav küsimus, mille hr Gargani õiguskomisjoni nimel esitas, annab mulle võimaluse viia teid kurssi komisjoni viimase seisukohaga 14. äriühinguõiguse direktiivi ja Euroopa osaühingu suhtes.
Nagu teile teada on, algatas siseturu ja teenuste peadirektoraat 20. juulil osana parema õigusliku reguleerimise lähenemisviisist avaliku konsulteerimise Euroopa osaühingu põhikirja kohta. Kõnealuse konsulteerimise eesmärk on koguda sidusrühmade seisukohti sellise põhikirja vajaduse ning selle võimaliku sisu kohta.
Ma tean Euroopa Parlamendi soovi, et komisjon kiirendaks kõnealust protsessi. Siiski peame me tegema vajalikke ettevalmistustöid. Peamise osa sellest moodustab konsulteerimine sidusrühmadega erinevate võimalike regulatiivsete võimaluste üle - st üldisem, kuid vähem paindlikum põhikiri või siis põhikiri, mis annab kasutajatele rohkem vabadust, kuid toob kaasa Euroopa osaühingu struktuuride mitmekesisuse kogu Euroopa Liidus. Me peame ära kuulama sidusrühmade arvamused selle kohta, milline valikuvariant on ettevõtjate jaoks kõige atraktiivsem. Seda parem õiguslik reguleerimine tähendabki.
2005. aasta lõpus läbi viidud teostatavusuuring pakkus praeguse olukorra küllaltki üldist hinnangut ega andnud selget vastust parima poliitilise valiku ega Euroopa osaühingu põhikirja võimalike elementide kohta. Seepärast vajame me põhjalikumat analüüsi. Antud uuring annab aga loomulikult meie tööle hea taustmaterjali. Samuti tõi meile kasu Euroopa Parlamendi raport Euroopa osaühingu põhikirja kohta ja tema soovitused sellise põhikirja võimaliku sisu kohta.
Mis puudutab ettepanekut võtta vastu 14. äriühinguõiguse direktiiv, siis ei ole ettevalmistav töö kõnealuses küsimuses olnud lõplik. Parema õigusloome ja mõju hindamise poliitika põhimõtete kohaselt peame enne algatuse elluviimist näitama, et sellel on selge majanduslik kasu. Peatselt peaks mul olema võimalik teha kõnealusel teemal konkreetsem avaldus seoses sellise ettepaneku lisandväärtusega.
Peame tõsiselt järele mõtlema, enne kui teeme sellise ettepaneku, mis ausalt öeldes võib osutuda vastukäivaks. Nagu parlamendiliikmed teavad, ei karda ma olla vastukäiv, kuid pean olema veendunud, et sellisest algatusest tulenev võimalik kasu Euroopa Liidule väärib õigusloomega seotud ettepaneku esitamist.
Tegemist ei ole edasilükkamise, vaid usuga, et kvaliteetse töö saavutamiseks tuleb kõigepealt korralikult läbi viia ettevalmistav töö. Järgneva paari kuu jooksul annan parlamendiliikmetele teada, kuidas ma kavatsen kõnealuste oluliste teemade osas edasi liikuda.
PPE-DE fraktsiooni nimel. - (DE) Hr juhataja, volinik, daamid ja härrad, kõige esmalt pean ütlema, et olen väga rahul, et volinik McCreevy ei lükanud oma vastuses suuliselt vastatavale küsimusele tagasi Euroopa Parlamendi ettepanekuid. Viimaste aastate jooksul on Euroopa osaühingu üle toimunud nii palju arutelusid ja konsulteerimisi, et ma ei saa aru, miks me peame korraldama kolmanda, neljanda, viienda ja võib-olla isegi kuuenda või veel rohkem arutelusid. Asi on lõpetatud. Me tegime esialgse ettepanek komisjoni tegevuskavasse. See kiideti heaks läbivaadatud tegevuskavas enamiku osalejate poolt. Aruteludel parlamendis jõuti ühemõttelise tulemuseni. Parlamendi otsused poleks saanud selgemad olla ja selle põhjal ma ei saa edaspidi nõustuda mitte ühegi viivitusega.
Eksperdid on üldiselt ühel meelel selles, et direktiivi sätetes on õiguslik lünk registreeritud asukoha piiriüleseks muutmiseks. Euroopa Liit pakub kapitali liikumise vabadust - st võimalust viia oma vara või kapital teise asukohta - aga kui minu varaks on ettevõte, pole mul praegu valikut, sest ma ei saa vabalt otsustada, kus mu ettevõte asub või kuhu seda Euroopa Liidu piires ümber paigutada. See on väga selge õiguslik lünk. Komisjon teatas kavatsusest kõrvaldada see lünk oma iga-aastases õigusloomekavas. Praegu on meil tekkinud olukord, kus Euroopa Kohus arendab selles valdkonnas pretsedendiõigust ja kaldub liikuma Metsiku Lääne stiilis eeskirjade kaotamise suunas sel lihtsal põhjusel, et seadusandja on inertne; ta ei tee midagi, et korraldada valdkonda, mida pole piisavalt ühtlustatud. On viimane aeg, et seadusandja tegutseks, selle asemel et anda vastutus üle Euroopa Kohtule.
Viimane märkus: Euroopa Komisjoni algatusõiguse monopol ei eksisteeri õiguslikus vaakumis. Nagu iga monopoli, tuleb ka seda vaadelda teatud taustal ja antud juhul tuleneb taust asutamislepingust ja institutsioonidevahelistest kokkulepetest. Kooskõlas nende dokumentidega on nii nõukogul kui ka Euroopa Parlamendil kaudne algatusõigus. Komisjonil on institutsioonidevahelistest kokkulepetest tulenev kohustus nende ettepanekutele reageerida. Et see on nii, siis soovin kindlalt selgitada, et kui komisjon ei suuda selle teema osas ette nähtud aja jooksul sisulist vastust anda, siis ma teen õiguskomisjonile ettepaneku kaevata komisjon tegevusetuse pärast Euroopa kohtusse.
fraktsiooni PSE nimel. - Hr juhataja, ma tervitan voliniku märkusi, eriti seetõttu, et parema õigusloome põhimõtete järgimine nõuab õigusakti väljatöötamiseks selgelt seadusandjate ja nende inimeste meeskonnakoostööd, keda õigustik mõjutab. Kiidan heaks ka selle, et talle on selge, et majanduslikud eesmärgid peavad olema seatud ja et need peavad kajastama turu vajadusi.
Tutvudes komisjoni oma kokkuvõttega äriühinguõigust käsitleva konsultatsiooni tulemustest, märkan, et vähem kui pool vastajatest nõuab Euroopa osaühingu põhikirja vastuvõtmist. See näib pisut kummaline, arvestades teatud väiteid, mida me enne kuulsime, nii et võib-olla ta saaks selgitada, mida need vastused endast täpselt kujutasid. Ma märgin samuti, et suurem hulk inimesi tahtsid pigem olemasoleva äriühinguõiguse kodifitseerimist ja konsolideerimist kui mingit kaugemaleulatuvat tegevust. Ilmselt läheb tal olukorra tasakaalustamine päris raskeks.
Mida ma teada tahan, on see: kui suures osas oleme praeguseks kindlaks määranud selge vajaduse Euroopa tasandi õigusaktide järele vastukaaluks riigisisesele õigusele? Kahtlustan, et teatud juhtudel tuleb surve nendelt, kelle riigisisene õigus on väga keeruline ja kes tahavad, et Euroopa õigus seda lihtsustaks. Siiski, meie probleem on see, et Euroopa õigus on riigisisesest õigusest kõrgemal, ja me avastame sageli, et see muudab elu palju keerulisemaks. Kindlasti on selle tegevuse kogu eesmärk lihtsustamine ja selgitamine.
fraktsiooni ALDE nimel. - Hr juhataja, kui ma veebruaris viimati sellel teemal rääkisin, juhtisin voliniku tähelepanu asjaolule, et mulle ei meeldi kõik soovitused parlamendi raportis, nagu näiteks kapitali suurus, sest mulle tundus, et see muudaks iga põhikirja, mis järgib neid ettekirjutusi, suuremate ettevõtete jaoks soodsalt diskrimineerivaks. Seetõttu tervitan asjaolu, et volinik õhutas oma kõige viimase konsulteerimise käigus VKEsid vastama.
Siiski peame kõik ennetavalt neid vastuseid otsima, rõhutades pigem väikest kui keskmist. Kavatsen seda kindlasti teha oma piirkonnas ja mul on hea meel öelda, et Ühendkuningriigis on ka teisi organisatsioone, kes toimivad samuti, seetõttu tervitan jõupingutusi tingimuste kohandamiseks väikeettevõtete vajadustega. Seda eriti seetõttu, et sageli puuduvad andmed just väikeste ettevõtete kohta, kusjuures samal ajal me tõdeme valmilt, et just nendel ettevõtjatel ei ole vahendeid erinevate õigusaktide ja eeskirjade nõuete täitmiseks ja seetõttu on vähemalt teoreetiliselt tegemist nendega, kellele tahame põhikirjaga kõige rohkem kasu tuua.
Minu arvates on täiskogu teinud mõned ettepanekud, mis muudaksid põhikirja nii, et see ei sobiks väga väikestele ettevõtetele, nii et probleem on olemas. Minu sõnum on hoida see muus osas lihtne, vähemalt väikeste ettevõtete jaoks, muidu on see lihtsalt tegemata jäänud muudatusi varjav viigileht.
(FR) Hr juhataja, volinik, daamid ja härrad, ettevõtete konkurentsivõime ja siseturu tõhusus nõuavad ka asjakohast ja kaasaegset ettevõtete põhikirja. Teatud edasiminek on toimunud suurte ettevõtete jaoks Euroopa osaühingu põhikirja käsitleva määruse vastuvõtmisega 8. oktoobril 2001. 2004. aastal avas Euroopa Komisjon arutelu Euroopa äriühingu uue vormi kohta, mis on kavandatud eelkõige väikeste ja keskmise suurusega ettevõtete jaoks: Euroopa osaühing.
Seda algatust tervitati väga soojalt kõigi poolt, kes olid seda oodanud viimased 30 aastat - jah, 30 aastat. Komisjoni poolt läbi viidud põhikirja teostatavusuuringu tulemused esitati 2005. aasta detsembris. Need näitasid selgelt, et suurem hulk küsitletud ettevõtjatest tahtsid kõnealust põhikirja peamiselt kahel põhjusel. Esiteks, et Euroopa põhikirja kasutuselevõtmise eeliseks on takistuste kõrvaldamine VKEde asutamise ja liikumise teelt Euroopa Liidus. Teiseks, et see võimaldaks Euroopa märgise loomist VKEdele, eriti uutes liikmesriikides.
komisjoni liige. - Hr juhataja, ma tegelen selle toimikuga oma kolleegi, konkurentsivoliniku proua Kroesi nimel.
Komisjon ei püüa Gdanski laevatehast sulgeda. Gdanski laevatehas on mänginud Euroopa ajaloos ning võitluses vabaduse ja taasühendatud Euroopa eest eluliselt tähtsat osa. Me soovime, et tehas võtaks ette tõelised kaugeleulatuvad ümberkorraldused, et muutuda edukaks ettevõtteks, mis suudaks omal jõul konkureerida ELi ja maailma laevaehitusturgudel.
Viimastel aastakümnetel on ümberkorraldused toimunud kogu Euroopa laevaehitustööstuses. Komisjon teab väga hästi, et paljude tehaste ja piirkondade jaoks on see olnud raske protsess. Paljud laevatehased suleti ja laevaehituse mahtu tuli vähendada. Seal, kus riik andis ümberkorraldusteks riigiabi, pidi komisjon kooskõlas asutamislepingu sätetega vastutama selle eest, et Euroopa Liidus ei tekiks moonutusi laevaehitajatele ühesuguste tegutsemistingimuste tagamisel.
Komisjonil on praegu samasugune kohustus Gdanski juhtumi puhul sekkuda. Tingimused, mille korral riigiabi andmine raskustesse sattunud ettevõttele on asutamislepinguga kooskõlas, on selgelt ära toodud ühenduse suunistes raskustes olevate ettevõtete päästmiseks ja ümberkorraldamiseks antava riigiabi kohta.
Gdanski laevatehase nõuetekohast ümberkorraldamist on paljude aastate vältel edasi lükatud; avalikku raha ei kasutatud elujõuliste töökohtade loomiseks, vaid ettevõtte hingeshoidmiseks, mille eksistents oleks normaalsete turutingimuste korral lõppenud.
Komisjonil taotleb siinkohal korraga kolme eesmärki. Esiteks tuleb tagada, et ümberkorraldused kindlustaksid Gdanski laevatehase pikaajalise elujõulisuse. See võib tähendada tehase kõigi tööde mahu vähendamist, kuid viib aja jooksul väiksema, kuid tõhusama laevatehase tekkimisele, mis suudab omal jõul hakkama saada.
Teiseks tuleb tehase tootmismahtu vähendada, et piirata ühesuguste tegutsemistingimuste moonutusi ja Euroopa konkurentide kahjustamist, mida põhjustaks riigi sekkumine. Samuti tuleb märkimisväärne panus ümberkorraldamiskavasse teha oma ressurssidest, kaasa arvatud varade müük, mis ei ole laevatehase ellujäämiseks olulised, või välisrahastamisest turutingimustel.
Kolmandaks tuleb tagada võrdne kohtlemine. Teiste riikide laevatehased on pidanud, samuti nagu teised Poola laevatehased, oluliselt vähendama oma tegevusmahtu. Gdanski laevatehas ei saa olla erand.
Teiste liikmesriikide puhul on kasutatud struktuurifonde ja muud ELi abi, et raskel üleminekuperioodil toime tulla ja mõjutatud piirkondi toetada. Me oleme seda võimalust Poola ametivõimudele korduvalt meelde tuletanud.
Komisjon on olnud ja on ka edaspidi tihedas ja konstruktiivses dialoogis Poola ametivõimudega, et otsida lahendust, mille puhul täidetaks riigiabi andmise tingimusi ja riigiabi osutamist saaks heaks kiita. See protsess jätkub.
Gdanski laevatehas on väärt elujõulist tulevikku, leides uue ja jätkusuutliku positsiooni ELi konkurentsivõimelises laevaehitustööstuses.
fraktsiooni PPE-DE nimel. - (PL) Hr juhataja, Gdanskist pärit Euroopa Parlamendi liikmena tunnen, et mul on kahekordne vastutus: esiteks 3 000 töökoha ja asutuse saatuse eest, millel on Poolas sümboli staatus, ja teiseks mõistliku majanduse põhimõtete järgimise tagamise eest, millel põhineb Euroopa Ühendus ja mis on toonud jõukuse miljonitele Euroopa elanikele. Seetõttu ma usun, et tänane arutelu ei kujune poliitiliseks demonstratsiooniks. Gdanski laevatehas on seotud liiga palju poliitikaga. Siiani on seda poliitilises mõttes liialt ära kasutatud. Ma usun, et see on samm parima võimaliku lahenduse leidmise suunas.
Ma usun ka, et sellised kavatsused on olnud parlamendi vasakradikaalide motiiviks, kes seda arutelu nõudsid, kuid tahaksin rõhutada, et nemad ei ole sotsiaalse õnne süsteemi otsivad idealistid, vaid tegeliku sotsialismi praktiseerijad, keda Poolas tuntakse postkommunistidena, kes on Gdanski laevatehase poliitilise kättemaksuaktina kahel korral sulgenud, kahjustades niimoodi selle majanduslikku usaldusväärsust ja luues ühe praeguste probleemide allikatest.
Ma olin 1980. aasta augustis liikumise Solidaarsus, millest hiljem sai 10 miljonit inimest ühendanud liikumine, sünnitanud kollektiivse vaimustuse tunnistaja ja tagasihoidlik osaleja. Ma tean, et praeguse laevatehase 3 000 töötaja seas on inimesed, kes sel ajal riskisid oma eluga inimväärikuse, inimõiguste ja teiste väärtuste nimel, mis kuuluvad Euroopa Liidu standardite hulka. Nad tegid seda julgelt, aga ka arukalt, ilma vägivalda kasutamata. Järelikult võib see lähenemisviis, mis jättis kõrvale vägivalla kui terrori vahendi kasutamise, teenida meid kahekümne esimese sajandi teejuhina.
Loomulikult meeldiks mulle, kui suured töötajate keskused, laevatehased, kaevandused ja terasetehased, mis moodustasid Solidaarsuse peamised tugipunktid, näitaksid laevatehase juhtumi puhul üles oluliselt suuremat toetust kui eraldatud kaugelviibijate hääled välismaal, ja mulle meeldiks, kui nendest keskustest saaks nüüd vabaturu majandusedu eeskuju. Siiski, seda on lühikese aja jooksul väga raske, isegi võimatu saavutada, nagu võib näha Lääne-Euroopa suurte rasketööstuse keskuste kogemusest, millel kulus aastakümneid, et majanduses täispööre teha. See on iseloomulik eelkõige laevaehitussektorile, millele pakuvad konkurentsi Kaug-Ida, Korea, Hiina ja Vietnam, kus on madalad tööjõukulud, eelkõige aga on otsustavaks teguriks riigi sekkumine erinevates avalikes ja varjatud vormides.
Ma tahaksin, et ka Euroopa Komisjon mõistaks, kui keeruline on olukord, sest kui seda ei võeta arvesse, võtab maad masendus ja meie riigis hakkab juuri ajama poliitiline populism. Ma mõistan laevatehase töötajate frustratsiooni, kes aduvad, mida nad on väärt ajaloolises mõttes, ja kes on nende enda sõnul silmitsi hingetu bürokraatiaga. Masendust on tunda ka Euroopa Komisjoni poolt, kes tegeleb erakordselt südika ja tõrksa asutusega, mis lööks paljudel võimukandjatel nina veriseks. Ma tean, et selle laevatehase töötajaid ei peaks karistama üsnagi kohatu või lihtsalt kohmaka viisi eest, kuidas praegune valitsus on asju korraldanud. Ma tean ka, et kokkulepete aluseks peab olema pikaajaline nägemus ja mitte kiiruga kokku klopsitud plaanid. Pikaajaline nägemus tähendab investorit, kes toob laevatehasesse kaasaegse tehnoloogia, mis asendaks ajast maha jäänud probleeme tekitavad ellingud. Ja ma usun, et tänane arutelu on samm täpselt selles suunas.
fraktsiooni PSE nimel. - (PL) Hr juhataja, see on igati sobiv, et me arutame Gdanski laevatehase küsimust. Nimetan kahte märkimisväärset fakti: esimene on 30. augusti 1980. aasta Szczecini kokkuleppe ja 31. augusti 1980. aasta Gdanski kokkuleppe allkirjastamise aastapäev ning teine väga tähelepanuväärne asjaolu on Gdanski laevatehase praegune rahaline olukord.
Gdanski laevatehas on Poola ajalooliste muutuste ja samuti Euroopas ja rahvusvahelisel tasandil toimunud tähtsamate muutuste sümbol. Kõik algas just sealt. Just Gdanski laevatehasesse kogunesid 1980. aastatel vaba maailma juhid, et innustada sihikindlalt võitlust jätkama. Just seal võitlesid inimesed inimõiguste, sõnavabaduse, vabade ametiühingute, inimväärikuse ja tookordse Euroopa Majandusühenduse põhimõtete vaimus toimuva arengu eest.
Seetõttu on see ka elav monument, mille üle peaksime uhked olema, kuid see on ka laevatehas - võib-olla on see praegu eelkõige laevu ehitav ettevõte. Laevatehase töötajad meenutasid meile seda tõsiasja nädal tagasi Brüsselis. Nad ei rääkinud oma ajaloolisest osast, vaid majandusprobleemidest, oma elust ja tööst. Laevaehitus on globaalne tööstusharu. Laevu saab lihtsalt osta Aasiast ja neid ei pea tingimata ostma Euroopast.
Arvestades seda, mida just öeldi, volinik, peaksime konkurentsivõimet puudutavate otsuste puhul keskenduma mitte üksnes niinimetatud ausale konkurentsile ELis. Me vajame globaalset lähenemisviisi, see tähendab, et me peaksime vaatlema Euroopa Liidu laevaehitustööstust globaalse konkurentsivõime keskkonnas ja siis kaaluma kõiki tingimusi, milles tegutsevad Euroopa Liidu laevatehased, kaasa arvatud Gdanski ja Szczecini laevatehas.
ELi turueeskirjad on vastuvõetavad ja heaks kiidetud põhimõttena, kuid nende rakendamise viis ja asjakohane ajakava peavad olema realistlikud ja eelkõige tuleb nendega tegelda konkreetsetes üksustes. Seetõttu võivad esineda teatud kahtlused erastamise kui eesmärgi saavutamise vahendi osas - see tähendab, et erastamine kui eesmärk tuleb saavutada kindlaks tähtajaks. Seetõttu kutsun Poola valitsust üles tegema tihedat koostööd komisjoniga ja laevatehase juhtkonda seda ettevõtet tõhusalt juhtima.
fraktsiooni ALDE nimel. - (PL) Hr juhataja, eelkõige tahaksin öelda, kui rahul ma olen sellega, et Euroopa Parlament seda küsimust täna arutab ja kui väga ma seda algatust tervitan. Ma tahaksin tänada volinik McCreevyt tänase selgituse eest ja öelda, et see on väga tähtis, et me mõtleme Euroopa Liidust kui ühendusest.
Me möödume Euroopa Parlamendi hoonesse sisenedes ühest kujust, skulptuurist, mis kinnitab, et L'Europe a un coeur - Euroopal on süda. Poliitilisse keelde tõlgitult tähistab see Euroopa sotsiaalmudeli tugevust. 27 aastat tagasi alustasid Gdanski laevatehase töötajad võitlust kommunistliku süsteemi vastu ning leiva ja vabaduse eest. Nad tahtsid taastada inimese töö eesmärgipärasuse ja vabastada majanduse riigi monopoli alt. See ajalooline laevatehas seisab nüüd vastamisi Euroopa Komisjoni dramaatilise soovitusega vähendada tootmist kahe kolmandiku võrra ja igal juhul sulgeda kaks ellingut.
Meie arvates tuleks selles olukorras võtta ette järgmised sammud. Esiteks piirduda ühe ellingu sulgemisega ja sellega anda laevatehasele uuesti võimalus kasumit teenida. Teiseks anda laevatehasele aega juhtimise nõuetega vastavusse viimiseks, sest praeguse juhatuse töös on palju puudusi (et tehas hakkaks kasumit tootma ja 3 000 töötajat ei kaotaks oma tööd). Kolmandaks ärge unustage, et Gdanski laevatehas kujutab endast üht tähtsamat Euroopa mälestusmärki ja tõsiasja kinnitust, et sotsiaalne solidaarsus on üks Euroopa Liidu põhiväärtustest.
Siiski ei saa Euroopa institutsioonid seda otsust eirata. Meie tegevuse pragmatism peab käima käsikäes arusaamaga, et ehitame liitu inimeste jaoks ja tänu inimestele. Euroopa tugevus sõltub meie suutlikkusest olla innovatiivsed ja konkurentsivõimelised, kuid ka vastuvõtlikud nõrgemate ja vähem õnnelike saatuse suhtes. Minu arvates on see ka vabaduse helde sõnumi mõte. Ma tahaksin mainida ka ühte oma erilist mälestust Euroopa Liidu riikide eurooplaste kõikidest põlvkondadest, kes kandsid Solidaarsuse märki uhkuse ja lootusega oma revääridel. Neid inimesi on ka selles parlamendis. Niisiis on tegemist põlvkonnaga, kes rajab Euroopa ühtsust ja peaks olema teadlik Gdanski laevatehase ajaloolisest tähendusest.
fraktsiooni UEN nimel. - (PL) Hr juhataja, ma saatsin laevatehase töötajaid nende kohtumiste ajal volinik Kroesi ja volinik Špidlaga. Ma olin nendega kaasas ka siis, kui nad ilmusid Euroopa Komisjoni ette ja palusid Euroopalt abi. Gdanski laevatehas on vabanemas oma rahamuredest ja hakkamas kasumiga töötama. Oleks suur viga, kui tugevad finantspiirangud takistaksid tal nüüd kasumiga töötamast ja edu saavutamast seal töötavate inimeste ja meie ühiste jõupingutuste abil.
Ma tahaksin rõhutada ka ajaloolist aspekti. Me ei oleks nüüd siin kui 27 riiki ühendatud Euroopas, tuumasõja ohust vabas Euroopas, kui poleks olnud liikumist Solidaarsus, mis sündis Gdanski laevatehases. See on midagi, mida igaüks, kaasa arvatud siin istuvad poliitikud peaksid meeles pidama.
Tahaksin ka rõhutada, et nii need, kes on sellel teemal juba rääkinud, ja ma arvan, et ka need, kes teevad seda hiljem, on selle küsimuse osas täielikult üksmeelsed, vaatamata nende poliitilisele erinevusele. Seda tuleb arvesse võtta.
Kolleegid, nagu te näha võite, on saali paigaldatud kaks uut andmeekraani. Need on suuremad ja pakuvad palju rohkem võimalusi kui varem kasutatud monitorid.
See on esimene samm käimasolevas projektis täiskogu menetluste ajal nii parlamendiliikmetele kui ka avalikkusele antava teabe kvaliteedi ja edastamise täiustamiseks.
Konkreetselt ilmub pärast iga nimelist hääletamist ekraanile lühikeseks ajaks täiskogu graafiline kujutis, mis näitab häälte jagunemist parlamendis. See uus funktsioon, mis on tuttav paljude riikide parlamentidele, lihtsalt kajastab andmeid, mis avaldatakse igal juhul üksikasjalikult istungi protokolli juurde kuuluvas lisas "Hääletamise tulemused".
Siiski, seoses parlamendi juhatuse eile õhtul vastu võetud otsusega otsustab esimeeste konverents põhjalikult läbi mõeldult neljapäeval, kas fraktsioonide esimehed soovivad seda funktsiooni tulevikus püsivalt kasutada.
Vahepeal aga konsulteeriti täna hommikul fraktsioonidega ning nad andsid loa kasutada andmeekraani meie hääletamise ajal täna hommikul katse korras.
(IT) Hr juhataja, daamid ja härrad, ma palusin sõna, et rääkida küsimusest, mis on seotud meie tööajaga: asjaolu, et kooliaasta algab juba mitu aastat, ja kahjuks ka järgmisel aastal, ühel ajal meie täiskogu istungiga, tekitab meie parlamendiliikmetele ja paljudele meie ametnikele suuri perekondlikke probleeme. Minu arvates on see küsimus, mida parlament peaks arutama, sest meie laste heaolu, keda vanemad peaksid kooli viima, on parlamendile arutamiseks sobiv teema.
Tänan teid, pr Frassoni, olen kindel, et see on hea mõte, aga te hilinesite istungile, nii et palun minge direktori juurde!
Hr juhataja, ma ei tea, mis reeglite järgi see on, kuid minu hääletamisnimekirja järgi on hääletamisele pandud teine raport - Ayala Sender. Kas me koguneme uuesti kell 12.30 pärast lõunat?
Arutelu ei toimunud ja hääletamine on homme. Tänan teid selle küsimuse eest.
kirjalikult. - (PT) Meile on saabunud Soome Vabariigi algatus, mille eesmärgiks on kehtiva õigustiku analüüsifailide suhtes kohaldatavate eeskirjade kohandamine.
Tegelikult muudab käesoleva aasta aprillis jõustunud 2003. aasta protokoll Europoli konventsiooni III jaotist ja eelkõige osa, mis käsitleb analüüsifailide loomist ja isikuandmete kogumist, töötlemist, kasutamist ja kustutamist kõnealustes analüüsifailides.
Seetõttu on tegemist küll ajutise, kuid vajaliku ja asjakohase meetmega.
Tegelikult kehtib meede piiratud ajavahemikus, sest kõik varasemad õigusaktid tunnistatakse kehtetuks, kui jõustub nõukogu otsus Euroopa Politseiameti loomise kohta.
(DE) Hr juhataja, ma hääletasin selle resolutsiooni poolt, kuid selles on üks punkt, mida ma tahaksin rõhutada - viide Euroopa kaitseüksuse loomisele. Meil Euroopa Parlamendis on kalduvus reageerida erilistele sündmustele viivitamata ettepanekuga asutada uus institutsioon või luua uus ametikoht.
Sel juhul tuleb veel kord täiesti selgelt välja öelda, et vastutust loodusõnnetustele reageerimise eest lihtsalt ei saa ja ei tohi liikmesriikidelt ära võtta: vastupidi, see on esmajärjekorras nende vastutus ja nende pädevus võtta ennetavaid meetmeid ja tagada, et tuletõrjeteenistustel oleks parim võimalik varustus ja väljaõpe, et nad saaksid õnnetustega tõhusalt võidelda. Ainult erandjuhtudel, äärmuslike katastroofide korral on loomulikult võimalik taotleda toetust ja solidaarsust ka Euroopa Liidult, kellel palutakse sekkuda. Esmane vastutus peab siiski jääma liikmesriikidele.
(DE) Hr juhataja, ma hääletasin loodusõnnetusi käsitleva resolutsiooni poolt, sest ikka ja jälle on ilmnenud, et Euroopa ei ole sellistes äärmuslikes olukordades kaitstud ja et ta vajab ELi solidaarsust. Üks asi peab siiski selgeks saama: märgatavalt on vaja parandada koordineerimist ja vältida tuleks olukordade tekkimist, kus ELi liikmesriigid vajavad täiendavat abi kolmandatelt riikidelt sellepärast, et me ei suuda ise vajalikku abi osutada. Liikmesriikide ülesanne on välja arendada paremini korraldatud abistruktuurid, eriti seal, kus kasutatakse vabatahtlikke, näiteks tuletõrjeüksustele parima võimaliku väljaõppe ja varustuse pakkumisega.
Surnud lemmik- ja metsloomade kõrvaldamine on väga suur probleem, mis on vaja lahendada nii kiiresti kui võimalik, et vältida haiguste puhkemisohtu ja vähendada ka keskkonnakahju.
(DE) Hr juhataja, ka mina hääletasin resolutsiooni poolt, kuigi minu arvates ei tohiks neil kohutavatel metsatulekahjudel lasta ELi institutsioone veel suuremaks paisutada. Minu arvates ei ole Euroopa tsiviilkaitse amet ega Euroopa suurõnnetustele kiirreageerimise üksus suutnud Euroopa Liidus toimunud loodusõnnetuste vastu tõhusat kaitset pakkuda. Nad pigem suurendavad bürokraatiat ja kulusid.
Niisiis me vajame hoopis rahvusvahelise koostöö täiustamist, et olla tulevikus juhtuvateks loodusõnnetusteks paremini ette valmistatud, ja me peame oma tuletõrjeteenistuste ja ka laante ja metsade eest nii hästi hoolitsema, et tulevikus lihtsalt ei juhtuks nii laiaulatuslikke õnnetusi.
Hr juhataja, ma pean ütlema, et minu fraktsiooni hääletamisnimekirjas nimetatakse seda loodusõnnetusi käsitlevat resolutsiooni metsatulekahjusid käsitlevaks resolutsiooniks, kuid Euroopas suvel toimunud loodusõnnetused olid tegelikult laiema mõjuga ja ma tahaksin tõstatada küsimuse minu enda piirkonna kohta, kus toimus sajandi kõige tugevam üleujutus. Miljonist inimesest kolmandik jäid rohkem kui nädalaks ilma joogiveeta. 4 000 kodu sai tõsiselt kahjustada ja kümned tuhanded elanikud tuli evakueerida, mis läks ühtekokku maksma 150 miljonit eurot.
Ma loodan, et minu koduriigi valitsus taotleb Euroopa Komisjonilt abi, et minu kodupiirkonna maakond ja linnad ning Suurbritannia teised alad saaksid tõesti kasvõi osalist hüvitust kulude eest, mis paratamatult jääb väga piiratud elanikkonnarühmade kanda.
Hr juhataja, tahtsin vaid korrata seda, mida hr Ford ütles loodusõnnetuste kohta Ühendkuningriigis. Inimesed ilmselt ei tea, kuid 40 000 eluasemena kasutatavat kinnisvara ujutati üle. Üheksasada kooli sai kannatada. Raudtee põhiliinid on siiani suletud. Põllumajanduslik maa sai kannatada, sealhulgas 75% Ühendkuningriigi hernesaagist. Minu enda kodupiirkonnas Yorkshire's ja Humberis said mitmed tuhanded inimesed kannatada ja paljud pole siiani saanud oma elukohtadesse tagasi pöörduda.
Arvestades, et Ühendkuningriigi valitsus on nüüdseks esitanud solidaarsustoetuse taotluse, ootame, et komisjon kiiresti reageeriks sellele avaldusele, kuid samal ajal on vaja, et kõik ELi institutsioonid seaksid kliimamuutused oma peamiseks prioriteediks. Kui lähemate kuude jooksul saabuvad siia täiskogusse tähtsad õigusaktid, siis loodan, et kolleegid peavad meeles sellel suvel toimunud loodusõnnetusi ja tagavad meie panuse pikaajaliseks võitluseks kliimamuutuste vastu, ja ma loodan, et niisuguse ulatusega loodusõnnetusi nagu nägime sellel suvel rohkem enam ei juhtu.
Hr juhataja, ka mina tahan toetada raha taotlemist Euroopa Komisjonilt. Minu kodupiirkond Kagu-Inglismaa kannatas võrdlemisi palju, eriti Oxfordshire ja osaliselt Berkshire, ja minu kolleeg hr Hannan ja mina esitasime Euroopa Komisjonile erakorralise abi taotluse. Seisan siin nüüd selleks, et paluda komisjoni kiirustada raha eraldamisega minu kodupiirkonna, Kagu-Inglismaa olukorra leevendamiseks ja normaalse seisundi taastamiseks.
kirjalikult. - (FR) Sellel suvel toimunud loodusõnnetusi käsitleva resolutsiooni poolt hääletades tahtsin väljendada oma solidaarsust ohvrite perekondadega ja kannatanud piirkondades elavate inimestega. See on ka tänusõnum kõikidele elukutselistele ja vabatahtlikele päästjatele ning kohalikele asutustele, kes aitasid tulekahjudega võidelda ja üleujutuste ohvreid päästa.
Ma usun, et nüüd on tõesti kiiresti vaja kasutusele võtta ühenduse erakorralise abi meetmed, eriti rahalised vahendid, et aidata taastada piirkonnad, mis said tõsist kahju. Meil on vaja taastada ka kannatanud alade tootmispotentsiaal, innustada rohkem töökohti looma ja astuda asjakohaseid samme töökohtade ja teiste sissetulekuallikate kaotusest tingitud sotsiaalsete kulude korvamiseks.
Ma olen siiani mures õnnetuste arvu suurenemise pärast, mille põhjuseks on äärmuslikud ilmastikutingimused, mis ekspertide arvates tulenevad suuremas osas kliimamuutustest, mille kutsuvad esile globaalne soojenemine. Seetõttu palun tungivalt komisjoni astuda samme Kyoto kohustuste täitmise tagamiseks.
kirjalikult. - Ehkki Briti konservatiivid toetavad loodusõnnetusi käsitleva resolutsioon ühist ettepanekut ja hääletavad selle poolt, on meil kahtlused "Euroopa üksuse" (lõige 9) loomise osas, sest me arvame, et nii vältimise kui ka kiirreageerimisega seotud suutlikkus peaks keskenduma liikmesriikide ressurssidele.
kirjalikult. - (PT) Meie arvates on see hea resolutsioon ja me teeme ettepaneku selle poolt hääletada, kuid me peame juhtima tähelepanu arvestatavate ettepanekute puudumisele (hoolimata mitmetest viidetest EP eelmistele resolutsioonidele) ja teiste ettepanekute rõhutamisele, mille osas meil on suured kahtlused.
Seetõttu peame rõhutama solidaarsusfondi määruse läbivaatamise vajadust, et hõlmata piirkondlikud õnnetused, luua mehhanism kannatanud inimeste toetamiseks ja anda abi metsa uuendamiseks, osutades vajalikku tähelepanu kliimamuutustest põhjustatud suurõnnetuste vältimiseks. Vaja oleks avalikku põllumajanduse kindlustusskeemi, mida rahastaks Euroopa Liit, et kindlustada põllumajandusettevõtjatele miinimumsissetulek erakorralise seisukorra puhul, nagu põud, tulekahjud ja üleujutused.
Oluline on valida ennetuspoliitika, mis oleks suunatud eriti Vahemere piirkonda mõjutavate loodusõnnetuste probleemidele, ja teha radikaalseid muudatusi ühtses põllumajanduspoliitikas, et võidelda väikeste ja keskmise suurusega põllumajandusettevõtete ja talumajapidamiste allakäigu vastu, soodustades põllumajanduslikku tootmist, bioloogilise mitmekesisuse kaitsmist ja maa kasutamist.
Meil on kahtlusi ühenduse tsiviilkaitse mehhanismide osas, sest see võib osutuda veel üheks võtteks riikide ilmajätmises sõltumatuse olulistest komponentidest, nagu loodusressursside, eriti metsa ja metsamaa haldamine.
kirjalikult. - (PL) Juba mitu aastat oleme alustanud parlamendi sügisest istungjärku aruteludega Euroopat suvel tabanud loodusõnnetuste traagiliste tagajärgede üle. Põud, kuumalained, üleujutused ja tulekahjud laastavad Euroopat. Kui me lisame sellele tööstuskatastroofide poolt vallandatud loodusjõud, siis näeme pilti Euroopast, mille kodanikud seisavad abitult silmitsi looduse hävitava jõuga.
Käesoleval aastal suri Kreeka tulekahjudes üle 60 inimese, paljud pered kaotasid kogu oma vara ja tuhanded hektarid metsa ja oliivisalusid haihtusid suitsus. See on tõeliselt traagiline pilt. Ma tean, mida selline tragöödia tähendab. Minu oma kodumaa kannatas üleujutuste tõttu ja meil oli palju ohvreid traagilistes kaevandusõnnetustes. Seetõttu tahaksin avaldada oma kaastunnet ja Euroopa solidaarsust Kreeka õnnetuste ohvrite perekondadele ja lähedastele, samuti tulekahjudes kannatanud piirkondade elanikele.
Samal ajal ma ei arva, et Euroopa saaks endale lubada selliste sündmuste puhul passiivseks jäämist. See ei tähenda üksnes ELi rahalist abi, mis võimaldab õnnetuses kannatanud piirkonnad uuesti üles ehitada. Eelkõige peame ELis ette valmistama tõhusamad ennetus- ja varajase hoiatuse mehhanismid. Ehkki need ei võimalda õnnetusi vältida, aitavad nad kindlasti nende mõju vähendada. Isegi juhul, kui iga riik vastutab oma elanikkonna kaitsmise eest õnnetuste vastu, peaksime mõtlema riiklike kriisikontrolli poliitikate tõhusamale järelevalvele, ja võib-olla isegi ühisele kiirreageerimisüksusele selliste õnnetuste puhuks.
kirjalikult. - (PT) Ma tahaksin avaldada meie sügavaimat kaastunnet kevadel toimunud tõsiste metsapõlengute ohvritele - eriti Kreekas - ja väljendada meie solidaarsust nende perekondadega ja kõikide kannatanutega.
Tere tulemast Euroopa Parlamenti, hr Cavaco Silva. Euroopa Parlamendil on ülimalt hea meel vastu võtta Portugali Vabariigi presidenti.
(DE) Hr president, kolleegid, see on mulle ja meile kõigile suur rõõm tervitada Portugali Vabariigi presidenti Aníbal Cavaco Silvat täna Euroopa Parlamendis. Härra president, selle 10 aasta jooksul, kui te olete olnud Portugali peaminister, ühtlustasite te riigi demokraatlikud institutsioonid ja edendasite edukalt riigi majanduse arengut. Ettenägeliku eurooplasena juhtisite te Portugali kindla käega Euroopa Liiduga ühinemise teele. Ma näen, et Euroopa Komisjoni president José Manuel Durão Barroso on samuti siin, ja loomulikult peaksin toonitama, et Portugalist sai hiljuti liidu eesistujariik. Hr Barroso, tervitan ka teid täna soojalt.
Sellest on möödunud kümme aastat, kui Portugali Vabariigi president viimati esines Euroopa Parlamendi ees. Sellest ajast alates oleme koos läbinud pika tee. Te olete siin täna parlamendis Strasbourgis kui Portugali president, et tähistada teie riigi kolmandat eesistumisaega ELis. Portugali kolme eesistumisaega saab kõige paremini kokku võtta sõnadega "ambitsioonikas ühenduse nimel”, sest Portugal on igal võimalusel kinni haaranud eluliselt olulistest kaasajateemadest - näiteks Lissaboni strateegia või ELi suhted Aafrika ja Lõuna-Ameerikaga. Käesolev eesistumine pole erand. Seekord on Portugali töökavas valitsustevahelise konverentsi edukas lõpetamine ja reformilepingu vastuvõtmine; välis- ja julgeolekupoliitika tugevdamine ning eelkõige tihedamate suhete arendamine Ladina-Ameerikaga, Aafrikaga ja Vahemere piirkonnaga; jätkuv tegelemine kliimamuutustega ja Lissaboni strateegia elluviimine.
Avastused, mida Lissabonist 14. sajandil teele asunud meresõitjad tegid igas maailmanurgas, olid esimeseks tõhusaks sammuks globaliseerumise suunas. Maailmale avatus ja sallivuse kultuur, mida teie riik on sajandite vältel arendanud, sisaldab tänapäeva globaliseerumise kontekstis eriti väärtuslikku kogemust ja nii on need meile Euroopa Liidus eeliseks saanud.
Portugali jõupingutused suhete arendamiseks Ladina-Ameerikaga ja kontaktide jätkamine Lõuna-Ameerikaga eriliste seoste kaudu Brasiiliaga peegeldavad suurepäraselt meie enda vaateid. Teie sallivuse kultuur ja globaalne hoiak esindavad tänases maailmas võimalust. Selle eesistumise ajal saab teie riik toetuda 14. sajandi maadeavastajate tööle samaväärse vapruse ja visadusega. Me soovime teile palju õnne ja edu teie ülesannete täitmiseks.
Portugali Vabariigi president. - (PT) Hr Euroopa Parlamendi president, hr Euroopa Komisjoni president, daamid ja härrad,
ma tahaksin väljendada oma tänu Euroopa Parlamendi presidendile lahkete sõnade eest ja oma sügavat rahulolu kutse eest täna siin olla. Mulle on auks saada võimalus pöörduda teie kõigi, Euroopa rahvaste esindajate ja selle suure Euroopa institutsiooni, Euroopa Parlamendi liikmete poole.
Olen hästi teadlik otsustavast rollist, mida parlament on Euroopa integratsiooni edukas protsessis mänginud. Ma ei ole unustanud tihedat ja viljakat koostööd selle institutsiooniga 1992. aastal, kui ma juhtisin peaministrina Portugali eesistumisaja esimest nõukogu, mille moto, kui ehk mäletate, oli "Euroopa Liidu suunas”. Euroopa Parlamendi panus tugeva siseturu rajamiseks ja Maastrichtis sündinud Euroopa Liidu projekti edendamiseks oli äärmiselt oluline.
Nüüd on minu koduriik kolmandat korda Euroopa Liidu nõukogu eesistuja. Ja jälle seisavad meie ees suured väljakutsed. Väljakutsed, mis nõuavad liikmesriikide ja Euroopa institutsioonide poliitilise tahte ühtlustamist. Meie ühise energia ja sihikindluse koondamine sellele, mida on tegelikult vaja teha Euroopa tugevamaks ja ühtsemaks muutmiseks, on olulisem kui kunagi varem. Just seda ootavad Euroopa kodanikud oma juhtidelt.
Portugal teeb oma eesistumise ajal kõik, mis võimalik, et saavutada lähenemine, mis on Euroopa ülesehitamise edenemiseks hädavajalik. Ma usun eelkõige sellesse, et meil saab olema samasugune avameelne ja avatud koostöö Euroopa Parlamendiga, nagu meil oli Portugali eelmiste eesistumiste ajal.
Üks eesistumise prioriteetidest on sõlmida juunis Euroopa Ülemkogus saavutatud kokkuleppel põhinev reformileping. Tegemist on kokkuleppega, mida ma pean väga oluliseks sammuks, selliseks, mis, ma loodan, võimaldab meil edasi liikuda etapist, millele oli iseloomulik teatud erosioon Euroopa ehitamisprotsessis. Seetõttu kutsun kõiki üles tegema kooskõlastatud jõupingutusi, et saavutada uue asutamislepingu sõlmimine Portugali eesistumise ajal.
Kui läbirääkimised on ükskord möödas ja see peatükk suletud, peab Euroopa Liit keskenduma suurenenud ühtekuuluvusega ja uuenenud usaldusega väljakutsetele, mis valmistavad Euroopa kodanikele muret: majanduskasv, tööhõive, julgeolek, keskkond, energia ja globaliseerumine. See on kava, mille alusel Euroopa peab tegutsema meie enda ja ka tulevaste põlvkondade huvides.
Seetõttu näib mulle, et praegu on sobiv hetk rõhutada solidaarsuse kui Euroopa rajamise põhisamba väärtust. Solidaarsus, ilma milleta tegelikult Euroopa tulevikku rajada ei saa, on võrdväärne teise tõelise põhiprintsiibi, subsidiaarsusega. Solidaarsus, mis on käegakatsutav, praktiline, üle kantud poliitikatesse ja ühistegevusse, mitte ilukõneline, à la carte solidaarsus.
Ma luban endale siinkohal vabaduse meelde tuletada Schumani 1950. aasta deklaratsiooni, ja ma tsiteerin, et "Euroopat ... ehitatakse konkreetsete saavutuste kaudu, mis esmalt loovad de facto solidaarsuse”. Me peame ka edaspidi juhinduma nendest sõnadest, tehes jõupingutusi tugevama ja ühtsema Euroopa ehitamiseks. Unistuse kaotamine liitu kuulumisest, mis põhineb kindlalt solidaarsusel, on üks peamisi ohte Euroopa integratsioonile. Tõelise liidu saavutamiseks on oluline säilitada ühenduse tunnetus, mis oli esialgne, mitte ilma põhjuseta Euroopa ehitamisele antud nimetus.
Üks konkreetsetest saavutustest, mis lõi de facto solidaarsuse, oli majandusliku ja sotsiaalse ühtekuuluvuse kontseptsioon, mis sätestati ühtse Euroopa aktiga 1986. aastal, millega seoses mul oli au osaleda läbirääkimistel ja mille ma allkirjastasin Portugali peaministrina.
Euroopa integratsiooni erakordne progress viimase 20 aasta jooksul ei oleks olnud võimalik ilma majandusliku ja sotsiaalse ühtekuuluvuse poliitikata. See aitas kaasa poliitilise ühtekuuluvuse, majanduskasvu, tööhõive, territoriaalse ühtekuuluvuse, võrdsete võimaluste saavutamisele ja Euroopa positsiooni tugevdamisele maailmas.
Praegu on huvi taastärkamiseks ühtekuuluvuse põhimõtte vastu uued põhjused. Ma pean silmas suurenevat globaliseerumist, suure ulatusega rännet ja demograafilisi muutusi, mis toovad kaasa sotsiaalse ja majandusliku tasakaalu häirimise, mida seostatakse elanikkonna vananemisega.
jätkusuutliku arengu kolm tahku: sotsiaalne, majanduslik ja keskkonnaaspekt on hästi tuntud. See on Euroopa integratsiooni keskne eesmärk, mida on erinevatel puhkudel uuesti kinnitatud ja mida kajastab Lissaboni strateegia.
Ma tahaksin käesoleval hetkel keskenduda sotsiaalsele aspektile ja eriti vaesuse ja sotsiaalse tõrjutuse teemale.
Lisaks solidaarsuse põhimõttele on olemas ka progressi eetiline ja moraalne kontseptsioon, ilma milleta Euroopa idee põhiväärtused hajuvad, väärtused nagu pidevad rahupüüdlused, vabaduse ja inimõiguste austamine, ühenduse vaim, õigusjärgsuse ja sotsiaalse õigluse taotlemine, töö väärikuse kinnitamine ja püüe juurutada ulatuslikumat ja vabastavamat arusaama kodanikuvastutusest.
Vaesuse ja sotsiaalse tõrjutusega võitlemise üksmeelne määratlemine Euroopa eesmärgina paneb meile kõigile vastutuse uute lahenduste leidmise eest üha keerulisematele ja püsivamatele probleemidele. Sotsiaalmeetmete kava, ühendatud Lissaboni strateegia eesmärkidega seab meie ette ambitsioonika ja raske väljakutse.
Märgin sellega seoses, et käesoleval aastal möödub 50 aastat Euroopa Sotsiaalfondi ja 10 aastat Euroopa tööhõivestrateegia loomisest. See on ka Euroopa võrdsete võimaluste aasta kõigile.
Portugali Vabariigi presidendina olen valinud üheks oma tegevusprioriteediks sotsiaalse kaasamise teema. Ma edendasin oma ametiaja esimese aasta jooksul projekti "Kaasamise tee”, et ärgitada Portugali rahvast ja panna neid mõistma, kui hädasti on vaja tegelda ikka veel tuhandeid kodanikke mõjutava püsiva vaesuse, tulu ebavõrdse jaotamise ja tõrjutusega.
Olen nüüd veendunud rohkem kui kunagi varem, et neid ülesandeid on vaja täita paindlike ja innovatiivsete lahenduste abil: rohkem vastutust valitsusvälistele organisatsioonidele ja kodanikele üldiselt, riigi tegevuse ja kodanikuühiskonna algatuste paremat koordineerimist ja mõistmist, et tulu ümberjaotamise poliitikad ei takista, vaid vastupidi nõuavad kõigile rohkem ja paremate võimaluste loomist, et saada osa jõukuse kasvu, isiklike saavutuste ja jätkusuutliku arengu eesmärkide saavutamisest.
Portugalil on Euroopa standardite saavutamiseni ikka veel pikk tee käia. Kuid on ka tõsi, et Euroopa kui tervik on siiani veel kaugel sotsiaalse ühtekuuluvuse eesmärkidest, mida ta püüab saavutada ja mida ei saa kõrvale heita.
On tõsi, et jõukuse tasemete erinemisega liidus, mida näitavad viimaste aastakümnete majanduslikud ja sotsiaalsed indikaatorid, on kaasnenud vähem arenenud liikmesriikide märkimisväärne lähenemine Euroopa keskmisele.
Riikide majanduste ühtlustumist ei tohi siiski segi ajada sotsiaalsete rühmade ühtlustumisega nendes riikides, protsessiga, mille kulgu suunavad õiguspärasuse ja sotsiaalse õigluse põhimõtted. Tuleb tunnistada, et selles mõttes on edasiminek olnud väga väike.
(DE) Järgmisena on päevakorras 2008. aasta üldeelarve esialgse projekti tutvustamine nõukogu poolt.
nõukogu eesistuja. - (PT) Hr juhataja, daamid ja härrad, mul on au esitada nõukogu eesistujariigi nimel Euroopa Ühenduse üldeelarve esialgne projekt 2008. majandusaastaks, mille nõukogu võttis vastu 13. juulil 2007. aastal.
Ma tahaksin kõige esmalt ära märkida suurepärase ja konstruktiivse õhkkonna, mis valitses 2008. aasta eelarve esimesele lugemisele eelnenud nõukogu kohtumiste ajal. Lepituskohtumine andis märkimisväärse tulemuse, nimelt kokkuleppe viie ühisavalduse koostamiseks oluliste teemade kohta, luues hea aluse tulevaseks tööks.
Sellega seoses olen veendunud, et suurepärane koostöö kahe eelarvepädeva institutsiooni vahel komisjoni väärtusliku abi toel ennustab positiivset tulemust. Ma võin teile kinnitada, et nõukogu on väga huvitatud konstruktiivse dialoogi jätkamisest eelarve üle, et saavutada rahuldav kokkulepe ühenduse 2008. aasta sobiva eelarve osas.
2007. aasta märtsis tähistasime Rooma lepingu 50. aastapäeva ja kinnitasime taas meie ühiseid väärtusi ja eesmärke. Sellises dünaamilises projektis nagu Euroopa Liit on Euroopa Liidu eelarve kui ühine raha üks tuntavamaid näiteid, mida tähendab Euroopa kodanikele ja maksumaksjatele olla eurooplane. Seetõttu peab Euroopa Liidu eelarve olema koostatud meie ees seisvaid ülesandeid arvestades. Väljakutsed on erinevad, kuid teie loaga tahan tähelepanu juhtida neile, mida ma pean olulisemaks. Esiteks, ettevõtluse takistuste kõrvaldamise väljakutse, et luua Lissaboni strateegial põhinev dünaamiline Euroopa majandus. Teine väljakutse on üleeuroopalise transpordivõrgu loomine, et tuua meid üksteisele lähemale ja tugevdada Euroopa siseturgu. Infoühiskonna väljakutse näitab inimressursside ja sotsiaalse kaasamise tähtsust.
Euroopa Liit ammutab suuremat tugevust oma kodanike teadlikust osalemisest selles projektis, mis on tänapäeva ajaloos unikaalne. Kõige uuem väljakutse, mis teatud piirkondi eriliselt mõjutab - kliimamuutused - nõuab taastuvate energiaallikate arendamist ja loodusressursside tõhusamat ning sotsiaalselt vastutustundlikumat kasutamist.
Kõik need ülesanded kerkivad üles maailma majanduse globaliseerumise taustal, mis esitas tõsise väljakutse meie iidsele Euroopa mandrile, väljakutse, millele me peame vastama majanduslikul ja sotsiaalsel tasandil poliitikatega, mis suurendavad Euroopa majanduse tootlikkust ja tugevdavad sotsiaalset ühtekuuluvust. Just seda ootavad meie valitsuselt kõik eurooplased. Me kõik peame kahekordistama oma jõupingutused selle saavutamiseks, et meie eelarved osutuksid tõhusaks ja tulemuslikuks vastuseks poliitilistele prioriteetidele.
Seetõttu peame vähendama halduskoormust, see on nõukogu ja Euroopa Parlamendi ühine mure, ja komisjon peab kiirendama rakenduskavade ja projektide kinnitamist, et vältida täitmisega viivitamist. Kiirem heakskiitmine ei tohiks siiski vastuollu minna hea eelarve haldamise põhimõtetega. On tõsi, et me vajame suuremat paindlikkust, kuid mitte Euroopa maksumaksjate raha tõhusast ja vastutustundlikust kasutamisest loobumise arvel.
Enne 2008. aasta eelarveprojekti üksikasjalikumat tutvustamist tahaksin ma ära märkida nõukogu otsuse tegemise juhtpõhimõtted. Lühidalt olid olulised elemendid Euroopa Liidu erinevate prioriteetide asjakohane rahastamine; maksete assigneeringute hoolikalt kontrollitud suurendamine; vastavus praegu kehtivate finantsraamistike ülemmääradele, mis jätavad vajaduse korral erinevate rubriikide ja alamrubriikide jaoks ülemmäärast madalama piisava varu; ja lõpuks finantsdistsipliin ja hea eelarve haldamine.
Kui tohib, siis mainiksin veel ainult üht detaili. Selleks et esialgse eelarveprojekti analüüs lõpule viia, võttis nõukogu kasutusele eelarvevahendite kombinatsiooni, mis osutus äärmiselt kasulikuks ja mida arendati eesmärkide ning tegevuste eelarve koostamise kontekstis. Nende seas tahaksin juhtida tähelepanu tegevuste kavandamise vormidele, millest teatud osa on nõukogu põhjalikult läbi vaadanud ja leidnud, et protsessi üldine kvaliteet on märkimisväärselt paranenud, ja nõukogu loodab, et sellist eelarvele lähenemisviisi arendatakse tulevikus edasi.
2008. aasta eelarveprojekti mahuks on 128 000 miljonit eurot kulukohustuste assigneeringutena ja 119 000 miljonit eurot maksete assigneeringutena. Mis puutub kulukohustustesse, siis peaksin teile meenutama, et nõukogu peab oluliseks, et need saavutaksid 2008. aasta eelarves nõutava üldtaseme, mis võtaks kindlasti arvesse toetuse vastuvõtmise suutlikkust. Nagu te teate, on meie seisukoht, et maksete assigneeringute ülehindamine ei ole väljamaksmata kulukohustuste suhtes lahendus, Reste à liquider. Üks meie juhtpõhimõtteid oli seetõttu vajaduste - tegelikult ja selgelt määratletud vajaduste - hindamine ja selle tulemusel suurenes maksete osa 2007. aasta eelarvega võrreldes 3,4%.
Mis puudutab alamrubriiki 1a - konkurentsivõime majanduskasvu ja tööhõive heaks - siis siin kavatseb nõukogu tagada Lissaboni strateegia prioriteetidega seotud vajaliku rahastamise, jättes märkimisväärse varu juunis toimunud Euroopa Ülemkogu kohtumisel tehtud järeldustes määratletud Euroopa Liidu prioriteetide katteks ja samuti muude seni ettenägematute kulude katteks. Kuigi nõukogu kavatseb piirata summade suurenemist selle alamrubriigi all, võrreldes 2007. aasta eelarvega, peaksin ma rõhutama, et nõukogu kavatseb ka edaspidi teaduse eelarvet märkimisväärselt suurendada, s.o 7,75% kulukohustustena ja 45% maksetena, arvestades eelmiste aastate täitmise määra ja toetuse vastuvõtmise suutlikkust. Kõnealune kasv kajastab suurt tähtsust, mida nõukogu omistab Lissaboni strateegia tulemuslikule elluviimisele, mis, nagu ma juba märkisin, on Euroopa Liidu majandusarengu oluline osa.
Mis puudutab alamrubriiki 1b - kasvu ja tööhõive ühtekuuluvus - siis siin kavatseb nõukogu tunnistada kulukohustuste assigneeringuid, mille kohta komisjon esitas ettepanekud esialgses eelarveprojektis. Maksete assigneeringute puhul tahaksin rõhutada, et soovitud suurenemine on säilitatud isegi veel märkimisväärsemal tasemel, s.o 6,2%, võttes arvesse toetuse vastuvõtmise suutlikkust ja senist kogemust eelmiste programmide lõpetamise ja uute täitmise osas.
Mis puudutab rubriiki 2 - loodusressursside säilitamine ja kasutamine - siis põhinevad nõukogu ettepanekud eraldiste tegemiseks varasematel tulemustel ja mineviku kogemused on näidanud, et vaatamata horisontaalsele rakendamisele on need assigneeringud üldiselt rääkides alati väga lähedal lõpliku täitmise näitajatele.
Ma tahaksin laiendada mõningaid kaalutlusi, mis puudutavad rakenduskavade ja projektide heakskiitu maaelu arengu ning struktuuri- ja ühtekuuluvusfondide valdkonnas ajavahemikul 2007-2013. See oli meie lepituskohtumisel heaks kiidetud ühise avalduse teema ja ma võin teile kinnitada, et nõukogu peab poliitilises mõttes tähtsaimaks kõikide rakenduskavade ja projektide elluviimist nii kiiresti kui võimalik ja asjakohasel viisil.
Mis puudutab rubriike 3a ja 3b - kodakondsus, vabadus, turvalisus ja õigus - siis kavatseb nõukogu teha kulukohustuste ja maksete assigneeringute juures üksnes väikese kohanduse kooskõlas toetuse vastuvõtmise suutlikkusega ja varasema täitmise määraga.
Rubriiki 4 - EL kui globaalne partner - kavatseb nõukogu lisada mõned prioriteedid, millel on eelarveprojektile poliitiline tähendus. Ma viitan Palestiinale, kelle osas tehti ettepanek eraldada täiendavad 80 miljonit eurot (reservis), ja Kosovole, kelle osas tehti ettepanek suurendada toetust 180 miljoni euro võrra (samuti reservis). Oleme siiani eelarveprotsessi esimeses etapis ja ma olen kindel, et meil on ka edaspidi võimalik neid summasid täpsustada.
Käesolevas etapis kavatseb nõukogu, niivõrd kui see tema pädevusse kuulub, kiita heaks ettepaneku ühise välis- ja julgeolekupoliitika eelarve kohta, mis esitati esialgse eelarveprojekti raames ja mis esindab ajutist miinimumi. Siiski on väga tõenäoline, et ühise välis- ja julgeolekupoliitika eelarve jaoks pakutud summa osutub rahvusvahelise olukorra suundumusi arvestades ebapiisavaks. Ma arvan, et me kõik mõistame, mida see tähendab.
Ma tahaksin lõpetada oma selgituse mõne sõnaga rubriigi 5 (haldus) kohta. Nõukogu lähenemisviis põhineb horisontaalsetel kriteeriumidel, nagu tõhususe kasv, ja samal ajal iga institutsiooni eripäradel, eriti uute ametikohtade tagamise kontekstis seoses laienemisega. Oma eelarvejaotise osas kavandab nõukogu ainult 0,2% suurenemise, mis annab selge poliitilise signaali, nagu mulle näib.
Läbi viidi ka üksikasjalik analüüs detsentraliseeritud asutuste eelarvete osas. Nii subsiidiumide kui ka teatud uute kinnitamist vajavate ametikohtade puhul kasutati horisontaalsetel kriteeriumidel põhinevat meetodit.
Ma kasutan seda võimalust ka mõne sõna ütlemiseks mõistliku finantsjuhtimise tagamise vajaduse kohta Euroopa Liidu institutsioonides. Nõukogu tunneb sellega seoses suurt heameelt ühisavalduste üle, mis me lepituskohtumisel heaks kiitsime ja mis tõstatavad selliseid küsimusi nagu detsentraliseeritud asutused, ametid, sihtotstarbeline tulu ja värbamine seoses viimaste laienemistega.
Me kõik teame, et see on eelarvemenetluses ainult esimene samm, kuid ma olen täiesti veendunud, et üheskoos suudame kasutada kõiki võimalusi, et saavutada lõplik kokkulepe ja koostada aasta lõpuks rahuldav eelarve.
Meie peamine eesmärk on saada õigeaegselt oma käsutusse eelarve 2008. aastaks, kus oleks piisavalt vahendeid liidu poliitiliste prioriteetide elluviimiseks, kuid mis poleks ülepaisutatud, sest see tähendaks vaikivat nõusolekut tõhusa ja tulemusliku täitmise tõenäoliseks läbikukkumiseks. Me peame mõtlema mitte ainult sellele, et see eelarve mõjutab liidu iga kodaniku heaolu, vaid ka sellele, et need on iga ja kõigi liikmesriikide maksumaksjad, kes eelarve kinni maksavad. Seetõttu on vaja saavutada õige tasakaal. Olen kindel, et täna siin esindatud kolm institutsiooni pingutavad, et teha selleks kõik võimalik.
Hr juhataja, daamid ja härrad, tänan teid väga teie tähelepanu eest.
raportöör. - (FI) Hr juhataja, nõukogu president, volinik, Euroopa Parlament peab nüüd kaaluma nõukogu ettepanekut järgmise aasta eelarve kohta. Kohe alguses tahan ma tänada eesistujariiki Portugali suurepärase ja läbipaistva koostöö eest. Portugal on töötanud oivaliselt koos Euroopa Parlamendiga ja eriti parlamendi eelarvekomisjoniga. Arutelu kulges äärmiselt ladusalt. Ehkki nõukogu ettepanek tekitas märkusi, annab eesistujariigi töö meile tõesti põhjust uskuda, et me saavutame suurepärase lõpptulemuse.
Nõukogu eelarveprojekt on kokkuhoidlik. Esialgse eelarveprojektiga võrreldes on kulukohustuste assigneeringuid vähendatud 717 miljoni euro võrra, mitmeaastase finantsraamistiku varuga 3,9 miljardit eurot. Maksete assigneeringuid on isegi veel rohkem kärbitud, neid on 2,1 miljardi euro võrra vähendatud, mis tähendab, et need jäävad tervelt 10,3 miljardi euro võrra finantsraamistikus ettenähtust madalamale, mis on teatavasti 95% ELi SKTst. Kui me meelde tuletame, kuidas finantsraamistik pärast pikki ja raskeid läbirääkimisi ainult aasta tagasi vastu võeti, peame arvesse võtma maksete assigneeringuid, ja eelkõige nende tase on ebareaalselt madal.
On kahetsusväärne, et eelarve rubriigid 1a (konkurentsivõime kasvu ja tööhõive heaks) ja 1b (kasvu ja tööhõive ühtekuuluvus) osutusid eriti drastiliste kärbete märklauaks. Esimese puhul vähendati maksete assigneeringuid rohkem kui 500 miljoni euro võrra ja teise puhul 498 miljoni euro võrra. Mõlemad rubriigid seotud Euroopa Liidu võtmeprioriteedi, Lissaboni strateegiaga, mis on nüüd kärbete tõttu rohkem kui miljardi euro võrra nõrgem.
Rubriigist 1 tulenevad ka eelarve põhiprobleemid. Euroopa Parlament hoiatas eelmisel aastal nõukogu, et Euroopa Galileo navigatsioonisüsteemi rahastamine ei ole piisav. Nüüd on seal 2,4 miljardi euro suurune puudujääk, sest erasektorit ei kaasatud. Euroopa Parlament toetab vastavalt oma resolutsiooniga projekti, mis kasutab liidu eelarvest saadud ühenduse fonde. See on kõige lihtsam menetlus, kõige vähem bürokraatlik ja kõige demokraatlikum. Sellist hiiglaslikku rahasummat, 400 miljonit eurot aastas, on siiski praegu kehtiva finantsraamistiku piires võimatu leida ja seetõttu vajame parlamendi ja nõukogu ühist otsust. Me võime selle tähtsa Euroopa projekti päästa, kuid seda tuleb teha käesoleva eelarvemenetluse raames.
Veel üks probleem on Euroopa Innovatsiooni- ja Tehnoloogiainstituut (ETI). Kui me tahame selle asutada, siis tuleb seda jätkusuutlikult rahastada. See ei saa põhineda lootustel ja eeldustel, vaid vajab realistlikke otsuseid. Eeldus, et ETI saab peaaegu kindlasti raha vabal konkurentsil põhinevatest ELi programmidest, on vaid unistus. Kui see aga läheks siiski täide? Sellepärast me vajamegi realistlikke lahendusi.
Järgmisena on päevakorras Bogusław Liberadzki transpordi- ja turismikomisjoni nimel esitatud raport ettepaneku kohta võtta vastu Euroopa Parlamendi ja nõukogu direktiiv ohtlike kaupade siseveo kohta - C6-0012/2007 -.
komisjoni asepresident. - (FR) Hr juhataja, daamid ja härrad, mul on hea meel esitada teile ettepanek ohtlike kaupade sisevedu käsitleva direktiivi muutmiseks.
Ohtlike kaupade vedu moodustab 8% kõikide kaupade veost, peaaegu miljon vedu iga päev. Me peame tagama ohtlike kaupade liikumisvabaduse ja transpordiliikide koostoime nii riiklike kui ka rahvusvaheliste teenuste korral, pidades samal ajal silmas ohutuse aspekti, et kaitsta meie keskkonda, meie kodanikke ja sektori töötajaid.
See ettepanek on mõeldud ohtlike kaupade vedu reguleeriva nelja direktiivi ja nelja komisjoni otsuse kaasajastamiseks, liites need üheks õigusaktiks. Tegemist on ühenduse õiguse olulise lihtsustamisega kõnealuses valdkonnas.
Lisaks vajab ühenduse pädevuses olev reguleerimisala laiendamist, et hõlmata vedu siseveekogudel - sektor, mis ei ole käesoleval ajal kaetud mitte ühegi ühenduse õigusnormiga. Ilmselt on tegemist vähem olulise sisetranspordi liigiga, kuid õnnetusel siseveekogul võivad olla tõsised tagajärjed. Ühtsed eeskirjad kõigile ohtlike kaupade vedudele siseveekogudel võimaldavad neid riske minimeerida. Lõpuks puudutab ettepanek nii rahvusvahelisi kui ka riigisiseseid vedusid.
Need on ettepaneku, mille raportöör on hr Liberadzki, eesmärgid. Enne kui arutelu algab, lubage mul tänada teie raportööri ning transpordi- ja turismikomisjoni ettepaneku toetamise eest.
raportöör. - (PL) Hr juhataja, volinik, mul on väga meeldiv esitada transpordi- ja turismikomisjoni nimel raport, millega me tervitame eelkõige asjaolu, et komisjon on esitanud direktiivi eelnõu, mida me täna arutame.
Nõustume teiega täielikult, volinik, et see konsolideerib ja samal ajal vähendab õigusaktide arvu, mis puudutavad ohtlike kaupade vedu. Teiseks oleme nõus, et sellel õigusaktil võib olla väga suur mõju nii transpordiohutusele kui ka elanikkonna elukvaliteedile. Ja viimaks, õigusaktid, mida me soovime vastu võtta, või pigem paljudest erinevatest allikatest kokku liita, sellega nende hulka vähendades, põhinevad ÜRO koostatud soovitustel ohtlike kaupade veo kohta maanteel, raudteel ja siseveekogudel, mis Euroopa Liidu piires kokku moodustab üle 110 miljardi tonni/km aastas.
Selle raporti tutvustamisel tahaksin rõhutada, et transpordi- ja turismikomisjon on selle peaaegu üksmeelselt heaks kiitnud, pidades seda nii oluliseks kui ka vajalikuks, ja leides, et ohtlike kaupade vedu käsitlevate eeskirjade laiendamine reisirongidele viib kvaliteedi uuele tasemele. Selles sätestatakse ka, millal liikmesriigid võivad põhjustel, mis pole rangelt seotud julgeolekuga, kehtestada teatud erandid üldkohaldatavatest määrustest, ja kuidas need erandid tuleks kehtestada ja kuidas neid ELi tasandil käsitleda.
Tahaksin paluda kõiki siinviibijaid toetada neid muudatusi, mis on läbi arutatud ja sisse viidud, eriti muudatusettepanekut 44, millega me võtame nõukogu soovil lisaks sõidukitele kasutusele vagunite ja siseveelaevade mõiste, et vältida mis tahes võimalikku vääritimõistmist, ja ma palun teid selle poolt hääletada. Ma tahaksin teid eelkõige paluda ka hääletada muudatusettepaneku 45 poolt, mis sõnastati pärast ulatuslikku arutelu hea kompromissina. See osutab artikli 1 lõike 3 punktile b, kuhu me lisasime sõnad "seal, kus see on õigustatud, on võimalik ette kirjutada marsruut ja kasutatavad transpordivahendid". Muudatusettepaneku 16 võiks välja jätta kui mittevajaliku või me võiksime selle vastu hääletada.
Ma tahaksin teid paluda hääletada ka muudatusettepanekute 46 ja 47 vastu, sest näib, et need eeskirjad on tekstis juba olemas ja seetõttu nad ainult koormavad määrust mõttetult. Lõpuks tahaksin tänada variraportööre nende koostöö eest, mis oli väga produktiivne. Ma tahaksin eriti tänada nõukogu ja komisjoni - nõukogu nii Saksamaa kui ka Portugali eesistumise ajal. Meil oli umbes viis töökohtumist. Meil ei olnud märkimisväärseid erimeelsusi ja me suutsime lahendada kõik tekkinud lahkarvamused. Minu arvates oli see eeskujulik koostöö.
Hr juhataja, volinik, daamid ja härrad, jah, ettepanek võtta vastu direktiiv ohtlike kaupade siseveo kohta on oluline, sest ELis veetakse ohtlikke kaupu igal aastal umbes 110 miljardit tonni/km: 58% maanteel, 25% raudteel ja nüüdseks 17% siseveekogudel.
Direktiivi eelnõu eesmärgiks on lihtsustada ja kooskõlastada olemasolevad ohtlike kaupade vedu reguleerivad eeskirjad. See laiendab ka ELi sätete kohaldamisala, mis praegu hõlmab maantee- ja raudteevedusid, siseveeteedel teostatavatele vedudele. Selline lihtsustamine vähendab bürokraatiat ja parandab transpordiliikide koostalitlust. Maantee-, raudtee- ja siseveetranspordi ühtlustatud eeskirjad tagavad kogu ühenduses sise- ja piiriüleste vedude korral ohutuse ühesuguse taseme. Transpordivahendite suhtes kehtivad ühtlustatud eeskirjad lihtsustavad ja edendavad mitmeliigilist transporti.
Reguleerimisala laiendamine siseveetranspordile on tervitatav samm. See tähendab, et kõikidel ühenduse siseveeteedel kehtivad samad ohutuseeskirjad. See avaldab positiivset mõju töötamistingimustele veesõidukites, transpordiohutusele ja keskkonnakaitsele. Ühesugused eeskirjad vähendavad kulusid, sest enam ei ole vaja hankida erinevaid litsentse ja lube. Veel enam, see tõstab tõenäoliselt siseveetranspordi potentsiaalset kasutamist ja turuväljavaateid; lõppude lõpuks püüame suunata rohkem ohtlike kaupade vedusid siseveeteedele.
Transpordi- ja turismikomisjoni poolt heaks kiidetud muudatusettepanekud peegeldavad suures ulatuses nõukogu seisukohti. Oleme jõudnud kokkuleppele ja üritame selle võimaluse korral esimesele lugemisele viia. Lubage mul rõhutada, et ma palun sellel täiskogul vastu võtta üks eriline muudatusettepanek, mida raportöör juba mainis ja mis esindab kompromissi. On oluline, et see toimik sisaldaks mõistlikke sätteid. Siin oleme komisjoni ja nõukoguga ühel meelel. Muudatusettepanek puudutab sätet, mis lubab liikmesriikidel kehtestada konkreetseid ohutusnõudeid ja võib-olla ka ette kirjutada transpordivahendi liiki, kui nad suudavad seda komisjonile põhjendada.
Kokkuvõtteks lubage mul soojalt tänada raportööri, kellega meil oli nii meeldiv koostööd teha, ja paluda parlamenti see raport esimesel lugemisel heaks kiita.
fraktsiooni PSE nimel. - Hr juhataja, tahaksin oma fraktsiooni nimel tänada raportööri mitte ainult raporti, vaid ka tema kaasamisvõime eest, mis tõi selle olulise teema käsitlemiseks kokku parlamendi, nõukogu ja erinevad fraktsioonid.
Parlamendiliikmed teavad, et praegu kehtivad ühenduse õigusnormid selle valdkonna kohta on hõlmatud eelkõige nelja direktiiviga, mis käsitlevad ohtlike kaupade vedu. Ohtlike kaupade rahvusvaheliste raudteevedude eeskirju käsitlev direktiiv ja ohtlike kaupade rahvusvaheliste autovedude eeskirju käsitlev direktiiv reguleerivad vastavalt raudtee- ja maanteevedusid, ohtlike kaupade vedu siseveeteedel on hõlmatud nende kahe direktiivi lisadega.
Uue direktiivi eelnõu laiendab nüüd ühenduse õigustiku reguleerimisala siseveeteedele ja me peame seda ettepanekut toetama.
Mõned inimesed võivad arvata, et raportöör ei ole direktiivi reguleerimisala muutmisega piisavalt kaugele läinud, ja on ka teisi, peamiselt tööstussektorist, kelle arvates direktiiv on liiga kontrolliv ja läheb liiga kaugele.
Tegelikult on raportöör saavutanud õige tasakaalu ja käsitluse tähtsaim aspekt on kindlasti see, et me seame sisse ühtse reguleerimissüsteemi ohtlike kaupade veoks siseveeteedel, kus on kehtestatud standardid ja kus igaüks, kaasa arvatud liikmesriigid, teavad oma vastutust.
Kõnealune raport annab meile lisandväärtuse, nagu selgitas meie raportöör. See suurendab ohutust ning olen veendunud, ja samuti arvab minu fraktsioon, et just seetõttu väärib raport meie täielikku toetust.
Nagu juba öeldud, hr juhataja, ettepanekuga püütakse kaasajastada ja koondada olemasolevad ohtlike kaupade sisevedu käsitlevad direktiivid ja määrused. Üks õigusakt hõlmab nüüdsest lisaks maantee- ja raudteetranspordile ka siseveetranspordi. Tunnistan ausalt, et paneksin imeks, kui keegi oleks selle vastu. Ma ei suuda ette kujutada, et keegi seaks kahtluse alla meetmete kasulikkuse ja vajalikkuse, mis tagaksid, et sellised veod toimuksid nii ohutult kui võimalik. Kui neid meetmeid saab ühendada ja selgemalt sõnastada, on see kasulik meile kõigile.
Parlamendikomisjonis kinnitasime suurema osa raportööri peamiselt tehnilistest muudatustest. Raportöör tegi väga tihedat koostööd nõukoguga ja seda tüüpi direktiivi puhul on see üldiselt ka kõige tõhusam käsitlusviis. Ka see on kiiduväärt, et raportöör on väga huvitatud kokkuleppe saavutamisest esimesel lugemisel. Kuid fraktsioon ALDE oli üsna üllatunud muudatusettepaneku 45 üle ja leiab, et see on mõnevõrra pealiskaudne. Miks mitte jääda muudatusettepaneku 16 teksti juurde, millega igaüks oli rahul, meie kaasa arvatud? Miks minna kaasa kõigega, mida nõukogu tahab, isegi kui see töötab logistikaahela tõhususe vastu? Miks mitte sellest nõukoguga rääkida? Mitte kõik liikmesriigid ei ole selle kompromissi poolt. Mida raportöör ja samuti proua Sommer ning hr Jarzembowski ja hr Simpson on saavutanud, kui liikmesriigid võivad meelevaldselt eelistada üht transpordiliiki teisele? Kindlasti on selge, et iga transpordiliik peab talle eriomasel viisil tagama oma tegevuse ohutuse ja tõhususe. Miks ei peaks turuosalised saama seda ise kindlaks määrata? Me kindlustasime selle muudatusettepanekuga 16 juba varem ja seetõttu ma palun teid tungivalt heita veel üks pilk muudatusettepanekule 45 ja võib-olla veel kord selle üle järele mõelda.
Ma tänan raportööri tema raske töö eest, kuid arvan, et sellest on kahju, et ta laskis ennast ahvatleda tagaukse kaudu tagasi sisse laskma sätet ettekirjutatud transpordiliikide kasutamise kohta. Palun teid jälle tungivalt veel kord kaaluda oma seisukohta muudatusettepaneku 45 osas.
fraktsiooni UEN nimel. - (PL) Hr juhataja, uue direktiivi eelnõu ohtlike kaupade siseveo reguleerimiseks on vajalik õigusakt. See koondab varasemad ELi õigusaktid üheksainsaks õigusaktiks ja laiendab selle kehtivuse ka veetranspordile.
Ohtlike kaupade vedu käsitlevate rahvusvaheliste eeskirjade lisamine eelnõusse muudab direktiivi rahvusvahelise mõjualaga konsolideeritud õigusaktiks. Uus direktiiv võimaldab, siiski piiratud ulatuses, võtta arvesse ka konkreetseid riigisiseseid tingimusi juhul, kui selleks sunnivad majanduslikud nõuded ja riigi teede olukord. Näitena võiks siin tuua suurte veokite kasutamise ulatuse.
Tehtud muudatusettepanekud on tehnilise iseloomuga ja ei anna põhjust muretsemiseks, välja arvatud muudatusettepanekud 46 ja 47. Tahaksin tänada raportööri hr Liberadzkit konstruktiivse panuse eest raporti ettevalmistamisse. Fraktsioon UEN asub seisukohale, et direktiiv vastab asjaosaliste ootustele.
fraktsiooni Verts/ALE nimel. - (DE) Hr juhataja, volinik, daamid ja härrad, need on mitmeliigilise transpordi jaoks, mis, ma loodan, tulevikus suureneb, väga positiivsed eeskirjad, sest nad on läbipaistvamad ja kergemini mõistetavad. Lõpuks ometi on hõlmatud siseveetee, nagu fraktsioon Verts/ALE ühes varasemas raportis nõudis. Mul on raske mõista, miks see võttis nii kaua aega. Reostus, mille on põhjustanud õnnetus, milles osales väga toksilisi kemikaale vedanud alus, võib loomulikult olla veelgi tugevam, kui see juhtub jõel, võrreldes sellega, kui õnnetus juhtub avamerel.
Järgmise punktina on päevakorras Inés Ayala Senderi raport transpordi- ja turismikomisjoni nimel kaubaveologistika kohta Euroopas - jätkusuutliku liikuvuse võti.
raportöör. - (ES) Hr juhataja, sellel pärastlõuna oleme arutlenud Euroopa majanduskasvu, konkurentsi ja tööhõive võtmesektori, nimelt logistika üle.
Logistika on meie kodanike igapäevaelu kvaliteedi jaoks oluline, ehkki nad ei tunneta seda küllalt selgesti. Käesolev dokument püüab muu hulgas suurendada selle teema tuntust kodanike seas.
See on sektor, mis annab umbes 13% Euroopa Liidu SKTst ja millel on suur majanduslik mõju, sest selle osakaal on 10-15% Euroopa lõpptoodangu lõppmaksumusest. Mõnes tähtsas sektoris, nagu autotööstus, ületab see isegi sotsiaalkulud.
See on ka sektor, mis tänaseni näis olevat seotud eranditult tööstuse ja turuga; selle edu ja kasvupotentsiaal näis olevat kaheldamatu ja nii peab see olema ka edaspidi. Meie kindla veendumuse tõttu, et parim turg on hästi reguleeritud turg, mis soodustab ja edendab positiivset suutlikkust ja lisaks sellele väldib potentsiaalseid ohte, enne kui need muutuvad meie kodanikele vajaliku kasvu, loovuse ja arengu tõketeks ning takistusteks, kiidame heaks komisjoni otsuse alustada selle sektori läbivaatamist, et välja selgitada, mida Euroopa Liit võib teha võimaluste suurendamiseks ja ilmsete ohtude piiramiseks, arvestades Euroopa transpordisektori kasvuprognoose. Jutt käib praegu umbes 50% suurusest kasvust ajavahemikul 2000-2020. Seetõttu suudab sektor ära kasutada ja suurendada võimalusi, mis talle avanevad olukorras, mille määravad ära viis olulist prioriteeti.
Esimene prioriteet on hiljutine laienemine ida suunas, mis suurendab vahemaid ja loob äärepoolsed piirkonnad; samal ajal loob see siiski meie kodanike mitmekesistes kultuurides ka uued võimalused nii turgude kui ka kaubanduse jaoks.
Teine prioriteet on globaliseerumine, mis kiirendab kaubandust, mitmekesistab vajadusi ja annab uue määratluse territooriumide ja inimeste geograafilisele asukohale. Pean siin silmas oma kodumaad Hispaaniat, mis tundub laienemise aspektist äärepoolse riigina, globaliseerumine aga on asetanud selle oluliste piirkondade teeristile nagu Ladina-Ameerika, Aafrika või kaubandus Aasiaga.
Veel üks logistikaga seotud prioriteet on kliimamuutused ja praegune energiavajadus. Me peame looma tõhusamaid infrastruktuure, parandama liikluskorraldust ja piirama tühisõite; praegune logistika suudaks sellele väga palju kaasa aidata.
Neljandaks prioriteediks on teabevahetuse võimalused, mida me püüame Euroopas ellu viia seitsmenda raamprogrammi kaudu, ja kogu teadmistepõhise majanduse tulevik. Logistika on aruka transpordi - mis sisaldab planeerimist kui põhikontseptsiooni ja toetub üha rohkem arukatele transpordisüsteemidele - tõeline kehastus. Nii SESAR, SafeSeaNet kui ka Track and Trade on seadmed ja uued tehnoloogiad, mida selles sektoris edukalt rakendatakse.
Lõpuks, demograafilised muutused ja noorte inimeste tööhõiveootused on samuti teemad, kus logistika võib anda otsustava panuse. Just sellepärast püütakse raporti projektiga toetada eriti komisjoni tegevust kitsaskohtade väljaselgitamisel ja töötada välja uusi ettepanekuid.
Me peame takistama halduskoormuse liiga suurt kasvu, et kasutada täpselt neid arukaid süsteeme formaalsuste vähendamiseks ja piiramiseks, mis on ikka veel keerulised, eelkõige näiteks tolli puhul ja merekaubanduses; ma usun siiski, et ettepanekud, mida komisjon selle kohta oma tegevuskavas teeb, on väga paljutõotavad.
Veel üks kitsaskoht, mille kõrvaldamiseks me esitame mitu ettepanekut, on infrastruktuuri puudumine ja sellega seotud alarahastamine. Seetõttu me toonitame veel kord vajadust lõpuni välja ehitada piiriüleste võrgustike süsteem ajalooliste kasutamata läbipääsude avamisega Püreneedes või Alpides, kus meie arvates sellest võiks samuti abi olla, ja vähendada raudteetunnelite avamisega teatud teede ülekoormust.
Selle kohta on ka üks konkreetne ettepanek, mida ma eriti toetan, nimelt soovitus luua ainult kaubavedudeks kasutatav raudteesüsteem. Me palume komisjoni tungivalt esitada vastav kava.
Mis puutub rahastamisvajadusse, siis sooviksime arutelu piisavalt ambitsioonika, logistikat prioriteetse valdkonnana sisaldava Euroopa transpordipoliitika tulevase rahastamise üle.
Puuduoleva inimtööjõu küsimuses toetame komisjoni ettepanekut muuta tegevusala köitvamaks, kuid soovime, et selles viidataks mitte ainult väljaõppe, vaid ka sotsiaalsete ja töötingimuste parandamisele.
Lõpetuseks soovime toetada ja julgustada komisjoni, rõhutades, et mis tahes tulevase linnatranspordi strateegia peaks sisaldama ka linnalogistika eripeatükki. Me arvame, et meie kodanikud kannatavad ummikute tõttu iga päev, kui logistika, mis edu korral on nähtamatu, muutub ebaõnnestumise puhul nähtavaks. Seetõttu arvame, et on aeg anda logistikale Euroopa aruteludes õigustatud koht.
komisjoni asepresident. - (FR) Hr juhataja, daamid ja härrad, ma tahan eriti tänada proua Ayala Senderit kaubaveologistika kohta koostatud raporti eest. Ma peaksin proua Ayala Senderile ka ütlema, et ma meenutan meie visiiti Zaragozasse, kus meil oli võimalus näha praegu Euroopas kogu logistika arendamiseks tehtava töö kasulikkust.
Raport annab meile suuri lootusi lähenemisviisi osas, mille komisjon võttis vastu oma teatises logistika kohta 2006. aastal. Käesolev resolutsioon on oluline samm parlamendi ja komisjoni ühistes jõupingutustes täiustada kaubaveo tegevust Euroopas.
Ma pean seda väga julgustavaks, sest ma tutvustan logistika tegevuskava mõne nädala pärast.
Proua Ayala Sender on ilmekalt esitanud lahendamist vajavad küsimused: majandusmõõde ja logistika tõhusus, mis on meie majanduse konkurentsivõime võtmeelemendiks. Logistika hõlbustab kaubavoogu ja aitab meie tooteid muuta konkurentsivõimeliseks, võimaldades neile juurdepääsu kaugemal asuvatele turgudele. Sel viisil on logistika muutunud oluliseks ja dünaamiliseks tööstusharuks, mis loob töökohti, ja selle valdkonna kõige edukamad logistikaettevõtted asuvad Euroopas. Lisaks suurendab logistika keskkonnatõhusust. Nagu proua Ayala Sender ütles, aitab see minimeerida liiklusummikuid. Kaubavedu ja logistika aitavad lahendada ka liiklusõnnetuste arvu ning saasteainete ja mürareostuse vähendamise ülesannet.
Töö, mida logistika edendamiseks tuleb teha, ei hõlma selle kiirelt kasvava sektori reguleerimist, kuid kindlustab sellele jätkusuutliku tuleviku, andes talle võimaluse ära kasutada oma tõhususe potentsiaali, mis veomajanduse valdkonnas siiani olemas on. Tegelikult oleme just sellepärast välja arendanud transpordi koostalitluse idee, erinevate transpordiliikide tõhusa kombinatsiooni. Selles osas saame logistikat kasutada majanduse ja keskkonnakaitse eesmärkide vastavusse viimiseks.
Siiski on logistika arengu ees siiani mõned tõkked. Esiteks, ühtlustamise ja ühiste eeskirjade puudumine takistab uute lahenduste, eriti info- ja sidetehnoloogia arengut. Me võiksime kaubavedu paremini planeerida, me võiksime parandada transpordisüsteemide talitlust ja ohutust, me peaksime täiustama kaupade järelevalvet ja tagama vajaliku teabe klientideni jõudmise. Logistikaahel peab töötama kui ühtne tervik, isegi kui see hõlmab mitu partnerit ja mitu transpordiliiki.
Teiseks peame me suurema rõhu asetama kaubaveo kvaliteedile, koos teenuse kvaliteedi näitajatega ja heade kogemuste jagamisega. See tähendab valdkonna töötajate väljaõppe parandamist ja nende oskuste tunnustamist.
Kolmandaks peame tegelema kitsaskohtadega, kaubavedu takistavate probleemidega. Me konsulteerisime kõikidega, kes tegutsevad logistika valdkonnas, ja saime viissada vastust, mis aitavad meil logistika tegevuskava ette valmistada.
Proua Ayala Senderi raport toob asjakohaselt esile haldusmenetluste lihtsustamise, vajaduse infrastruktuuri investeerida ja probleemid, mille põhjustab linnaalade logistika. Meil on kõigile nendele küsimustele vaja konkreetset vastust.
Mul on hea meel, et transpordi- ja turismikomisjon peab logistika tegevuskava, mida ma oktoobris tutvustan, tõeliselt tähtsaks. Kava peaks esitama konkreetsed, kindla eesmärgi ja konkreetse ajakavaga meetmed. See kujutab endast algatuste kogumit, sealhulgas eelkõige kaubaveoks mõeldud raudteevõrgustik, sadamapoliitika ja kaks komisjoni dokumenti piirideta mereruumi ja mere kiirteede kohta. Nende meetmete vastuvõtmine on meile oluliseks signaaliks ja võimaluseks kindlaks määrata alternatiivsed transpordiliigid, mis on tõhusad, integreeritud ja keskkonnasõbralikud ning vastavad loomulikult kasutajate vajadustele. Tegevuskava täiendatakse meetmetega, mis muudavad raudtee-, mere- ja siseveetranspordi atraktiivsemaks.
Komisjon ei väida, et ta suudaks Euroopa kaubaveo probleemi üksi lahendada, kuid ka selles osas edastab proua Ayala Senderi raport liikmesriikidele soovituse välja töötada oma logistikaalgatused, eriti aga investeerida infrastruktuuridesse, tihedas koostöös Euroopa Liiduga. Me saavutame edu ainult siis, kui liikmesriigid ja Euroopa Liit tegutsevad koos.
Logistika on üks suuremaid probleeme. Sellega töötades saavutame vedude ümbersuunamise, mida tahame näha võitluses globaalse soojenemise vastu. Minu arvates on võimalik muuta Euroopa liikuvus jätkusuutlikuks, see tähendab viia majanduse ja Euroopa kodanike huvides kooskõlla meie keskkonnanõuetega, logistika ja hea transpordi infrastruktuuri kaudu.
Lubage mul kogu südamest tänada proua Ayala Senderit tema panuse eest logistika edendamisse, mis on jätkusuutliku transpordi arengu võti.
Järgmiseks päevakorra punktiks on suuliselt vastatav küsimus komisjonile ühtse Euroopa taeva loomise kohta funktsionaalsete õhuruumiosade kaudu lõplik), mille on transpordi- ja turismikomisjoni nimel esitanud Paolo Costa, - B6-0135/2007).
kirjanik. - (FR) Hr juhataja, ma pean kõigepealt viima SESARi asjad tagasi SESARi juurde või teise itaallase Paolo Costa juurde, kes on tegelikult selle kirjaliku küsimuse esitaja ja kes palus mul äraoleku ajal teda asendada ning see tema eest teile esitada.
See on suuliselt vastatav küsimus komisjonile aruteluga funktsionaalsete õhuruumiosade loomisest ühtse Euroopa taeva rajamiseks, teiste sõnadega, komisjoni kavatsused rakendamise osas või käesolevaks ajaks saavutatud edu õigusaktide paketi rakendamisel, mis oli lepitusmenetluse objektiks 2003. aasta detsembris, nn ühtse taeva pakett.
Üks õigusaktidest sätestas funktsionaalse õhuruumiosa loomise, teiste sõnadega lennuliikluse teed õhuruumi erinevatel tasemetel, selleks et optimeerida tarbimist, vähendada kasvuhoonegaaside hulka ja võimaluse korral vähendada ummikuid kõige koormatumates lennujaamades, mitte unustades võimalust alandada lennutranspordi kulusid. See on eriti tundlik teema, millesse osad liikmesriigid, kes on korduvalt kinnitanud suveräänsust oma õhuruumi üle, suhtuvad ettevaatlikult. See kehtib eriti liikmesriikide puhul - ja ma tean ühte, mis on mulle kallis, minu oma kodumaad - kellel on võimsad sõjajõud ja sõjaliseks otstarbeks praktiliselt oma äranägemise järgi reserveeritud õhuruumiosa.
Hr Costa on mures, sest nagu oligi karta, ei ole õhuruumiosa loomise õigusakti osas, mis on üks neljast dokumendist ühtse taeva paketis, edenemist toimunud, niipalju kui ta näha võib, ja liikmesriigid on sellele avaldanud tugevat vastuseisu. Hr Costa esitab seetõttu komisjonile järgmise küsimuse. Komisjon on just esitanud teatise, selgitades, et ühtse Euroopa taeva moodustavate funktsionaalsete õhuruumiosade loomatajätmise kulu on umbes 1 miljard eurot. Hr Costa esitab seetõttu komisjonile järgmise küsimuse: kas komisjon on selle olukorraga rahul ja kas ta arvab, et määruse 551/2004/EÜ õhuruumi korraldamise kohta rakendamine kulgeb rahuldavalt? Kuidas komisjon hindab asjaolu, et määruse jõustumisest alates pole kasutusele võetud mitte ühtki uut funktsionaalset õhuruumiosa?
Määruse artiklis 10 sätestatakse õhuruumi korralduse laienemise alumisele õhuruumile ja nõutakse komisjonilt teiste sammude kindlaksmääramist, mis võivad olla vajalikud saavutatud edu kontekstis. Seda silmas pidades, milliseid muudatusi tuleks komisjoni arvates olemasolevas õigustikus teha? Lõpuks, kas komisjon nõustub, et ta ei peaks selle ettepaneku esitamisega 2008. aasta lõpuni ootama?
Viimaks - suuliselt vastatavas küsimuses sisaldub rohkem kui üks küsimus - hr Costa pärib, kas komisjon nõustub sellega, et nn altpoolt tulev algatus, mille puhul funktsionaalsete õhuruumiosade loomise initsiatiiv on jäetud liikmesriikidele, on läbi kukkunud ja et see nõuab Euroopa Liidult ennetavamat lähenemisviisi?
Ma arvan ja ma loodan, et ma jäin tema vaimule kindlaks, et see on küsimus, mille hr Costa komisjonile esitab.
komisjoni asepresident. - (FR) Hr Savary, ma tänan teid ja teie kaudu hr Costat, sest ma arvan, et küsimus oli väga hästi esitatud ja see tõstatab tõelise probleemi.
2004. aasta märtsis läbi viidud reform pidi korraldama õhuliikluse kooskõlas käitamisnõuetega, mitte riigipiiridega. See on võimalus lendude lühendamiseks ja mittevajalikke lendude vältimiseks. Ma vastan igale küsimusele.
Esimene puudutab lennuliikluse korraldamise kulu ja ühtse taeva mõjusid. Teie ja hr Costa just nimetasite võtmesummat 1 miljard eurot, juhul kui ühtset taevast ei rakendata, ja ma võiksin lisada, et Eurocontroli andmetel on säästupotentsiaal isegi suurem, sest säästa oleks võimalik 3 miljardit eurot. Lisaks lennuettevõtjate kulude vähendamisele oleks võimalik säästa kaks miljardit lennundusteenuste tõhususe suurendamisega.
See on tõsi, nagu hr Savary ütleb, et ühtse Euroopa taeva loomise lõpuleviimine ei edene piisavalt kiiresti, arvestades eesmärgi tähtsust: konkurentsivõime, jätkusuutlik areng, võitlus kliimamuutuste vastu ja lennuohutuse edendamine. Kas me peaksime seepärast seisma seal, käed rinnal vaheliti, ja mitte midagi tegema? Ei. Ühtse taeva põhieeskirjade vastuvõtmine on esimest korda andnud ühendusele selles valdkonnas tegelikud volitused. 2004. aasta reform on ellu viidud: reguleerimise ja teenuste osutamise lahutamine, teenuste pakkujate sertifitseerimine kooskõlas Euroopa eeskirjadega, lennuliikluse kontrollerite litsentsid ja komiteemenetluse teel vastu võetud ranged tehnilised meetmed. Viimasena käivitati SESARi tööstusprojekt, tõeline täiendus ühtsele taevale.
Kuid me peame kiiremini liikuma. Komisjon peab senitehtu üle vaatama. 2006. aasta detsembris konsulteerisin ma kõrgetasemeliste ekspertide rühmaga ja käesoleva aasta juulis esitasid nad mulle raporti möödapääsmatute reformide kohta. Komisjon esitab nende tulemuste põhjal sellel sügisel teatise.
Teine küsimus puudutab funktsionaalset õhuruumiosa. On tõsi, et 2004. aasta reformi ajal valis nõukogu altpoolt tuleva algatuse, mille puhul õhuruumiosade loomine jäi riikide valitsuste ülesandeks. Ausalt öelda ei olnud see täiesti rahuldav lähenemisviis, sest piiras komisjoni ja ühenduse institutsioonide võimalusi tagada, et õhuruumiosad tegelikult luuakse ja et kohalikul tasandil tehtav töö ei takerduks. Probleemi üks osa on selles, et pakutavate teenuste majandusliku tõhususe tõstmiseks ei avaldatud piisavalt survet. Pingutame veel ja rakendame 2008. aasta esimesel poolel tulemuspõhise lähenemisviisi. Selleks seatakse teenuste pakkujatele konkreetsed tulemuseesmärgid ja luuakse stiimulid ning nõuetele mittevastavuse puhul kehtestatakse sekkumismehhanismid. Ma usun, et tulemuspõhine lähenemisviis kiirendab funktsionaalsete õhuruumiosade loomist, sest need on tulemuseesmärkide saavutamise seisukohalt olulised. Töötame tulemuste kontrollimisasutuse idee ja vastutava koordinaatori loomise juures, kes vastutaks projektide kiirema arengu eest. Mina isiklikult arvan, et selline koordinaator nagu meil on üleeuroopaliste võrkude jaoks, oleks nende funktsionaalsete õhuruumiosade loomise kiirendamise seisukohalt, mida me vajame, väga kasulik.
Loomulikult ei oota me 2009. aastani, et kiirendada funktsionaalsete õhuruumiosade loomist ja tõhususe suurendamist. Ma loodan esitada teile algatuse 2008. aasta keskel. Üldiselt on kokku lepitud, et õhuruumiosad on ainult sel juhul tõhusad, kui ülemist ja alumist õhuruumi vaadeldakse jagamatuna.
Lõpuks neljas küsimus. Tuleb tunnistada, et liikmesriikide altpoolt tulev algatus on mõnes mõttes läbi kukkunud. Kas me peaksime sel juhul valima täpselt vastupidise lähenemisviisi? Ma pole kindel. Ma arvan, et me peaksime ikkagi üritama ja altpoolt tuleva algatuse parimal võimalikul viisil ära kasutama, kuid ühtse taeva arendamiseks peame edasi liikuma teise etappi, mis põhineb tulemustel ja mehhanismidel. Me peame tegema aktiivset koostööd liikmesriikidega, et innustada neid poliitilisi kohustusi täitma ja avaldama ülaltpoolt survet funktsionaalsete õhuruumiosade arendamiseks.
Sellepärast oli see küsimus väga teretulnud. See andis mulle võimaluse selgitada peamisi algatusi, mis meil on kavas ja mis on kooskõlas hr Savary väga asjakohaste märkustega.
fraktsiooni PPE-DE nimel. - (DE) Hr juhataja, hr komisjoni asepresident, meile ei valmista probleeme miski, mida te olete õhuruumis tegutsemise tõhususe suurendamiseks teinud, kuid teie vastus oli üsna selge. See vastus andis mõista, et liikmesriigid ei ole oma kodutööd ära teinud. Liikmesriigid ei ole täitnud kohustust, mis pandi neile 2004. aastal: kiirelt luua funktsionaalsed õhuruumiosad. Ühelt poolt on selle tulemuseks kulud, millele te viitasite, kuni 3 miljardit eurot, ja teiselt poolt on selle tagajärjeks keskkonnareostus.
Käesoleval hetkel arutame lennutegevuse kaasamist saastekvootidega kauplemise süsteemi, rääkides õhutranspordi 3% suurusest osakaalust heitkogustes. Kui meil oleks mõistlik, kiire ja tõhus õhutranspordi korraldus, saaksime vähendada kütuse tarbimist kuni 12%, mis alandaks oluliselt süsinikdioksiidi heidet. Hr asepresident, te olete džentelmen, kuid süüvigem probleemi tuuma: liikmesriigid ei tee oma kodutööd. Sellepärast meie kõik - teie kui komisjon ja meie kui parlament - peame ütlema liikmesriikidele: seis! Te peate kaotatud aja nüüd kiiresti tasa tegema. Sellest aga võib-olla ei piisa.
Me peame neid ähvardama ka altpoolt tulevate algatuste lähenemisviisi asendamisega ülevalt antavate korraldustega. Kui liikmesriik ei suuda edu saavutada tõesti olulise küsimuse lahendamisel nagu lennuohutus, lennutegevuse tõhusus, õhutranspordi mõju kliimale, siis me ootame, et komisjon ei esitaks 2008. aastal üksnes aruannet, milles öeldakse, et liikmesriigid liiguvad edasi õhuruumiosade loomisel, vaid et see ohustab liikmesriike. Te võite meie abiga arvestada. Seejärel peame muutma süsteemi ja looma Euroopa tasandi õhuruumiosad. See on kepp, mida me vajame selleks, et veenda liikmesriike kiiresti looma tõhusat, funktsionaalset õhuruumiosa. Ma tean, kui raske see on, kuid lahked sõnad ei vii meid kuhugi. Me peame tasapisi hakkama suurt kaigast viibutama.
fraktsiooni PSE nimel. - Hr juhataja, ma olen siin parlamendis nii pikka aega, et mäletan juhtumit, kui volinik de Palacio tegi esimese ettepaneku ühtse Euroopa taeva loomiseks ja mõiste "funktsionaalne õhuruumiosa" ilmus esimest korda ELi sõnastikku. Niisiis, pärast valulist sündi liiguti 2004. aastal edasi määrusega, mis sätestas õhuruumiosad, kuid pean ütlema, et sellest alates on edasiminek olnud masendavalt aeglane, eriti nende õhuruumiosade laiendamise osas ja selles osas, mis puudutab alumist õhuruumi.
Ma saan aru, volinik, et komisjoni kavatsus oli töötada koos liikmesriikidega ja pole kahtlust, et mõned liikmesriigid on olnud tõrksamad kui teised selle poliitika järgimisel tempoga, mis meile meeldiks või mida me kahtlemata ette kujutasime, kuid kindlasti on käes õige aeg kiirenduspedaali leidmiseks ja komisjon peaks esitama direktiivi eelnõu niipea kui võimalik.
Alates 2004. aastast ei ole loodud ühtki uut õhuruumiosa ja nagu me eelkõnelejatelt kuulsime, hinnatakse meie ühtse Euroopa taeva loomise ebaõnnestumise kulu ühele miljardile eurole. Lisaks vajab olemasolev õigustik kaasajastamist ja õhureisijad on ikka veel hädas igapäevaste viivitustega lennuliikluses, mille põhjuseks on liikmesriikide iganenud hoiakud ja tõenäoliselt komisjoni tegevusetus.
Kannatus hakkab katkema ja tegutseda on vaja kiirelt. Tegevusetus ei ole valikuvõimalus, seepärast toetab minu fraktsioon suuliselt vastatavat küsimust, mille hr Costa tõstatas parlamendis transpordi- ja turismikomisjoni nimel. Volinik, me saame kõik vanemaks ja me tahaksime näha ühtset Euroopa taevast meie eluajal.
fraktsiooni UEN nimel. - (GA) Hr juhataja, ma tahaksin küsida, kas seda lennunduse liberaliseerimise poliitikat oleks võimalik käsitleda viisil, mis abistaks teatud piirkondi ja piirkondade lennujaamu. Vaadake näiteks, mis toimub Shannoni lennujaamas minu enda valimisringkonnas Lääne-Iirimaal. Aer Linguse otsus lõpetada lennud Londonisse on piirkonnale mitte ainult majanduslikult halvasti mõjunud. See on täiesti vastuolus Iiri valitsuse poliitikaga. Minu arvates, niipalju kui see puudutab Euroopa piirkondi, aitab vabadus lennundusküsimustes tugevatel piirkondadel edeneda, kuid nõrgestab neid, kes pole nii tugevad. Ma tahaksin seetõttu paluda komisjonil uurida näiteks Shannoni lennujaama juhtumit ja järele mõelda, kuidas seda poliitikat saaks ellu viia kooskõlas selliste piirkondade regionaalarengu poliitikaga.
fraktsiooni GUE/NGL nimel. - (CS) hr juhataja, daamid ja härrad, ühtse Euroopa taeva algatus kinnitab minu kui erapiloodi kogemust, et lennundus on õpikunäide valdkonnast, mis nõuab riikidevahelist koostööd riigipiiridest olenemata.
Sel põhjusel ja pidades silmas vajadust tagada õhuliikluse maksimaalne ohutus, maksimaalne tõhusus ja minimaalne lendudega viivitamine, me toetame funktsionaalsete õhuruumiosade loomist ja järelikult ühtse Euroopa taeva rajamist. Siiski, ärgem unustagem, et ehkki killustamine on kulukas, maksab ka ühendamine raha. Kuna see on keeruline süsteem, toetan ma järjepidevuse huvides lennutegevuse ühtse juhtimissüsteemi järk-järgulist sisseviimist ühises õhuruumis.
Lisaks ohustab Euroopa taeva, kus praegu tegutseb 27 riiklikku juhtimissüsteemi, ühtlustamine lennujuhtide ja teiste selle valdkonna spetsialistide töökohti. Niipalju kui tean, on nendel teemadel peetud üsna edukat pikaajalist sotsiaalset dialoogi, ja minu arvates on seetõttu vajalik ühitada pealtäha vastuolulised menetlused. Tahame, et meie lennud oleksid turvalisemad ja tõhusamad; tahame, et lennud hilineksid nii vähe kui võimalik ja ebatavaliste lennuliiklussündmuste ohud maksimaalselt välistataks. Mängus on inimelud: nii nende elud, kes lendavad, ja ka nende elud ja saatused, kes juhivad lennuliiklust.
fraktsiooni IND/DEM nimel. - Hr juhataja, mind häirivad ettepanekud kiirendada avatud taeva rajamisprotsessi. Näib, et üldse ei mõisteta probleeme, mis avatud taeva projektile on osaks saanud Euroopa piirkondlikes lennujaamades isegi ettevalmistavas etapis. Ühtse Euroopa taeva loomine tähendab kahe suure lennujaotuskeskuse - kindlasti Heathrow ning selle kõrval Frankfurti või Charles de Gaulle'i lennuvälja - tekkimist, mis on ühenduses alamate lennujaotuskeskuste võrgustikuga.
Inimkaubandus ekspluateeriva sunniviisilise töö eesmärgil on viimastel aastatel ELis kasvanud. Ohvrid, kas Euroopa kodanikud või sisserändajad, kannatavad orjanduse uute vormide all. Mida komisjon kavatseb teha, et sellele nähtusele lõpp teha? Arvestades, et inimkaubandust soodustab liikmesriikide suutmatus tagada, et tööandjad täidaksid töösuhteid ja töötajate õigusi reguleerivate õigusaktide nõudeid, siis mis meetmeid komisjon võtab selle probleemi lahendamiseks?
komisjoni asepresident. - Pr juhataja, sunniviisiline töö ja inimkaubandus tööjõu ekspluateerimise eesmärgil on põhiõiguste rängad rikkumised ning me pühendame ennast täielikult selliste kuritegude takistamisele ja nende vastu võitlemisele.
Vastavalt rahvusvaheliste tööorganisatsioonide hinnangutele tegi 2005. aastal vähemalt 12,3 miljonit inimest kogu maailmas sunniviisilist tööd. Umbes viiendik neist olid inimkaubanduse ohvrid.
Inimkaubandus tööjõu ekspluateerimise eesmärgil on peamiselt kuritegelike organisatsioonide tegevus ja toob hinnangute kohaselt aastas sisse 12 miljardit dollarit. Me teame ka, et inimkaubandus on siiani väikese riskiga kuritegu.
Euroopa strateegiliseks eesmärgiks on nihutada inimkaubandus väikese riskiga, kõrge tootlikkusega kuritegevuse seast kõrge riski ja madala tootlikkusega kuritegevuse hulka. On vaja integreeritud strateegiat, mis hõlmab ennetamise, vastutuselevõtmise ja ohvrite kaitse ning abistamise võitlemaks tööjõu ekspluateerimise eesmärgil toimuva inimkaubanduse vastu.
Komisjonil on kõiki ennetamisstrateegiaga hõlmatud osalejaid ja institutsioone ühendava võrgustiku rajamisel nõustaja roll. Eelkõige on osalejateks tööinspektsioonid, tööandjate organisatsioonid, ametiühingud.
Ennetamisega seoses on peamiseks eesmärgiks tagada tööõiguse austamine kõigis töökohtades ja sellest tulenevalt võitlemine ebaseaduslike töötajate vastu, eriti sektorites, kus risk on suurem, kaasa arvatud põllumajandus, ehitus, toiduainete töötlemine ja eramajapidamistes tehtavad majapidamistööd.
Mul on kohustused ka uute õigusaktide väljatöötamisel, et võidelda inimkaubanduse ja võõrtöötajate tööjõu ekspluateerimise vastu. Hiljuti esitatud direktiivi ettepanek, mis sätestab sanktsioonid näiteks tööandjate vastu, kes võtavad tööle ebaseaduslikult riigis viibivaid kolmandate riikide kodanikke. Selle ettepaneku eesmärgiks on tõhusam võitlus võõrtöötajate ekspluateerimise vastu hoiatavate haldussanktsioonide abil ja kriminaalõigusmeetmete abil kõige tõsisematel juhtudel, kaasa arvatud inimkaubandus, ja kui avastatakse eriti ekspluateerivad töötingimused.
Uurimine ja vastutuselevõtmine peaksid tõhusamaks muutuma. Õiguskaitsetöötajad peaksid täielikult kohaldama inimkaubanduse ja tööjõu ekspluateerimise vastaseid õigusnorme, kaasa arvatud õigusaktid, mis on kooskõlas raamotsusega inimkaubanduse kohta ja direktiiviga inimkaubanduse ohvrite elamislubade kohta.
Nagu riikide head tavad näitavad, on meetmed abi osutamiseks inimestele, kellega on kaubitsetud, eluliselt olulised, et kaitsta nende põhiõigusi ja samaaegselt edendada edukat vastutuselevõtmist. Abi, elamisõiguse ja toetuse võimaldamine parema alternatiivi leidmiseks tööks ja eluks tagab inimkaubanduse ohvriks langenud inimeste koostöö kriminaalmenetlustes ja muudab rikkujate karistamise kergemaks.
Kokkuvõtteks, esimese inimkaubanduse vastase päeva puhul 18. oktoobril koostab komisjon soovitused koos liikmesriikidega ja liikmesriikide jaoks ohvrite kindlakstegemise ja toetamise kohta - esimesena kõige kaitsetumate rühmade kohta, nagu lapsed, - mis põhinevad tihedal koostööl korrakaitsjate, prokuratuuride ja valitsusväliste organisatsioonide ning teiste teenusepakkujate vahel.
(RO) Pr juhataja, palun lubage mul tänada volinik Frattinit vastuse eest. Sellest alates, kui ma esitasin oma küsimuse, kohtusin ma volinikuga ja me arutasime inimkaubanduse aspekte. Ma hindan kõrgelt Euroopa Komisjoni ja voliniku enda osalust võitluses selle nähtuse vastu ja ma olen rõõmus, et Euroopa Komisjon alustab 18. oktoobril tegevust selle nähtuse peatamiseks, kaasa arvatud need, keda volinik mainis, st kohaldades tõsiste musta töö juhtumite korral kriminaalsanktsioone.
Tahaksin küsida, kas volinik kavatseb Euroopa Komisjoni nimel taotleda nõukogult mandaati, et Euroopa Ühenduse nimel allkirjastada Euroopa Nõukogu inimkaubanduse vastaste meetmete konventsioon, mis on inimkaubanduse vastu võitlemisel väga tõhus õigusakt.
komisjoni asepresident. - (IT) Pr juhataja, daamid ja härrad, vastus on kindlasti jaatav. Meie, ja mina isiklikult, oleme võtnud kohustuse tagada, et kõik rahvusvahelised dokumendid kajastaksid Euroopat kui osalejat ja eestvõitlejat.
Mis puudutab dokumenti, millele te viitasite, ja samuti teist konkreetset algatust, siis komisjon kahtlemata ei saa, daamid ja härrad, kõike üksi teha. Ma tahaksin teha ettepaneku direktiivi vastuvõtmiseks kriminaalkaristuste kohaldamiseks kasulõikajatele või pigem orjakaubitsejatele, kes kasutavad ja kuritarvitavad inimkaubanduse ohvreid, aga kuni liikmesriigid ei anna oma nõusolekut, kuni Euroopa väikeste, suurte ja keskmise suurusega ettevõtete võrgustik meid ei toeta, on sellised õigusaktid palju vähem tõhusad. Seetõttu ma palungi, et me töötaksime koos.
(DE) EURO 2008 toimub järgmisel aastal Austrias ja Šveitsis. Inimestega ja naistega kauplejad on selleks juba ette valmistatud. Kas ka komisjon on ette valmistatud?
komisjoni asepresident. - See on väga oluline küsimus. Me saime päris hea kogemuse 2006. aasta jalgpalli maailmakarikavõistluste ajal Saksamaal. Me tegime väga tihedat koostööd kõikide liikmesriikidega, politseivõimude ja Saksamaa ametiasutustega. Me suutsime sellel ajavahemikul Saksamaal ära hoida vähemalt 3 000 või 4 000 noore inimkaubanduse ohvriks langemise. Oleme valmis tegema sama.
Me valmistame ette aruannet, mis avaldatakse lähiajal Euroopa koostöö väga oluliste tulemuste kohta. Võib-olla te teate, et vähemalt 12 liikmesriiki on teinud koostööd, võttes vastu meetmeid, et takistada ja kontrollida piiril kahtlaseid inimesi, kes üritasid noori inimkaubanduse ohvreid õigusvastaselt riiki tuua. Oleme valmis tegema sama järgmisel aastal koostöös Saksamaa, Austria ja Šveitsiga, kes on ka meistrivõistluste võõrustajariigiks. Saksamaa tegi selles osas väga hea töö.
(LT) Nähtus, mille puhul inimesed võetakse ja vägisi tööle sunnitakse ja mille puhul neilt võetakse liikumis- ja tegevusvabadus, mille puhul neil on võimatu töölt lahkuda, nagu vanglas, on väga vana. Me teame seda meediast ja erinevatest uurimustest. Kas komisjonil on üldistatud statistilisi andmeid riikide kohta, kus seda on esinenud, ja kas te ei arva, et see on kriminaalõiguse küsimus? Liikmesriigil pole õigust keelduda karistamast õigusrikkujaid, kes võtavad teistelt vabaduse.
komisjoni asepresident. - (IT) Pr juhataja, daamid ja härrad, oleme kindlasti sellest ülimalt murettekitavast arengust teadlikud. Teame ka, et mõned liikmesriigid tugevdavad oma koostööd ennetamise ja represseerimise osas. Nende kuritegude määratlemise viis on aga siiski probleem, mis minu arvates haarab kogu Euroopa.
Kui, nagu te ütlesite, inimesi sunnitakse töötama šokeerivates tingimustes, neid hoitakse pantvangis ja me saame karistada üksnes neid, kes vastutavad seadusevastast töötamist reguleerivate eeskirjade alusel, sest sellist kuritegu peab käsitama teise inimese orjastamisena. Ainult sellisel viisil saame olukorda parandada. Toon ühe näite: ainult siis, kui me määratleme sellised kuriteod tõsisel viisil, mida nad väärivad, suudame kohaldada Euroopa vahistamismäärust.
See on ainult üks näide, aga nagu te teate, kohaldatakse Euroopa vahistamismäärust teatud kategooria rikkumistele, ainult tõsistele rikkumistele, ja see näitab, et liikmesriigid, kelle poole ma pöördun, on valmis karmistama oma riigisisest kriminaalõigust, nii et sellised rikkumised oleksid lõplikult määratletud väga tõsiste rikkumistena, nagu mõnes liikmesriigis on juba tehtud, võimaldades olemasolevaid Euroopa koostöövahendeid lõpuks ometi tegelikult rakendada. See on oluline eeldus.
Euroopa Liidu areng on toimunud õiguse kohaldamise alusel, kuid hiljuti väljendatud mure meetmete võtmise pärast rahvusvahelise kuritegevuse vastu viis otsuste vastuvõtmisele kolmanda samba raames, st valitsustevahelise koostöö alusel, ilma et neid oleks esitatud, kuigi oleks pidanud, kontrollimiseks Euroopa Kohtule. Kas komisjon usub, et on võimalik tugevdada kolmanda samba tegevuste juriidilist kontrolli Euroopa Liidus suurema õiguskindluse huvides?
komisjoni asepresident. - Pr juhataja, Euroopa Kohus mängib olulist osa kolmanda samba õigusaktide õiguspärasuse tagamises, rakendamises ja kohaldamises.
Järgmisena on päevakorras Alessandro Foglietta raport keskkonna-, rahvatervise- ja toiduohutuse komisjoni nimel, mis käsitleb Euroopa Liidu strateegiat liikmesriikide toetamiseks alkoholist põhjustatud kahju vähendamisel.
raportöör. - (IT) Hr juhataja, daamid ja härrad, on väga rahuldust pakkuv näha sellise olulise raporti kõrghetke ja väljakujundamist. Ma tahaksin kõige soojemalt tänada oma kolleege, variraportööre, fraktsioone ja ametiisikuid, kes aitasid selle tulemuse saavutamisele kaasa.
Kahjuliku alkoholitarbimise vähendamine on viimastel aastatel muutunud tervishoiu- ja sotsiaalpoliitika üheks prioriteediks kogu maailmas ja Euroopa Liidul on siin samuti oma osa. Euroopa Komisjon andis meile dokumendi, mis sisaldas suurel hulgal mõtteainet, millele me oleme püüdnud toetuda ja mida täiendada.
Alkoholi kuritarvitusest põhjustatud kahju uurimine andis äärmiselt masendava ja murettekitava pildi: väga kõrge suremus noorte seas, eriti liiklusõnnetuste tagajärjel, väärkohtlemine perekonnas, fetaalse alkoholisündroomi juhtude kasv, maksahaiguste ja alkoholisõltuvuse üha suurem levik, ka noorte seas, kõikides liikmesriikides. Ravikulud küünivad Euroopas 17 miljardi euroni, sealjuures 5 miljardit on kulutatud ravile ja ennetamisele.
Rõhutada tuleks, et alkoholi kuritarvitamine on probleemiks; alkoholi tarbimist omaette ei saa demoniseerida, arvestades, et see on osa paljude liikmesriikide kultuurist, ajaloost ja traditsioonidest ning teatud alkoholitoodete kvaliteet muudab need paljudel juhtudel tootjariigi kroonijuveeliks. Ka tööhõive aspekti ei tohiks unustada. Hinnanguliselt pakub alkoholi tootmine ja töötlemine Euroopas tööd rohkem kui miljonile inimesele.
Euroopa Komisjon, keda ma tänan, esitas teatise, mis keskendub prioriteetide valikule, mis me endale seadsime, püüdes laiendada nende mõjuala erinevate võtmeteemade kaudu: noorte alkoholitarbimise probleemi süvauuringud, põhjalik teave, abi ja ennetamine, tõhusamad üldsuse teavitamiskampaaniad elanikkonna teadlikkuse tõstmiseks ohtude osas, mis kaasnevad alkoholi vastutustundetu tarbimisega, ja alkoholi tarbimisega seotud vägivalla, eriti koduvägivalla probleemi uurimine.
Meetmed kuritarvitusest tuleneva kahju ärahoidmiseks hõlmavad eelkõige järgmist: teadlikkuse tõstmine ja riskihariduse kampaania koolides, mis on suunatud ka vanematele, parem juurdepääs ühistranspordile kui eratranspordi alternatiivile öistelt üritustelt lahkuvatele inimestele ja riikide omaalgatuste toetamine, mis keskenduvad "ära sõida purjus peaga" põhimõttele, Euroopa auhind parimale koolides läbi viidud teavituskampaaniale, rahaline toetus vahendite levitamiseks, mis võimaldavad inimestel endal kindlaks määrata alkoholisisaldus veres, ja karm võitlus alkoholi sisaldavate karastusjookide (alcopops) vastu.
Veel üks raporti innovatiivseid külgi, mida komisjon tervitas, on idee kasutada niinimetatud otsesekkumist alkoholitarbimisele vastutustundliku ja teadliku lähenemisviisi levitamiseks. Perearstid oleksid oma igapäevaste ja vahetute suhete tõttu patsientidega väärtuslikuks võimaluseks alkoholiga seotud probleemide tuvastamiseks isegi enne, kui patsiendid ise neid teadvustavad: lihtne küsimustik, tuntud kui audit, mida teatud Euroopa linnades on juba katsetatud, võiks täiendada isiklikku tegevust.
Teised konkreetsed meetmed hõlmavad vahendite edendamist alkoholi kuritarvitusest põhjustatud liiklusõnnetuste vähendamiseks, näiteks kontrollreidide arvu suurendamine purjus juhtide avastamiseks, testide levitamine, mis võimaldavad inimestel endal kontrollida alkoholisisaldust oma veres, stiimulite pakkumine "kaine grupijuhi" programmis osalemiseks, vere alkoholisisalduse lubatud taseme alandamine ja purjus juhtidele karmimate karistuste kehtestamine.
Raportis tehakse ettepanek, ja sellel näib olevat kõikide Euroopa Parlamendi fraktsioonide toetus, kehtestada uute juhtide jaoks alkoholisisalduse piir veres, mis on nii lähedal nullile kui võimalik, selleks et luua konkreetne alus strateegiale, mis läheb kaugemale lihtsast avaldusest põhimõtete ja ettevaatuse kohta, mida komisjon esitab oma dokumendis, isegi kui paljud meetmed, mida saaks vastu võtta alkoholi kuritarvituse vastu võitlemiseks, jäävad individuaalsete riikide pädevusse, eriti tervishoidu ja turvalisust puudutavad meetmed.
Euroopa Liit võib mõnede loetletud meetmete vastuvõtmist püüda stimuleerida, motiveerida, edendada ja soovitada. Üks teemadest, mille osas konsensus puudus, oli kahtlemata märgistamise küsimus, et esile tuua ülemäärase alkoholitarbimise riske ja ohte. Isiklikul tasandil tunnen, et ma peaksin paluma komisjonil korraldada üksikasjalik uurimus, mille tulemuste põhjal võiks välja kujundada erinevaid info- ja sidesüsteeme, kaasa arvatud märgistamine.
Kokkuvõtteks, parlamendi poolt muudetud strateegia võib anda olulist lisandväärtust üksikute riiklike poliitikate kohta, eriti seetõttu, et nii on võimalik otse suunata liikmesriikide tööd üldise eesmärgi suunas.
Püüdsin raporti tekstis eelkõige käsitleda küsimusi tasakaalustatud ja mõistlikul viisil, vältides mõõduka alkoholitarbimise demoniseerimist, et võtta arvesse sajanditevanust vastutustundliku alkoholipruukimise traditsiooni, ja püüdes teha ettepanekuid meetmete kohta, mis võimaldaksid võidelda probleemiga, mis on õnnetuseks nüüd nii üldine Euroopas ja kogu maailmas. Ma tahaksin kõiki toetuse ja koostöö eest tänada.
komisjoni liige. - Hr juhataja, ma tahaksin alustada raportööri tänamisega suurepärase töö ja väga hästi koostatud raporti eest, ja ka teisi komisjoni liikmeid, kes teda toetasid ja koos temaga töötasid, et luua selline huvitav, kasulik ja positiivne raport.
Ma ei taha korrata paljut, mida teatis või raport sisaldas, ja ma ütlen alustuseks, kui väga rõõmus ma olen selle üle, et meil valitseb üksmeel selles osas, kuidas me võime lahendada ja käsitleda sellist rasket ja olulist probleemi. Me tunneme statistika andmeid, mis on murettekitavad. Peaaegu sureb 200 000 inimest aastas Euroopa Liidus ülemäärase alkoholitarbimisega seotud haigustesse. Meil on Euroopa Liidus 43-45 miljonit inimest, kes joovad ohtlikul tasemel, mis moodustab kuni 70,4% kõigist tervisehäiretest ja enneaegsetest surmajuhtumitest, ja see on üks levinumaid surmapõhjusi noorte seas. Nii et statistika on murettekitav, kuid me peame algusest peale rõhutama, et me ei käsitle alkoholi kui toodet omaette: see on alkoholi ülemäärane tarbimine ja kuritarvitamine, mis tekitab need probleemid. Mõnikord teeb see veel raskemaks inimeste harimise ja õpetamise, kuidas tarbida mõõdukal ja vastutustundlikumal viisil toodet, mis on olemas olnud sajandeid; probleeme põhjustab liig- või kuritarvitamine.
Olen selle üle väga rõõmus, et parlament nõustub, et selles osas on vaja Euroopa strateegiat ja Euroopa tegevust. On õige, et me peame täiendama liikmesriikide poliitikat, nagu sätestab artikkel 152, kuid see ei tähenda, et meie ei tee midagi. Vastupidi, oleme valmis liikmesriikide tegevust toetama ja täiendama. On tõsi, et meie liikmesriikides on erinevad kultuurid ja erinevad traditsioonid, kuid kahjuks näeme nüüd, kuidas probleem, mis veel hiljuti eksisteeris ainult teatud liikmesriikides, levib kogu Euroopa Liidus. Paraku liiguvad halvad harjumused kiiresti ja neid matkitakse väga kergesti, eriti noorte poolt.
On olemas võimalus vahetada häid tavasid koostöö ja ühistegevuse kaudu, enne kui on liiga hilja. Me võime tegutseda, enne kui probleem väljub kontrolli alt, ja see on selle strateegia üks kõige olulisem punkt.
Me peaksime keskenduma noortele. Joomingud on nüüd noortega seoses peamine mure, kuid joobes juhtimine on ka üks sagedasemaid surmajuhtumite põhjusi noorte seas.
Samal ajal on äärmiselt oluline keskenduda prioriteetidele, ja ma olen rõõmus, et raportis nõustutakse peamiste prioriteetide osas komisjoniga, nagu ma ütlesin, eriti selles osas, mis puudutab noori inimesi, kuid ka rasedaid naisi. Kahjuks on Euroopa Liidus siiani probleemiks, et raseduse ajal alkoholi tarbimise tõttu sünnivad hälvetega lapsed. Oleks ootuspärane, kui käesoleval ajal ja ajastul, kõrgeima haridustasemega Euroopa Liidus seda ei juhtuks, kuid õnnetuseks on see nii.
Ma täheldasin suure huviga raportis tehtud viidet vanemate inimeste seas levinud probleemile. Seda tuleks tõsiselt kaaluda järgmiste tegevuste puhul, sest ma näen, et ka see võib osutuda tõsiseks sotsiaalseks ja terviseprobleemiks.
Euroopa Liit kui tervik toimib kahel tasandil. Esiteks on olemas rahvusliku poliitika ja tegevuse komitee, kuhu kuuluvad liikmesriikide esindajad, ja see komitee kooskõlastab riiklikud alkoholipoliitikad ja arendab välja edaspidised poliitikad, eriti need, mis on ära toodud teatises.
Kuid samal ajal on meil ka Euroopa alkoholi- ja tervisefoorum, kus kõik osalejad on kohal, ja seal me arendame konkreetseid tegevusi asjakohastel tasemetel. Siiski, see pole vaidlusklubi või lihtsalt vestlussaade. Vastupidi, oleme palunud võtta konkreetseid kohustusi, mis mitte ainult ei aita konkreetseid tulemusi saavutada, vaid mis ka avalikustatakse ja mida pidevalt jälgitakse, samuti avalikustatakse järelevalve tulemused. Usume optimistlikult, et foorum suudab tegelda mitmete keeruliste teemadega, näiteks vastutustundlik turustamine, vastutustundlik reklaamimine - nagu raportis kirjeldatud - ja samal ajal teiste aspektidega, nagu vastutustundlik teenindamine, sest mitte tingimata tootjatel, vaid ka edasimüüjatel on selles valdkonnas oluline vastutus, ja me keskendume ka sellele.
Enamik kõnealuses raportis tõstatatud teemasid kinnitab komisjoni teatises esitatud strateegias kirjeldatud poliitilist orientatsiooni. Mõned punktid aitavad seda strateegiat edasi arendada ja loomulikult osutan ma neile tõsist tähelepanu; teistes punktides, nagu märgistamine ja maksustamine, minnakse komisjoni teatise soovitustest kaugemale. Me arutame ka neid küsimusi.
Mis puudutab hoiatussilte alkohoolsetel jookidel, mis on minu teada olnud suurte vaidluste teema nii teatise koostamise ajal kui ka parlamendis, siis me uurime liikmesriikide kogemusi, mida juba ellu viiakse, ja me kaalume võimalust koostöös liikmesriikidega välja töötada ametlik üldine lähenemisviis sellele teemale kogu ühenduses. Meil on andmeid selle kohta, et hoiatussildid tõstavad teadlikkust - ja sellepärast liikmesriigid võtavad need kasutusele -, kuid samal ajal peavad nad olema osa ulatuslikumast strateegiast; omaette ei saavuta nad meie soovitud eesmärki. Seetõttu vajame kampaaniaid teadlikkuse tõstmiseks haridusprogrammide raames. Näiteks me võime panna pudelitele hoiatussildid, kuid mis saab restoranides, baarides ja kodudes pakutavatest jookidest, kus tarbija ei näe pudelit ja seetõttu ei näe ka silti? Seetõttu peame välja pakkuma uusi ideid, näiteks ostetavale alkoholile lisatavad voldikud ja soovitused arstidelt, nagu kirjeldati raportis. Need on olulised aspektid. Vastutustundlik teabevahetus, vastutustundlik müük ja vastutustundlik turustamine on samuti tähtsad aspektid, ja meil on ka audiovisuaalsete teenuste osutamist reguleerivate õigusaktide sätted. Siiski, foorumi kaudu võime arendada välja tegevusjuhendi, mida peavad järgima kõik osalejad.
Lõpetuseks tahaksin öelda, et alkoholiga seotud kahju ärahoidmine on raske väljakutse, nimelt sellepärast, et me peame tegelema ühe erilise aspektiga, ülemäärase tarbimisega, ja mitte toote endaga. Ma usun siiski, et me liigume õiges suunas, enne kui probleem muutub kontrollimatuks.
Niisiis ma jään ootama konkreetsete tulemuste saavutamist organites, mida ma enne mainisin, kuid, mis kõige tähtsam, tihedas koostöös parlamendiga, ja ma loodan, et te toetate neid pidevaid jõupingutus ka edaspidi.
fraktsiooni PPE-DE nimel. - (DE) Hr juhataja, volinik, daamid ja härrad, see on õige, et kahjulikul ja riskantsel alkoholitarbimisel on märkimisväärne mõju tervisele, majandusele ja ühiskonnale. Tõsi on siiski ka see, et alkohol moodustab osa Euroopa kultuuripärandist ja suurem osa eurooplastest suhtub sellesse vastutustundega. Niisiis me ei taha hukka mõista alkoholi kui niisugust või kehtestada uusi seadusi. Me tahame hoopiski keskenduda riskirühmadele ja ohtlikele olukordadele. Noor inimene, kes joob meelemärkuse kaotamiseni, rase naine, kes kahjustab oma sündimata last alkoholi tarbimisega, või purjus juht, kes seab ennast või teised ohtu: just need on valdkonnad, kus me peame tegutsema.
Käesolev raport pakub selle tegemiseks suurepärase aluse. See on tasakaalustatud, sihipärane ja hõlmab kõik sidusrühmad: liikmesriigid, alkoholitööstuse, edasimüüjad, toitlustussektori, arstid, koolid ja vanemad. See piiritleb selgelt erinevad volitused. Liikmesriigid on peamised osalejad. ELil on ainult toetav osa. Tema ülesandeks on andmete kogumine, hästitoimivatele menetlustele osutamine ja teabekampaaniate kavandamine ning toetamine. Liikmesriikide hooleks jääb olemasoleva riigisisese õigustiku täiendamine ja rakendamine. Mis kasu on lõppude lõpuks noori kaitsvatest karmidest õigusaktidest, kui neid ei järgita ja rikkumisi ei karistata?
Me soovitame kehtestada ka 0,00% piirmäära alkoholisisaldusele veres äsja juhiloa saanud noortele ja elukutselistele veoautojuhtidele. Alkoholitööstus peaks ka hoiduma otse noortele suunatud alkoholireklaamist. Minu fraktsioon ei ole siiski kohustuslike hoiatuste poolt alkohoolsetel jookidel, mistõttu ma palun teie toetust muudatusettepanekule seda sätestav õigusnorm raportist välja jätta.
Inimtoiduks ettenähtud piimakonservid (direktiivi 2001/114/EÜ muutmine) - Piima- ja piimatooteturu ühine korraldus (määruse (EÜ) nr 1255/1999 muutmine) - Täiendavad eeskirjad piima- ja piimatooteturu ühise korralduse kohta (määruse (EÜ) nr 2597/97 muutmine) (arutelu)
Elisabeth Jeggle'i põllumajanduse ja maaelu arengu komisjoni nimel esitatud raporti üle ettepaneku kohta võtta vastu nõukogu direktiiv, millega muudetakse direktiivi 2001/114/EÜ teatavate inimtoiduks ettenähtud täielikult või osaliselt veetustatud piimakonservide kohta - C6-0083/2007 -,
Elisabeth Jeggle'i põllumajanduse ja maaelu arengu komisjoni nimel esitatud raporti üle ettepaneku kohta võtta vastu nõukogu määrus, millega muudetakse määrust (EÜ) nr 1255/1999 piima- ja piimatooteturu ühise korralduse kohta - C6-0084/2007 -, ja
Elisabeth Jeggle'i põllumajanduse ja maaelu arengu komisjoni nimel esitatud raporti üle ettepaneku kohta võtta vastu nõukogu määrus, millega muudetakse määrus (EÜ) nr 2597/97, millega sätestatakse täiendavad eeskirjad piima- ja piimatooteturu ühise korralduse kohta joogipiima osas - C6-0085/2007 -.
komisjoni liige. - Hr juhataja, lubage mul alustada parlamendi, põllumajanduse ja maaelu arengu komisjoni ning eriti raportööri, pr Jeggle'i, tänamisega selle konstruktiivse raporti eest piima minipaketi kohta.
Pakett esitab kolme õigusakti muudatusettepanekud. Esimene puudutab direktiivi piimakonservide kohta, millega me nüüd võimaldame valgusisalduse standardimist täielikult kooskõlas Codexi standarditega. See vastab meie piimatööstuse ja piimapulbri eksportijate juba ammu esitatud nõudmisele ja nende positsioon võrreldes nende konkurentidega kolmandates riikides paraneb kindlalt.
Mitte ainult tööstus ja kaubandus, vaid ka piimatootjad - meie põllumajandustootjad - saavad kasu, sest see proteiini standardimine võimaldab piima kõrgemalt väärtustada. Veelgi enam, prognoositud tugev nõudmine proteiinide järele absorbeerib kergesti kättesaadavate proteiinikoguste suurenemise. Ma tervitan teie täielikku toetust sellele ettepanekule.
Teine ettepanek puudutab piima- ja piimatooteturu ühist korraldust. Siin me esitame terve rea kohandamisettepanekuid, millele Euroopa Parlament on avaldanud oma täielikku toetust. Need sisaldavad ettepanekut vähendada lõssipulbri sekkumishinda kui standardimisest tulenevat madalama valgusisalduse matemaatiliselt kalkuleeritud tulemust. See sisaldab käivitushinnasüsteemi kasutamisest kõrvaldamist või sekkumissüsteemi vastavalt liikmesriigile. See sisaldab ka riikide võikvootide kui abikõlblikkuse kriteeriumide tühistamist, sõjajõududele mõeldud iganenud abi lõpetamist ja loobumist impordilitsentside kohustuslikust kasutamisest.
Teie muudatusettepanek koore ja lõssipulbri eraladustamise säilitamiseks on veidi üllatav, sest neid skeeme pole kunagi praktikas kasutatud ja neid võib pidada vananenuks. Veel enam, või eraladustamine on säilitatud, seetõttu pole koore süsteemi tegelikult vaja säilitada.
Mis puudutab teie muudatusettepanekuid koolipiima programmi kohta, siis oleme ühel nõul. Meie ettepaneku kohaselt lihtsustakse süsteemi ühtse abimäära kehtestamisega. Põllumajanduse peadirektoraat juba uuris koolipiima programmi läbivaatamise erinevaid võimalusi ja kutsus liikmesriike esitama ettepanekuid programmi täiustamisvõimaluste kohta ja samuti täiendavate toodete kohta, mida programm võiks hõlmata. Selle tagajärjel süsteemis toimuvaid muutusi tutvustatakse peagi piimaturu korralduskomitees. Ma loodan, et parlament, nõukogu ja komisjon jõuavad kokkuleppele koolipiima abitaseme suurendamise osas kuni 18,15 euroni 100 kilogrammi kohta.
Mis puudutab teie muudatusettepanekut piimafondi loomiseks, et rahastada ümberkorraldusprogrammi, siis ma rõhutaksin, et piima minipaketi ettepanekud ei ole tegelikult ümberkorraldava iseloomuga. Seetõttu on mul suuri raskusi nende põhiliselt tehniliste ja lihtsustamismeetmete vastavusse viimisega selgesti nähtava vajadusega kasutusele võtta uus piimafondi eelarverida. Arutelud, mis korraldatakse asjakohaste meetmete üle piimasektoris, peaksid arvesse võtma eelseisvaid tervisekontrolli arutelusid ja erinevaid arutelusid, mida me viime ühise põllumajanduspoliitika raames läbi tulevikus.
Kolmas õigusakt käsitleb joogipiimaturu liberaliseerimist, kus ma märkan, et oleme samuti ühel nõul. Ettepanek välja jätta rasvasisalduse 0,2% suurune kõikumine tundub vastuvõetav. Te soovitasite ka lisada viite direktiivile 2000/13/EÜ. Palun arvestage sellega, et seda direktiivi kohaldatakse automaatselt.
Niisiis, kokkuvõtteks täheldan ma rõõmuga, et meie arvamused langevad kokku. Tänan teid kõiki tehtud töö eest. Ootan meie arutelu jätkumist täna õhtul.
raportöör. - (DE) Hr juhataja, volinik, daamid ja härrad, kõik räägivad piima ja piimatoodete käesoleval hetkel heast ja stabiilsest turuolukorrast ja selle tagajärjel tõusnud piima hinnast. Piima hinna tõus, mida põllumajandustootjad tungivalt vajavad, lisab uut hoogu palju vaieldud kvootide küsimusele.
Täna tahan ma arutada piima minipaketi küsimust ja alustada võimaluse kasutamisest, et tänada volinikku ja tema kolleege hea koostöö eest. Nad on esitanud kolm head ja hästi läbimõeldud ettepanekut ning seetõttu parlament ei esita palju muudatusettepanekuid. Ma arvan siiski, et meie muudatusettepanekud pakuvad teatud mõtteainet, ja ma loodan, et komisjon ning nõukogu toetavad neid samamoodi nagu põllumajanduskomisjon.
Esimene parlamendikomisjoni esitatud raport sisaldab muudatusettepanekuid nõukogu direktiivile, mis käsitleb teatud inimtoiduks ettenähtud osaliselt või täielikult veetustatud piimakonserve. Selles raportis teeb komisjon ettepaneku lugeda standardseks valgusisalduseks vähemalt 34%, väljendatud osana rasvata kuivaine kaalust. Selline standardimine võimaldab Euroopa tootjatel võistelda kolmandate riikide tootjatega samadel tingimustel. Selline rahvusvahelise kaubanduse lihtsustamine väärib heakskiitu ja on üks põhjus, miks põllumajanduskomisjon kiitis selle raporti heaks ilma muudatusettepanekuteta ja ainult ühe vastuhäälega.
Kõnealune standardimine säästab raha ja sellepärast tegin teises raportis ettepaneku piimafondi programmi loomiseks, et tagada säästetud raha uuesti piimatootmisse investeerimine. Komisjoni ettepanek, mis muudab piima- ja piimatooteturu ühist korraldust käsitlevat määrust, pakub mitmed olulised tehnilised kohandused, mis toovad kindlasti kaasa ka olukorra paremaks muutumise.
Esiteks alandab see lõssipulbri sekkumishinda keskmiselt 2,8% võrra. Sekkumise käivitamisest loobumine või puhul, riiklike kvaliteediklasside tühistamine, standardkvaliteedi mõiste kasutuselevõtmine, sõjajõudude turustusabi tühistamine ja loobumine kohustuslike impordilitsentside kasutamisest on vähendanud bürokraatiat.
Ma olen siiski üsna kindlalt koore ja lõssipulbri eraladustamise tühistamise vastu. See esindab turvavõrku ja ma usun, et me peaksime arutama seda tervisekontrolli ja mitte piima minipaketi kontekstis. Muus osas aga on ettepanek kehtestada koolipiima abi ühtsed määrad kahtlemata õige. Arvestades siiski koolipiima tähtsust toitumisele, peaks abi toodetele, mis langevad selle määruse reguleerimisalasse, oluliselt suurendama: 16,11 eurolt 100 kg kohta 18,15 eurole 100 kg kohta. Samuti on tungivalt vajalik laiendada tootevalikut.
Praegu on kättesaadavad mõned võrratud uued piima-, kohupiima- ja jogurtitooted, mis suudavad rahuldada igaühe maitset ja eelistusi, ja kui me võtaksime kasutusele innovatiivsed kooliprogrammid, saaksime äratada laste uudishimu nende toodete vastu, tehes samal ajal midagi ära ka toitumise heaks. Säästupotentsiaali 117,3 miljonit eurot piimavalgu standardimise tulemusel ajavahemikul 2008-2013 või edaspidiseid säästuvõimalusi võimaliku piimaturukorralduse raames tuleks kasutada koos piimasektori reformiga ja selle toetamiseks. Ma oleksin vägagi valmis ka seda arutama tervisekontrolli arutelu kontekstis.
See meede peaks kavatsuste kohaselt hõlbustama meie esitatud piimafondi programmi elluviimist. Ressursse saaks kasutada piimasektori müügi edendamise kontekstis, toitumisalase teavitamise paremaks muutmiseks ja samuti edasisteks kaasnevateks meetmeteks, nagu piimatootmise kaasajastamine valdkondades, kus tingimused on veel raskemad, ja mägipiirkondades. Parlamendikomisjon võttis selle teise raporti vastu üksmeelselt.
Kolmas raport käsitleb joogipiima. Raportis tehakse ettepanek paindlikkuse suurendamiseks joogipiima määratlemisel. Praegu kehtiv määrus tunnistab kolme joogipiima kategooriat, mida on ühenduses lubatud toota ja turustada. Need on rasvatu piim (kuni 0,5% rasva), madala rasvasisaldusega piim (1,5-1,8% rasva) ja täispiim (vähemalt 3,5% rasva).
Komisjoni ettepanek lubada joogipiima tootmist ja turustamist, mis ei vasta nendele kolmele kategooriale, seni, kuni on lisatud selge ja kergesti loetav viide rasvasisaldusele etiketil, on õige. See liberaliseeriv meede tähendab mitte üksnes riikide üleminekuerandite kõrvaldamist, vaid laiendab ka tarbija valikuid, mis aitaks kindlasti elavdada ühendusesisest kaubandust.
Igasuguse ebaselguse vältimiseks peaks piima rasvasisalduse protsent olema pakendil selgelt näha ja otseselt seotud tootekirjeldusega. Siiski arvan, et rasvasisaldusele viitamise puhul pole vajadust kehtestada lubatud hälvet +/-0,2%, arvestades, et see ei tõstaks selgust, vaid pigem takistaks rakendamist.
Komisjon võttis need kaks õigusakti ettepaneku muudatusettepanekut, nagu see kolmas raport, samuti ühel häälel vastu. Arvestades selget seisukohta, mille võttis põllumajanduskomisjon, olen veendunud, et kogu piima minipaketti toetatakse homse täiskogu istungi ajal toimuval hääletamisel kindla häälteenamusega.
Ma ei saa siiski heaks kiita fraktsiooni ALDE kolme muudatusettepanekut. Need ei muuda raportit oluliselt paremaks. Kolmas muudatusettepanek viitab ainult koolipiimale, mis läheks vastuollu sellega, mida me tahame, nimelt parandada kogu toodetevaliku pakkumist. Sellepärast pean kahjuks ka selle muudatusettepaneku tagasi lükkama.
Ma tahaksin soojalt tänada kõiki kolleege põllumajanduskomisjonis ja fraktsioonis. Ma tänan neid üles näidatud usalduse ja heade töösuhete eest.
fraktsiooni PPE-DE nimel. - Hr juhataja, ma soovin alustada pr Jeggle'i õnnitlemisega tema kolme raporti - piima minipaketi eest. Algusest peale oli väga selge, et tema raportite osas saavutatakse üldine kokkulepe, ja seda tõestas volinik. Parlamendiliikmed küsisid käesoleva arutelu kohta, kas nad võiksid arutada laiemaid teemasid, mis mõjutavad Euroopa piimatööstust, ja mina pole siin mingi erand.
Alles üsna hiljuti oli piimakarjakasvatus Ühendkuningriigi põllumajanduse vaeslapse-sektor. Varimajanduse tavade tõttu, mis lubavad kaubakettidel suruda piima hinda alla 17 pennile liitrist, samas kui nad seda välja müüvad 50 penni eest liiter, lõpetasid paljud meie piimakarjakasvatajad tegevuse. Maksab meenutada, et isegi hinnaga 50 penni liitrist maksab piim meie selvehallides siiani sama palju kui pool pudelit vett ja teil pole vaja muretseda veepudeli poegimise pärast ega selle jaoks loomaarsti kutsuda.
Järgmine päevakorrapunkt on ühine arutelu järgmiste suuliselt vastatavate küsimuste üle:
, mille on nõukogule esitanud härra Weber Euroopa Rahvapartei (Kristlike Demokraatide) ja Euroopa Demokraatide fraktsiooni nimel, proua Roure Euroopa Parlamendi Sotsiaaldemokraatide fraktsiooni nimel, härra Alvaro Euroopa Demokraatide ja Liberaalide fraktsiooni nimel ning proua Muscardini ja proua Angelilli fraktsiooni Liit Rahvusriikide Euroopa eest nimel terrorismivastase võitluse kohta (B6-0139/2007) ning
, mille on komisjonile esitanud härra Weber ja Härra Daul Euroopa Rahvapartei (Kristlike Demokraatide) ja Euroopa Demokraatide fraktsiooni nimel, proua Roure Euroopa Parlamendi Sotsiaaldemokraatide fraktsiooni nimel, härra Alvaro Euroopa Demokraatide ja Liberaalide fraktsiooni nimel ning proua Muscardini ja proua Angelilli fraktsiooni Liit Rahvusriikide Euroopa eest nimel terrorismivastase võitluse kohta (B6-0313/2007).
Härra president, ma palun, et me ei alustaks enne, kui nõukogu on kohal, kuna minu arust on üsna kummaline, et me oleme nõukogule, samuti komisjonile, esitanud suuliselt vastatavad küsimused ning arutame neid üksnes komisjoni kohalolekul. Sellel pole mõtet. Tohin ma paluda, et me katkestame selle, millega oli kavas praegu jätkata, kuni nõukogu on siin, et meid ära kuulata?
Vabandage proua Buitenweg, et ma nii ütlen, kuid ma ei pea seda asjakohaseks, kuna meil pole aimugi, millal nõukogu saabub. Me võime jääda ootama niikaua, kuni pole enam üldse võimalik meie arutelu pidada. Lisaks algab arutelu fraktsioonide esindajate kõnedega. Seepärast teen ettepaneku nendega algust teha.
autor. - (FR) Härra juhataja, komisjoni president, daamid ja härrad, terrorismivastane võitlus on ala, kus Euroopal tuleb lülituda ümber virtuaalsusest tegelikkusesse. Terrorismi ülemaailmne mõõde nõuab ülemaailmset reaktsiooni. Poliitilise Euroopa ülesehitamine hõlmab suutlikkust terrorismi lõplikult välja juurida - me oleme sellest veel väga kaugel. Meie fraktsioon on käesoleva arutelu algatanud, sest usume, et Euroopa ei ole siiani veel täielikult teadvustanud eesseisvate ohtude tõsidust.
Esimene väga otsene oht on terroristlikest islamistlikest ja rühmitistest nagu ETA Hispaanias tulenev oht meie igapäevasele julgeolekule. Volinik, me näeme seda iga päev. Teine sama murettekitav oht seisneb selles, et need jõulised võrgustikud võivad üle võtta Euroopa demokraatiate poliitilise kultuuri, et õõnestada meie põhiväärtusi ning asendada need oma usuliste põhimõtetega. Meil on vaja kindlustada, et liikmesriigid teevad rahvusvahelise terrorismi vastases võitluses enam koostööd. ELi terrorismivastase tegevuse koordinaatori härra de Vries'i ameti mahapanek märtsis ning suutmatus teda siiani asendada, näitab kui palju tööd siin on vaja veel teha. On tõsi, et härra de Vries loobus ametist isiklikel põhjustel, kuid on hästi teada, et talle antud puudulikud ressursid muutsid võimatuks talle pandud ülesannete täideviimise.
Me palume nõukogul, mis ei ole kohal, tema eesistujal ning samuti ÜVJP kõrgel esindajal härra Solanal ja komisjoni presidendil härra Barrosol täita oma kohustusi ning nimetada nii kiiresti kui võimalik ametisse uus ELi terrorismivastase võitluse koordinaator koos piisavate ressurssidega.
Daamid ja härrad, terroriorganisatsioonide vastane võitlus nõuab suurt püsivust ning ei tohi sisaldada läbirääkimisi või järeleandmisi. Terroriorganisatsioonid ei ole tavapärased tsentraliseeritud vormis ühendused, millest võib tavaliste sõjaliste operatsioonidega jagu saada. Nad tegutsevad võrgustikena, kasutades väga keerukaid tehnoloogiaid oma kuritegelike operatsioonide läbiviimiseks. Meil on võimalik neid võrgustikke neutraliseerida üksnes kindlate rahaliste, inimressursside ja luureallikate jätkuval ühisjõul. Üksteist austades, tagades seaduste ja üldiste vabaduste elluviimise, kinnitades uuesti oma nägemust sellest, mis on inimlik ja milline peaks olema elu ühiskonnas, ning ühiselt tegutsedes, teeme me lõpu terrorismile, mis küll kasutab 21. sajandi vahendeid, kuid lähtub eelarvamustest ja kasutab kõige ebainimlikumaid meetodeid.
See ei ole, nagu sageli öeldakse, tsivilisatsioonide kokkupõrge, vaid vastasseis nende vahel, kes seavad kõige kõrgemale üksikisikute austamise ja pluralismi, ning nende vahel, kes džihaadi nimel kõrvaldaksid igaühe, kes ei mõtle samamoodi nagu nemad või kellel on teised tõekspidamised. 11. septembri ohvrid, keda me mõne päeva pärast, viie aasta möödumisel traagilistest sündmustest Manhattanil, mälestame, kuid ka 11. märtsi Madridi ja Londoni pommiplahvatuste ohvrid sunnivad meid otsustavalt tegutsema. Eurooplased vajavad julgeolekut, kindlustatust oma tööelus, energiavarustuse ja toiduga varustatuse kindlust. Vähim, mida me saame Euroopa jaoks teha, peale rahu tagamise, on teha kõik võimalik, et tagada kõige põhilisem julgeolek, isiklik julgeolek.
autor. - (FR) Härra juhataja, nõukogu eesistuja, volinik, liikmesriigid on sisse seadnud mitmeid vahendeid terrorismi vastu võitlemiseks Euroopas. Ometi seisavad mitmed Euroopa riigid jätkuvalt silmitsi märkimisväärse terrorismiohuga ning seepärast on aastaid pärast nende vahendite jõustumist vajalik hinnata Euroopa õigusaktide rakendamise tõhusust sellel alal.
Vaatamata meetmetele julgustada terrorismi vastu võitlemise eest vastutavaid asutusi teavet jagama, on selge vajadus vastastikuse usalduse järele. Et võimalda terrorismivastase võitluse tõelist tõhusust, ei ole meil vaja teha täiendusi kehtivatesse õigusaktidesse, vaid jälgida, et liikmesriigid neid korralikult kohaldavad. Ma arvan, et me peaksime keskenduma eelkõige liikmesriikide vahelise koostöö olulisele parandamisele.
Hindamine võimaldaks meil ka asjaomased määrused uuesti läbi vaadata. Protsessi käigus on minu arvates vaja taastada tasakaal kaaskodanike julgeolekuvajaduse ning eraelu kaitse õiguste säilitamise vahel. On vastu võetud teatavad meetmed, mis on meie kaaskodanikele väga piiravad ning me võime nüüd tagantjärele näha, et mõned neist ei ole andnud selliseid tulemusi nagu me ootasime ning võivad vastupidi luua julgeolekust vale ettekujutuse.
Terrorismivastane võitlus nõuab ka paremat koostööd Euroopa Liidu ja selle partnerite vahel üle kogu maailma. Oma atlandiülestes suhetes näiteks peaksime me nõudma ühise terrorismivastase võitluse strateegia koostamist, mis austab põhiõigusi ja privaatsust. Euroopa Liit peaks nendes küsimustes võtma ülemaailmse lähenemise ning kehtestama üldpõhimõtted USA partneritega peetavaks teabevahetuseks ning selle teabevahetuse raames andmete kaitsmiseks.
Lõpuks, Euroopa Parlament on sageli jäänud eemale nõukogu terrorismialastest aruteludest. Ma arvan, et meile on tähtis pidada tõelist arutelu, mis viib parema Euroopa Parlamendi ja liikmesriikide parlamentide demokraatliku kontrollini.
autor. - (DE) Härra juhataja, aastatel 2001-2007 on kuus aastat olnud poliitiliselt motiveeritud terrorismivastast võitlust. Ainus, mida oleme selle kuue aasta jooksul näinud, on igale võetud meetmele poliitilise vastuse otsimine. Ma ei oska siiski välja tuua lähenemist Euroopa terrorismivastase poliitika suhtes globaalses kontekstis. Millist rolli me etendame? Millist rolli me tahame ülemaailmselt etendada? Kas meil on olemas üldplaan?
Tänini ei ole ma näinud ühtegi komisjoni ega nõukogu - ega muuseas ühegi liikmesriigi - plaani või dokumenti, mis pakuks välja lühiajalise, keskmise pikkusega või pikaajalise terrorismivastase strateegia. Me oleme käivitanud lühiajalise toimega meetmeid rahavoogude tõkestamiseks - mis on olnud suurepärased. Me oleme lasknud käiku meetmeid, mille eesmärk on võidelda terrorismiga mõõduka aja jooksul, tuues isikutuvastusdokumentidesse sisse biomeetrilised andmed - mida ma isiklikult ei pea õigeks lähenemiseks, kuid mille otsustas poliitiline enamus.
Pikemas perspektiivis ei näe ma arengutoetuse valdkonnas, julgeolekupoliitika mõttes, mingit arengut ega liikumist. Samuti ei näe ma mingit muutust nende kultuuride austamises, kust terrorism võib oletuslikult pärineda; see tähendab muutust jõupingutuste näol, et pigem aktsepteerida ülemaailmastunud olelust, rahulikult üksteisega üleilmastunud maailmas koos eksisteerida, kui välja minna ja püüda oma ühiskonda ülejäänud maailmale edasi anda. Seepärast on küsimuseks: millise rolli Euroopa võtab?
Alates 11. septembrist 2001 on vastus sellele küsimusele koosnenud mitmesugusest tegevuslusest: iga kord, kui toimub rünnak, püüavad vastavad valitsused rahvale kindlustunde tagasi anda, käivitades lühiajalisi meetmeid, olgu selleks brittide ägedus andmete säilitamise läbisurumisel vahetult pärast traagilisi rünnakuid Londonis või Saksamaa püüdlus suruda läbi online otsingud. Puudu on põhiplaan. Põhiõiguste rikkumised üksi, mis kaasnevad hädaolukorra seadustega, ei lahenda probleemi. Kui soovime edukalt terrorismi vastu võidelda, peame me pigem määratlema Euroopa ülemaailmse rolli selles võitluses, mitte jätkama riigisisest tegevuslust, mida viiakse läbi üksnes Euroopas.
autor. - (IT) Härra juhataja, daamid ja härrad, asjaolu, et see arutelu lükati juulist edasi septembrisse ning me peame arutlema küsimuste üle, mida tahame tõstatada praegustes tingimustes, nõukogu puudumisel, näitab iseenesest, et Euroopa ei ole tegelikult valmis terrorismiprobleemi kindlalt ja laiaulatuslikult käsile võtma, ning et see parlament on kahjuks poliitilises mõttes endiselt liiga nõrk.
Kunagi kui terrorirühmitused levisid mitmes ELi riigis, olid meil siseprobleemid, Euroopa oli juba suures osas ühinenud ning käis juba jutt ühisest strateegiast, mis kunagi ei teostunud. Jõudis kätte aasta 2001 ja me mõistsime, et terrorism on ülemaailmne nähtus, mis ei ole püramiiditaoline organisatsioon, vaid koosneb rakkudest, mis on omavahel ühenduses peamiselt Interneti ja parimate IT-süsteemide kaudu, ning mis on juurdunud üle maailma ja on võimeline tegutsema kuidas tahab ja millal tahab.
Sellele vaatamata ei ole olemas Euroopa Liidu poliitikat Interneti kontrollimiseks või täpsete julgeolekueeskirjade andmiseks kodanikele, kes ei mõista, millised meetmed on EL vastu võtnud või milliseid kavatsetakse lähitulevikus vastu võtta. Kõige tähtsam meede on panna vastutus teenuseosutajatele, kes haldavad saite, kus soodustatakse, toetatakse või õigustatakse terroritegevust, näiteks selliste saitide likvideerimise kaudu, mis on otseselt või kaudselt seotud isikutega, kes levitavad, õhutavad või õigustavad vägivalda. Šveitsis on seda kõike juba pikka aega tehtud, samal ajal kui Euroopa endiselt kõhkleb ja asjatuid kõnelusi peab.
Puudub ühine seisukoht petislike usuliste koosolekukohtade või petislike imaamide järelevalveks, kes, nagu on hiljuti juhtunud Hollandis ja Itaalias, on kasutanud kohti, mis peaksid olema mõeldud palvetajatele, et külvata viha, kavandada rünnakuid, õhutades vägivalda Lääne, demokraatia, inimõiguste, sealhulgas naiste õiguste, vastu, algatades tegelikult terrorirünnakuid meie linnades.
Härra juhataja, enam ei piisa ühisest terrorismivastasest strateegiast rääkimisest - meil on vaja tugevust ja julgust, et võtta otsuseid, tegutseda ühelt poolt tulevaste rünnakute ärahoidmise nimel ning teiselt poolt eesmärgiga neutraliseerida terrorirakukesi, mis varitsevad pimeduses ja toodavad usuvahetajaid, kasutades meie vabaduse väärtusi, usu- ja sõnavabadust, et rünnata vabadust ennast.
Äsjased lõhkeainerünnakute kavandamises kahtlustatavate inimeste arreteerimised Taanis on tõestuseks, et praegu pole sobiv aeg valvsuse vähendamiseks, ning et Taanis vastu võetud terrorismivastased seadused toimivad, samas on arreteerimised ka hoiatussignaaliks kogu ELile. Me ei või enam loota üksnes riigisiseste seaduste või üksikute riikide uurimisjõudude tõhususele, me vajame enam kooskõlalisust.
Liiga sageli peitub poliitilise korrektsuse taga suutmatus või vastumeelsus teha otsuseid. Ohtu satub demokraatia, vabadus ning üksikisikute õigus elada rahus ja vabaduses. Vabadus saavutatakse ettekirjutuste kaudu. Me peame tegema seda, mis on poliitiliselt õige mitte üksnes oma rahvaste kindlustamiseks, vaid ka nende kaitsmiseks kogu maailmas, kes austavad oma õigusi ja on teadlikud oma kohustustest. Iga viivitus teeb meid pahateo kaasosaliseks.
Olgu käesoleva arutelu lõpptulemuseks ühine kohustus astuda koheseid samme, mitte oletatavate vasak- või parempoolsete seisukohtadega, vaid tugev ja ühtne seisukoht. See on parim austusavaldus nende elude mälestuseks, kes alates 11. septembrist kuni tänaseni on üle kogu maailma julmade tegude läbi katkenud. Mõistku igaüks meist, et terrorism on inimsusevastane kuritegu.
3. Täiendavad eeskirjad piima- ja piimatooteturu ühise korralduse kohta (hääletus)
Härra juhataja, kuna rõdul on delegatsioon Lõuna-Aafrika parlamendist, kas me tohiksime paluda sel tunnistada siin täiskogus valeks teade Mugabe režiimi hukkamõistmisest Zimbabwes, samuti meie ootus, et Lõuna-Aafrika võtab sobivad meetmed, et tuua sellesse riiki muutusi paremuse suunas?
Ma märgin teie taotluse üles, mida ma isiklikult tervitan, ja me püüame sellega tegeleda hääletuse ajal vastavalt kodukorrale.
Me peame kalavarude säästvat kasutamist oluliseks kalastustegevuse jätkumise ja kalandussektori elujõulisuse jaoks, kuid me ei pea vastuvõetavaks laevastike haldamise poliitikat - nagu EL on vastu võtnud - ega laevastike vähendamist, mille peamisteks tagajärgedeks on tootmisvahendite oluline vähenemine ja drastiline töökohtade kaotus.
Püügivõimsuse ja kalapüügivõimaluste püsiva tasakaalu saavutamiseks tuleb võtta arvesse sotsiaalset ja majanduslikku olukorda kalandussektoris, kohaldades mehhanisme kahju subsideerimiseks või kompenseerimiseks kaluritele, kes on kannatanud keskkonnasõbraliku kalastustegevuse majanduslike tagajärgede ning kalastamist vähendavate meetmete tõttu, eelkõige vähem soodsates piirkondades, mis on kalandussektorist sõltuvad.
Samamoodi peaks püügivõimsus olema kooskõlas olemasolevate varudega ja merekeskkonna kaitsmisega - mis ühel ja samal ajal soodustaks väikesemahulist rannikuäärset kalastamist ja mittetööstuslikku kalastamist ja kaitseks kalastuskogukondi; selles kontekstis oleks eriti kasulik suurendada liikmesriikide ainuõigusega kalastusalasid praegusest 12 meremiilist 24 meremiilini ning kaugemates piirkondades 100 meremiilist 200 meremiilini.
kirjalikult. - (FR) Ma hääletasin oma kolleegi härra Casaca raporti poolt, kuna see toob selgelt välja praeguse süsteemi halvad mõjud, mis mõnikord põhjustab selliste otsuste tegemist, mis ei ühildu kohaliku tegelikkusega.
Võtame näiteks thonaille-võrkudega püüdmise Vahemeres. Need, kes seda teevad, on teinud jõupingutusi, et arendada välja oma kalastusmeetodid, kuid hiljuti vastu võetud õigusaktid seavad neile ebaproportsionaalseid piiranguid, mis võivad põhjustada nende kadumise. Nad seisavad tegelikult silmitsi ebaõiglase konkurentsiga Atlandi idapoolsema osa, nii Hispaania kui Prantsusmaa kolleegide poolt. Vastavalt raporti ettepanekutele oleks geograafilisi kalastuspiirkondi kasutav lähenemine ja kasutatud tehnikate eripära arvesse võtmine võimaldanud tagada õiglasema püügikoormuse jagamise, mis suudaks tagada püsiva tasakaalu püügivõimsuse ja kalapüügivõimaluste vahel.
kirjalikult. - Ma toetan Elles'i raportit paranduseelarve nr 5/2007 projekti kohta. Seda tehes tahaksin ma tuua välja teatava probleemi minu enda riigi jaoks, mis võib vähendada toetust lisakulutamise suhtes.
Ühendkuningriigi probleemiks on see, et Margaret Thatcher jättis koos 1984. aasta Fontainebleau lepinguga tulevastele Briti valtsustele mõru pilli. Fontainebleau annab Ühendkuningriigile kahekolmandikulise tagasimakse, mis on meie aastaste panuste ja aastaste EList saadavate tulude vahe. Seega iga uus kuluprogramm läheb kaks korda rohkem maksma; esiteks maksame me oma 50% ja siis kaotame kaks kolmandikku ELi panusest, vähendades ainulaadselt meie puhul ELi panust 50% vähem kui 17%-le. Võttes arvesse asjaolu, et Ühendkuningriigi panused on vähem kui 15% kogueelarvest, saab riik kahju iga uue projekti puhul, kui ta saab vähem kui kolmandiku tuludest.
kirjalikult. - (PT) Raport sedastab, et ELi piires veetakse igal aastal ligikaudu 110 miljardit tonn/km ohtlikke kaupu - ohtlikke rahvastiku ja keskkonna jaoks - ning see moodustab ligi 8% kogu kaubaveost. Neist 58% veetakse rongiga, 25% õhu kaudu ja 17% siseveekogudel.
Selles kontekstis usume me, et kasulik ja vajalik koostöö ELi tasandil peab kindlustama liikmesriikide täieliku suveräänsuse (ohtlike) kaupade veo suhtes nende territooriumi piires, näiteks õiguse kaudu reguleerida, välja anda individuaalseid volitusi ja keelata ohtlike kaupade vedu, eriti rahvusliku julgeoleku või keskkonna kaitsmise põhjustel.
See on põhimõtte küsimus, mis on seda enam tähtis ELi edendatud veo ohjeldamatu liberaliseerumise kontekstis.
kirjalikult. - (DE) Komisjoni ettepanekut ohtlike kaupade vedu käsitlevate Euroopa õigusaktide lihtsustamise ja ühtlustamise kohta tuleks toetada tervikuna, sealhulgas parema reguleerimise huvides.
Just hiljuti, 31. augustil 2007 külastasin ma seitsme maanteetunneli, sealhulgas ka Saksamaa pikima tunneli, liikluskorralduse peakorterit ning mõistsin vajadust harmoniseerimise järele, eelkõige tunnelites ohtlike kaupade vedu käsitlevate sätete osas.
Mitte üksnes lihtsalt kaupade, vaid ka ohtlike kaupade vedu on pidevalt kasvav - ja see toimub üle maailma, nii et isegi kasv ei saa olla haaratud vaid ühest veoliigist. Seepärast on arukas võtta vastu asjakohased veoeeskirjad lisaks maantee- ja raudteeveole ka siseveeteede kohta. See parandab võimalusi ühendatud vedude kohaldamiseks meie veovajaduste probleemi lahendamiseks. Eelkõige meie kaaskodanike mõistmise mõttes on väärt mainimist, et praeguses õigusaktis ei võeta arvesse mitte üksnes Ühendatud Rahvaste Organisatsiooni konkreetseid soovitusi, vaid ka liikmesriikide subsidiaarsusnõudeid. Asjaolu, et direktiiv võtab kokku neli vana direktiivi ja hoiab ära 2000 lehekülge õiguslikku teksti, teeb sellest näite toimiva bürokraatia vähendamise kohta.
Liikmesriigid säilitavad õiguse reguleerida või isegi keelata teatavate ohtlike kaupade vedu oma territooriumi piires, näiteks rahvusliku julgeoleku või keskkonna kaitsmise põhjustel. Kokkuvõttes võib avalikkus eeldada, et käesolev direktiiv aitab kaasa nii veo turvalisuse kui keskkonnakaitse parandamisele.
kirjalikult. - (FR) Vähemalt kordki on komisjoni ettepanek eesmärgiga harmoniseerida ohtlike kaupade veo eeskirju samm õiges suunas. Tõepoolest on esitatud teksti eesmärk lihtsustada ja ühtlustada kehtivaid ühenduse õigusakte.
Praegu juhivad ohtlike kaupade vedu maismaal (raudteel, maanteel) ja siseveeteedel ei vähem kui neli direktiivi ja mitmed komisjoni otsused. See võrreldamatu kogu tähendab, et eeskirjad on liiga keerulised, neid on raske üle kanda siseriiklikesse õigusaktidesse ja on sageli iganenud.
See on eriti tähtis küsimus, kuna sisemaise veo maht kasvab ELis pidevalt, samuti ka ohtlike kaupade maht. Igal aastal veetakse ELis selliseid kaupu ligi 110 tonn/km, mis moodustab 8% kõigist veetud kaupadest. Oma strateegilise positsiooni tõttu Euroopa ristteel on Prantsusmaa teede, raudteede ja veeteede võrgustikud sageli ülekoormatud ja seepärast sageli liiklusõnnetuste toimumiskohaks.
Oli viimane aeg jätta kõrvale kõik perifeersed, ülemäärased ELi õigusaktid selles küsimuses, et võimaldada eri operaatoritel, kuid ka riiklikel ametivõimudel, tagada selle veoliigi turvalisus ja seda tugevdada.
kirjalikult. - (DE) Arvestades kaubaveo pidevat kasvu ei jää katastroofiline veoauto põleng Gotthardi tunnelis ja sarnased juhtumid kindlasti mitte viimasteks õudusjuttudeks veoautoõnnestuste kohta. See on eelkõige tõsi seetõttu, et veoautod etendavad ebaproportsionaalselt sagedast osa õnnetustes sõiduteedel ja kuna sõidukijuhid ei järgi tihtipeale neile ette nähtud puhkeperioode, mille põhjuseks on üha kahanevad kasuminäitajad ja kasvav konkurentsisurve. Viletsalt hooldatud teed ja veoautodest pikkade sabade moodustumine suurendavad samuti potentsiaalset ohtu.
Kui ohtlikke kaupu vedav mootorsõiduk satub sellisesse õnnetusse, on tagajärjed loomulikult enam kui tõsised. Lisaks veetakse ikka ja jälle ebaseaduslikult radioaktiivseid, söövitavaid või plahvatusohtlikke laste, seades hädaabiteenistused õnnetuste korral eluohtlikku olukorda. On üksnes õige ja sobiv, et turvalisusnõudeid kaasajastatakse, mis on põhjuseks, miks ka mina hääletasin kõnealuse raporti poolt, kuigi kontrolli tuleks samuti vastavalt tugevdada.
kirjalikult. - (PT) Üks ELi põhilisi kohustusi ja vastutusalasid on luua Euroopa kodanikele turvalisi elutingimusi. Sisemaise kaubaveo maht ELi piires on pidevalt suurenenud ning koos selle kasvuga on suurenenud ka ohtlike kaupade vedu.
Seepärast peame me tagama, et ohtlike kaupade veo suhtes kohaldatavaid õigusakte lihtsustatakse ja muudetakse selgemaks. Kavatsus võtta ühteainsasse direktiivi kokku ohtlike ainete vedu raudteel, maanteel ja siseveeteel võib ergutada ühendatud vedu ning parandada kehtestatud eeskirjade kohaldamise kaudu turvalisust ja kiirust. Need põhinevad kaupade kiire kohaletoimetamise kriteeriumidel ja asjakohaste teenuste osutamisel. Selle nõutavaks eeltingimuseks on seepärast veelgi suurem turvalisus transpordis kogu ELi territooriumil, sealhulgas ohtlike ainete veos; ma usun, et see on võimalik käesolevas direktiivis sisalduvate meetmete rakendamisel.
kirjalikult. - (PL) Ma hääletan Boguslaw Liberadzki ohtlike ainete siseveo alase raporti poolt.
Professor Liberadzki on transpordivaldkonna juhtivspetsialist. Raport, mida ta esitleb, on professionaalselt kirjutatud ning annab tõstatatud probleemile põhjaliku analüüsi.
Üheks Euroopa Liidu prioriteediks on kahtlemata tagada eurooplastele turvalised elutingimused. See hõlmab ka transpordi turvalisust kogu Euroopas ning eelkõige ohtlike ainete veo turvalisust. Kaupade ja teenuste sagedasem liikumine on toonud kaasa kasvu maantee-, raudtee- ja jõetranspordis. See on põhjus, miks ma toetan kavatsust tuua need transpordivormid kokku ühe direktiivi alla. Ma tunnen, et Euroopa tasandil peaksime me püüdma kehtestada õigusakte, mis toovad võimalikult palju lisandväärtust ELi kodanikele. Määruste kokkuvõtmine ühte ELi dokumenti tõhustab nende läbipaistvust ja kättesaadavust ning samuti nende kohaldamise tulemuslikkust.
(DE) Härra juhataja, hääletasin Jeggle raportite poolt, kuna ma loodan, et need hõlbustavad meie talunike ellujäämist. Kunagi oli ju aeg, mil talunikud teenisid oma tootmisega väga head elatist. Tänasel päeval tõusevad toiduainete hinnad pidevalt, kuid sellal kui suured ettevõtted saavad sellest kasu ja teenivad kenasid kasuminäitajaid, on lihttalunikud järjest enam surutud paluja rolli. Sageli vajavad väikemaaomanikud ellujäämiseks täiendavat sissetulekuallikat ning loodusarmastus on peamine ja ainus põhjus, miks paljud selle koorma enda kanda võtavad. Kasvavad numbrid on siiski alla andmas, mis on puu-, köögivilja ja sööda valdkonnas juba viinud sõltumiseni sisseveost.
Alates ELiga ühinemisest on üle 50% Austria talunikest loobunud oma ettevõtetest ehk lõpetanud piimatootmise. Nii oleme me kiirelt lähenemas punkti, kus omavarustatus värske piima ja värskete piimatoodetega on ohus.
Härra juhataja, daamid ja härrad, tänasel hääletusel kolme piimateemalise raporti üle väljendasin ma oma toetust komisjoni ettepanekutele, kuna ma olen veendunud, et need on sammud õiges suunas.
Järgmine teema on nõukogu ja komisjoni avaldused, mis käsitlevad finantssektori ebastabiilsust ja selle mõju reaalmajandusele.
nõukogu eesistuja. - (PT) Härra juhataja, volinikud, daamid ja härrad, nagu võite arvata, on veel liiga vara hinnata hiljutist tormi finantsturgudel. Peame ootama rohkem täpsemaid majandusandmeid ja, nagu teate, pole nõukogu koos käinud alates juuli lõpust, kuid nõustun Jean-Claude Junckeri, Eurogroup'i presidendi sõnadega, kui ta ütles, et esialgu puudub tajutav mõju kasvuennustustele eurotsoonis tervikuna.
Euroopa majandus on jätkuvalt näidanud kindlal vundamendil põhinevat tugevat kasvu. Tegelikult oleme sellel aastal näinud väga positiivseid tulemusi eelarvepuudujääkide vähenemise, euro stabiilsuse, majanduskasvu ja tööhõive osas.
Just sellel taustal peame me vaatama finantssektori ebastabiilsust, millest ma varem rääkisin. See on kõik, mis mul asja kohta praegu öelda on. Olen kindel, et 14. ja 15. septembril Portugalis Portos peetaval majandus- ja rahandusministrite mitteametlikul kohtumisel analüüsitakse, nagu nõukogu istungjärkudel tavaks, Euroopa Liidu majanduslikku ja rahalist olukorda üksikasjalikumalt palju täielikumate ja uuemate andmete alusel.
Samuti soovin teile kinnitada, et Portugali eesistumisel jätkub töö finantsteenuste siseturu tugevdamiseks. Ka näitab jätkuv tugev panustamine järelvalvepraktika ühtlustamisse ja ohutusraamistiku pidev parandamine selgelt, et me pole alahinnanud finantssektori stabiilsust edendava raamistiku tähtsust.
Lõpuks, üldises plaanis on eesistujariik pühendunud Lissaboni strateegia jätkuvale rakendamisele. Kõnealuse strateegia rakendamine on parim, mis me saame anda selleks, et tugevdada Euroopa majanduse kasvupotentsiaali ja säilitada selle tugev alus ning Portugal eesistujariigina on sellele valdkonnale jätkuvalt tugevalt pühendunud.
komisjon. - (ES) Härra juhataja, daamid ja härrad, viimastel nädalatel on finantsturgudel toimunud tõsine raputus, mille algne põhjus oli olukorra halvenemine USA rämpslaenude turul.
See olukorra halvenemine levis kõigile finantsturgudele laenudega seotud väärtpaberite ja finantstoodete kaudu, mida peaaegu kogu maailma finantsasutused viimastel aastatel suurtes kogustes omandanud on.
Kui vaadata viimaste nädalate aktsiaturgude korrektsioone, siis pole need suuremad varasematest turukorrektsioonidest viimase kahe aasta jooksul; siiski, see, mis hiljuti juhtus, on ebatavaline selle poolest, et põhjustas likviidsuskriisi pankadevahelisel turul, mis sundis keskpanku suures koguses raha süstima. Likviidsusprobleemid on selgelt seotud usalduse vähenemisega, mis tuleneb sellest, et puudub teave selle kohta, mil määral on turuosalised riskinud ülemaailmses ulatuses toodetega, mis on seotud Põhja-Ameerika riskantsete laenudega.
Selle ebastabiilsuse mõju võib minna kaugemale sellest, mida me seni oleme näinud ja seepärast nõuab meilt täit tähelepanu ja täielikult õigustab tänast arutelu. On veel liiga vara selle kriisi mõju reaalmajandusele arvudes väljendada.
Lõplik mõju sõltub peamiselt kolmest faktorist. Esiteks peame ootama, milline on Põhja-Ameerika eluasemeturu olukorra halvenemise otsene mõju USA majandusele üldiselt, ehkki kahtlemata saab see mõju olema negatiivne ja USA majanduskasv jääb madalamaks kui seni ennustatud. Arvestades USA majanduse mõju maailma majandusele üldisemalt, hakkab Ameerika Ühendriikide majanduskasvu aeglustumine teatud määral ülejäänud maailma, eriti Euroopa riikide, majandust mõjutama. See mõju peaks meie puhul põhimõtteliselt olema piiratud, sest ELi riigid kauplevad peamiselt ELi piires. Lisaks sellele on maailma majanduskasvu kiirus endiselt kõrge, seda muuhulgas tänu tärkava majandusega riikide dünaamilisusele. Kindlasti pole käesolev kriis tärkava majandusega riike tugevalt mõjutanud.
Teine asjaomane faktor finantskriisi võimaliku mõju hindamisel on muutused ettevõtete ja leibkondade rahastamise tingimustes. Me näeme juba riskipreemiate ümberhindamist, selleks, et viia need rohkem kooskõlla selle riski reaalse hinnanguga. Sellega korrigeeritakse olukorda, kus likviidsuse üliküllus oli kaasa toonud riskihinnangute teatava lõdvenemise. Sellel on positiivseid külgi, kuid kui rahastamistingimusi peaks karmistatama üle teatud piiri, siis kahtlemata mõjutaks kapitali vähenenud kättesaadavus majandustegevust.
Kolmas faktor, mis on tõenäoliselt kõige tähtsam ja kõige raskemini ennustatav, on mõju usaldusele. Usaldus on investeerimis- ja ostuotsuste võtmetähtsusega tegur, kuid vastandina eelmistele faktoritele, on siin tegemist subjektiivse väärtusega, mis tugineb üldistele sõnumitele, ettekujutustele ja teabele, mida inimesed saavad. Muuhulgas kuuluvad siia sõnumid ametiasutustelt, kas riikide valitsustelt, parlamendisaadikutelt või rahvusvahelistelt organisatsioonidelt.
Seepärast olen arvamusel, et käesolev arutelu on hea võimalus mitte ainult hinnata turgudel viimastel nädalatel juhtunu otseseid tagajärgi, vaid ka tuletada meelde ja rõhutada asjaolu, et Euroopa majandus on jätkuvalt, nagu ka nõukogu esindaja just ütles, tugeval alusel, mida hiljutine raputus ei peaks oluliselt mõjutama ja et seepärast on meie majandus heal positsioonil, selleks et tekkinud ebakindlus ületada.
Nagu juba ütlesin, on maailma majandus endiselt äärmiselt dünaamiline ja tänu sellele on meie majanduse välissektoris endiselt kaubandusbilansi ülejääk, mida näitab Eurostati avaldatud uusim statistika. Investeeringud, eriti tootmisvahenditesse, on jätkuvalt kõrgel tasemel, mis toetab praegust majandustegevust ja ennustab tootlikkuse paranemist tulevikus. Eratarbimine saab tuge stabiilsest töökohtade loomisest, nii et meie uusim statistika näitab tööpuuduse määra eurotsoonis ja ELis, mis on peaaegu võrreldav ajalooliselt madalaimate tasemetega: eurotsooni puhul jääb tööpuudus alla 7%. Inflatsioon on jätkuvalt stabiilne.
Tänu sellele kõigele naudivad ettevõtted positiivseid tulemusi, mis peaks neil võimaldama hakkama saada krediidi võimaliku kokkukuivamisega, ilma et nad peaksid oma investeerimis- ja laienemisplaane oluliselt muutma. Lühidalt, daamid ja härrad, pole kahtlust, et, arvestades, et üks langusriskidest, mille eest me olime hoiatanud juba mõnda aega kui me oma majandusennustusi avaldasime - USA laenuturu jahtumise risk ja selle mõju USA majandusele - on realiseerunud, ei ületa majanduskasv Euroopa Liidus ja eurotsoonis sellel ja järgmisel aastal meie käesoleva aasta mais tehtud ennustusi.
Siiski on meil tugevalt põhjust säilitada kindel usk Euroopa majanduse alustesse ja selle võimesse praegune kriis ületada. Järgmisel teisipäeval, 11. septembril, avaldan ma komisjoni nimel ajutised majanduskasvu prognoosid aastaks 2007 nii eurotsooni kui ka ELi kohta, mis annavad meile esialgse orientiiri kriisi võimaliku mõju osas.
Samal päeval on mul võimalus neid prognoose teile tutvustada, kui ma esinen majandus- ja rahanduskomisjoni ees. Ennustused 2008. aasta kohta ja edasi peavad, nagu teate, ootama, kuni me tavapäraselt avaldame majandusennustused novembris.
komisjoni liige. - Härra juhataja, viimastel nädalatel on meie tähelepanu köitnud Ameerika Ühendriikide rämpslaenukriis ja selle võimalik mõju Euroopas. Euroopa laenuturg erineb Ameerika Ühendriikide omast, seega on lähimas tulevikus ligilähedaseltki sarnase ulatusega probleemide teke Euroopas vähem tõenäoline. Riskilaenamine on Euroopa Liidus võrreldes Ameerika Ühendriikidega väga piiratud ja meil on juurutatud garantiid, näiteks laenueeskirjad ja piirangud laenu väärtuse suhtele.
Hiljutine kriis on siiski selgelt näidanud finantsturgude vastastikust seotust ja globaliseerumist. Riske on targalt jaotatud. See on positiivne. Mõju levik on siiski probleem. Mõned Euroopa pangad ja investeerimisfondid on võtnud rämpslaenudega seotud väärtpaberitega seoses riske. On tekkinud tegelikke probleeme, eriti seoses likviidsuse kokkukuivamisega varadega tagatud ja kommertsvõlakirjade turul.
Mida saab Euroopa sellest kriisist õppida? Kindlaid järeldusi teha on veel liiga vara, sest turul on liiga palju ebakindlust. Samuti tähtis on reageerida mõislikult, võttes piisavalt aega olukorra hindamiseks. Kiire poliitiline reaktsioon oleks tõenäoliselt halb reaktsioon.
Esiteks näitab turgude vastastikune seotus, kui tähtis oleks ülemaailmselt ühtlustatud lähenemine reguleerimisele, koos tugevate ettevaatuseeskirjade ja asjakohaste investorite kaitse standarditega. See muudab komisjoni reguleerimisalased kõnelused Ameerika Ühendriikide ja muude riikidega veelgi tähtsamaks. Arvestades mõju levikut on vaja kõrgeid reguleerimisstandardeid kogu maailma finantsturgudel.
Teiseks tekivad vältimatult küsimused seoses hüpoteeklaenamisega Ameerika Ühendriikides. Ehkki ma toetan põhimõtet tagada juurdepääs eluasemeturule inimestele, kes tavaliselt ei suudaks kodu osta, siis tagantjärele tarkusena kerkib vältimatult esile arutelu piisava reguleerimise ja tarbijakaitse üle. Lahendused on tulekul, kuid probleemi lahendamiseks kulub aega.
Üks kriisi õppetundidest on kodanike elukestva rahandusliku harimise tähtsus, tagades samas vastutustundliku laenamise. Euroopa Liidus me juba käsitleme neid küsimusi oma jätkuva töö raames seoses tarbijakrediidi ja hüpoteekide ning tarbija harimisega.
Kolmandaks, selle kriisi keskmes on olnud hüpoteeklaenude ja nende riskide ülekandmine muudele pooltele. Mõnikord on need riskid emiteerivate pankade juurde tagasi pöördunud kui nende finantsesindajad ei suutnud pankade käibelelastud väärpabereid müüa või rahastada.
Me peame kindlasti toiminud mehhanisme täpselt uurima - st finantsesindusi ja spetsiaalseid üksusi ja nende tähtsust Euroopa pankade jaoks.
Samuti vajavad edasist analüüsi probleemid seoses keeruliste väärtpaberiteks muudetud toodetega ja turu arveldusmehhanismidega pingelises turusituatsioonis. Hiljutise turukriisi käigus on samuti esile tõstnud maine - nagu ka likviidsuse - riskide tähtsus olulise tegurina, mida tuleb arvesse võtta, hinnates pankade riski suurust keeruliste tehingutega seoses.
Neljandaks, mida arvata Basel II-st, uuest pankade kapitali adekvaatsuse direktiivist? Basel II sätestab pankadele ja investeerimisettevõtetele paremad võimalused oma riskide asjakohaseks hindamiseks ja nende nõutud kapitali kalibreerimiseks. Seda teeb ka Solvency II, mis on laias laastus Baseli ekvivalent kindlustussektori jaoks.
suuliselt vastatav küsimus (http://www.europarl.europa.eu/sides/getDoc.do?type=OQ&reference=O-2007-0049&language=ET" - B6-0140/2007), mille esitas Miroslav Ouzký keskkonna-, rahvatervise ja toiduohutuse komisjoni nimel nõukogule: Madridis 3.-14. septembril 2007. aastal peetava kõrbestumise tõkestamise konventsiooni osaliste konverentsi eesmärkide kohta ja
suuliselt vastatav küsimus (http://www.europarl.europa.eu/sides/getDoc.do?type=OQ&reference=O-2007-0049&language=ET" - B6-0312/2007), mille esitas Miroslav Ouzký keskkonna-, rahvatervise ja toiduohutuse komisjoni nimel nõukogule: Madridis 3.-14. septembril 2007. aastal peetava kõrbestumise tõkestamise konventsiooni osaliste konverentsi eesmärkide kohta.
autor. - (CS) Austatud juhataja, esmalt soovin vabandada tõlkide ees, kuna ma ei ole midagi kirjalikult ette valmistanud ja seetõttu ei ole mul olnud võimalik esitada neile eelnevalt oma ettekande kirjalikku teksti. Sellegipoolest annan oma parima, et rääkida aeglaselt ja lühidalt, sest teema, millest kõnelen, on oma iseloomult arusaadav.
Keskkonna-, rahvatervise ja toiduohutuse komisjoni esimehena sooviksin tunnustada Portugali eesistujariigina selle eest, et ta on oma programmis seadnud üheks tähtsamaks eesmärgiks tegelemise kõrbestumise ja veepuuduse probleemidega. See on üks põhjuseid, miks ma eriliselt tervitan eelmainitud saabuvat konverentsi.
Te olete hästi teadlikud asjaolust, et parlament ja EL tervikuna peab kliimamuutust eelseisva perioodi peamiseks väljakutseks ning samuti on hästi teada, et veepuudus ja jätkuv kõrbestumine on kliimamuutuse pöördumatud tagajärjed.
Ma kuulun nende hulka, kes on veendunud selles, et me peame ette valmistuma kliimamuutuse mõju suhtes, selle asemel, et püüda seda meeleheitlikult ohjeldada, sest tõenäoliselt meie jõupingutused selles suunas on määratud luhtuma. Tänapäeval teame kindla tõsiasjana, et Euroopa ja eriti selle lõunapoolsed piirkonnad peavad hakkama toime tulema veepuuduse ja pinnase degradatsiooniga.
Aruteludest kliimateemadel selgub, et atmosfääriõhu kuivus põhjustab jätkuvat kõrbestumist, mis omakorda toob kaasa edasise kliima soojenemise. Sellest nõiaringist väljamurdmine osutub väga raskeks. Minu küsimus oma komisjoni nimel komisjonile ja nõukogule on järgmine: milliseid praktilisi samme kavatsevad astuda komisjon ja nõukogu? Kas tänasel päeval on selge, mida on võimalik ette võtta liikmesriikide tasemel ja mida saab teha Euroopa tasemel?
nõukogu eesistujal. - (PT) Austatud juhataja, daamid ja härrad, esmalt soovin tänada härra Ouzkýt viitamise eest Portugali eesistumisperioodi keskkonnaprogrammile, iseäranis selle põua ja kõrbestumisega seotud probleemidele. Tegelikult on see Portugali eesistumisperioodi üks prioriteete ja sooviksin nüüd välja tuua hiljuti Portugalis toimunud mitteametliku keskkonnaministrite nõukogu kohtumisel selles valdkonnas saavutatud tulemused.
Ma ei hakka ette lugema kõiki eesistujariigi järeldusi antud teema kohta. Siiski pean neid väga huvitavateks ja seetõttu palun teid neile järeldustele tähelepanu pöörata, eriti neile, mis puudutavad võitlust põuaga ning põua ja keskkonna vahelisi seoseid, samuti meetmetele, mida me saame ja peame rakendama selle üha kasvava probleemiga tegelemiseks.
Sooviksin ka üksikasjalikumalt rääkida ÜRO kõrbestumise tõkestamise konventsiooni osaliste konverentsist, mis on samuti käesoleva istungjärgu oluline osa; nagu te teate, toimub see konverents nüüd Madridis 3. kuni 14. septembrini.
23. juulil kinnitas nõukogu järeldused, milles on välja toodud need prioriteedid, mida EL peab toetama osapoolte konverentsil, mis on konventsiooni kinnitamisest alates järjekorras kaheksas konverents. Teile saab teatavaks, et komisjon toetab istungjärkude vahelisel ajal tegutseva valitsustevahelise töögrupi poolt välja töötatud 10aastase strateegilise plaani ja ÜRO konventsiooni tõhusama elluviimise raamistiku vastu võtmist kaheksanda osaliste konverentsi poolt, ja me ootame innukalt selle rakendamist.
Me oleme teadlikud kodanikuühiskonna rolli tähtsusest selles kontekstis, eriti kohalikul tasandil ning me toetame seda; seetõttu peame julgustama kõigi kodanikuühiskonna osalejate aktiivsemat osavõttu ÜRO kõrbestumise tõkestamise konventsiooni elluviimisest ja osalemist selles protsessis.
Samuti saate te teada, et osaliste konverents asetab rõhu seosele vaesuse ja kõrbestumise vahel, et täpselt välja selgitada konventsiooni võimalused, tihedas koostöös teiste asjaomaste osalejatega maailmas ja regionaalsel tasandil, anda oma panus võitluses vaesusega. Nõukogu peab tähtsaks konsensusele jõudmist konventsiooni parendatud jälgimissüsteemi osas, mis rajaneb kuivade alade säilitamise, haldamise ja jätkusuutliku majandamise standarditel. Selline süsteem võimaldab mõõta eelnevat seisundit ja käesoleval ajal tehtavaid edusamme.
Teaduse ja tehnoloogia arengu komiteel on peamine roll konventsiooni teadmistepõhisuse parandamisel, mis võimaldab teha otsuseid ja rakendada meetmeid tugevamatele alustele tuginedes. Euroopa Liidu Nõukogu käsitleb kõrbestumise, kliimamuutuse ja bioloogilise mitmekesisuse väljakutseid üksteist vastastikku täiendavate nähtustena, millele tuleb läheneda koordineeritult, asjakohaste poliitiliste vahenditega sünergia saavutamiseks nende vahel ja seega nende tõhusamaks muutmiseks. Samuti arvab nõukogu, et muud elulise tähtsusega tegurid on piisavate rahaliste vahendite võimaldamine, kõrbestumisega võitlemise algatuste tulemuslik haldamine ja rahastamine ning samuti konventsiooni sekretariaadi aktiivne ja tulemuslik tegevus.
Põud nagu ka kõrbestumine, on väga tõsine põhjus muretsemiseks. Nõukogu on kindlalt veendunud, et nende ohtudega - põud ja kõrbestumine - on võimalik tulemuslikult tegeleda ainult tihedas rahvusvahelises koostöös. Seetõttu püüab Euroopa Liit saavutada oma eesmärke selles valdkonnas koostöös kolmandate riikidega. Selles kontekstis soovin teile meenutada, et oma iga-aastasel kohtumisel, mis toimus 25. mail käesoleval aastal, võttis AKV-EÜ ministrite nõukogu vastu ühisavalduse põua ja kõrbestumisega võitlemise kohta.
Kõnealune AKV riikide ja Euroopa Liidu ühisavaldus tunnustab ÜRO kõrbestumise tõkestamise konventsiooni tähtsust vaesuse vähendamisel ja ÜRO poolt üles seatud aastatuhande arengueesmärkide saavutamisel.
Samuti toetab avaldus 10aastase strateegilise plaani vastuvõtmist osaliste konverentsi poolt ja nõuab tungivalt kõigi osaliste koostööd ÜRO konventsiooni tulemuslikkuse tõhustamiseks. Seetõttu peame väga oluliseks püstitada rakendustegevuseks kindel arv teadusuuringute andmetele tuginedes valitud prioriteete ja kasutada vastavaid näitajaid edusammude mõõtmiseks.
Teisalt, kodanikuühiskonna suurem kaasatus, kõigi osalejate parendatud suhtlemine ja omavaheline dialoog annavad meie arvates samuti oma panuse - sealjuures märkimisväärse - ÜRO kõrbestumise tõkestamise konventsiooni tulemuslikumasse elluviimisesse.
komisjon. - (ES) Austatud juhataja, daamid ja härrad, Euroopa Ühendus omistab ÜRO kõrbestumise tõkestamise konventsioonile alates selle allkirjastamisest 1994. aastal väga suurt tähendust vaesuse leevendamisel. Konventsioon töötati välja peamise tööriistana, mis aitab jätkusuutliku maakasutusega seotud eesmärkide saavutamist, et võidelda nälja ja vaesusega.
Komisjon peab siiani konventsiooni vaesuse ja kõrbestumise vastase võitluse otsustavaks osaks; konventsioon on siiani unikaalne foorum, millel on vajalik kompetents ja maapinna kõlbmatuks muutumise kogemustest järelduste tegemiseks ja uute lähenemiste väljatöötamiseks sellega tegelemiseks, ning konventsioon on palju saavutanud, kuid nagu me kõik hästi teame, on selles osas veel väga palju teha.
Konvendi jooksev töö on keskendunud võtmeküsimustele rakendustegevuses nagu integratsioon ja omavaheline seotus strateegilise koostööplaani raames. Mõjutatud riigid, samuti ka doonorriigid, peavad kindlustama konventsiooni arengu tiheda seotuse teiste otsustava tähtsusega arengualgatustega ja iseäranis peavad nad tagama vastava protsessi ja selle toimimise asjassepuutuvas riigis endas.
Mis puutub Euroopa Liidu eesmärkidesse Madridis toimuval konverentsil, siis esiteks valmistab komisjonile heameelt asjaolu, et konverentsil osaleb ühenduse delegatsioonis ridades neli Euroopa Parlamendi liiget. Konventsioon on astumas teise aastakümnesse ja peab end kohandama uutele väljakutsetele vastamiseks ja uute võimaluste ärakasutamiseks. See tähendab konventsiooni vahendusel rakendatavate meetmete läbivaatamist, et maksimeerida meie töö tulemuslikkust ja tõhusust võitluses maa degradatsiooni ja vaesusega.
Sel eesmärgil on ELi peamine eesmärk Madridi konverentsil konventsiooni paremaks kohaldamiseks 10aastase strateegilise plaani vastuvõtmine, mille töögrupp on välja töötanud 2005. aastal toimunud osaliste viimase konverentsi lõppjäreldusest tulenevalt. See plaan, mida Euroopa Liit tugevalt toetab, esindab osaliste ühist uuenenud visiooni kavandatavast strateegilisest tegevussuunast järgmise kümne aasta jooksul. Kui ühine visioon kinnitatakse, mida me loodame, siis peame looma hästitoimiva rakenduskava, et maksimeerida konventsiooni sekretariaadi ja selle teiste institutsioonide töö tulemuslikkust.
Lõpuks, reformipaketiga kaasneb kõigile osalistele vastuvõetav realistlik eelarve, mis näeb ette kavandatud tegevustega kooskõlas olevad kulutused, täites väga rangelt läbipaistvusele ja selgusele esitatavaid nõudeid. Nagu nõukogu eesistuja ütles, on üldasjade ja välissuhete nõukogu juulis tehtud järeldustes vastu võetud kõikehõlmav lähenemine teemale, millest kõnelesin.
fraktsiooni PPE-DE nimel. - (ES) Austatud juhataja, ma olen uhke selle üle, et parlament on suutnud välja töötada resolutsiooni esitamiseks järgmisele konverentsile, mis juba toimub ÜRO korraldusel Madridis. Olen samuti uhke selle üle, nagu ma just äsja teada sain, et Hispaania parlament on meile andnud loa, mis on täiesti erakordne, ja mille eest ma tänan Hispaania kongressi presidenti hr Marínit, sõna võtta ja me kavatseme seda teha Hispaania parlamendi plenaaristungil.
Siiski olen ma kõrbestumise teema suhtes skeptilisel seisukohal. Euroopa Komisjoni dokumendid näitavad, et viimaste aastate vältel antud abi ja rakendatud poliitika ei ole andnud nõutavaid tulemusi. Miks? Sest kõrbestumise vastane poliitika nõuab integreeritud süsteeme ja ühtset lähenemist kõigile vaatepunktidele, kuid õnnetuseks tegutsevad asjaomased võimuorganid eraldatuna: põllumajandus ei toimi koos keskkonnaga, veepoliitikaga tegeletakse eraldi ja tegelikult on kõrbestumise probleemid enneolematult suured, näiteks võib tuua Vahemere juhtumi, kus suurel maa-alal on inimtegevus lakanud ja see on hüljatud.
Sama Euroopa põllumajanduspoliitika põhjustab maa mahajätmist lõunas ja üle kogu Euroopa ning ühine põllumajanduspoliitika hakkab märkimisväärselt mõjutama kõrbestumist. Rääkimata kliimamuutusest, mis on valdkond, kus midagi ei võeta ette juba ilmnenud veepuuduse ja jääliustike sulamise probleemiga, millel on absoluutselt kindel mõju mullastiku olukorrale.
Seetõttu sooviksin juhtida riikide tähelepanu sellele, et märkuste tegemise asemel peaksid nad välja töötama asjakohased poliitikad ja rakenduskavad, sest siin on tõesti küsimus koostööprojektides, mille raames riigid peaksid tegelema aktiivse ja integreeritud poliitikaga. Ma arvan, et me teame kõike kõrbestumisest, kuid sellele on järgnenud väga vähe tegusid.
Pidades silmas 17. ja 18. juunil 2007 Lissabonis peetud üldasjade nõukogu järeldusi, mis puudutavad üldise lähenemise rändele laiendamist ja kindlustamist, samuti probleeme, mis tulenevad alalise valitsustevahelise koostöö meetmete rakendamisest, millised meetmed võiks nõukogu ette näha, pidades silmas tõhusamate liidu strateegiate arendamist, sealhulgas reaalsed otsustuste tegemise volitused komisjonile või Frontexile sellistes küsimustes nagu assotsiatsiooni pilootprojektide asutamine?
nõukogu eesistuja. - (PT) ELi institutsioonid rakendavad mitmeid meetmeid, mis on ette nähtud nõukogu 18. juuni 2007 järeldustes, oma pädevuse piires, mis on neile asutamislepinguga antud, koostöös liikmesriikidega ning vajadusel asjaomaste kolmandate riikidega.
Kohustus välispiiride kontrollimiseks ja jälgimiseks langeb liikmesriikidele. Siiski on kõigi Schengenisse kuuluvate liikmesriikide, mitte üksnes välispiire omavate liikmesriikide huvides tagada, et välispiiride kontroll on tõhus; seepärast on võetud teatavad meetmed, et edendada liikmesriikide vahel sel alal solidaarsust ja koostööd.
Euroopa Liidu liikmesriikide välispiiril tehtava operatiivkoostöö juhtimise Euroopa agentuuri, üldisemalt tuntud kui Frontex, asutamine määrusega (EÜ) nr 2007/2004 oli tähtis samm selle solidaarsuse edendamiseks.
Samamoodi tugevdati edasi Frontexi agentuuri võimekust Euroopa Parlamendi ja nõukogu määruse ettepaneku vastuvõtmisega 12. juunil käesoleval aastal, millega seati sisse mehhanism piirivalve kiirreageerimisrühmade loomiseks, samuti tsentraliseeritud kättesaadava tehnilise varustuse asutamine - tuntud kui "tööriistakast” -, mida hoiavad liikmesriigid ja mida tehakse teistele liikmesriikidele kättesaadavaks.
Ühisoperatsioone ja pilootprojekte käivitatakse asjaomase liikmesriigi kokkuleppel. Piirivalve kiireageerimisüksused võetakse kasutusele vastusena ühe või enama liikmesriigi esitatud taotlusele. Frontex koordineerib neid tegevusi.
Hetkel ole selles kontekstis plaanis komisjoni või Frontexi otsustamispädevuse reguleerimisala laiendada. Lisaks, Euroopa Parlamendi ja nõukogu otsuse nr 574/2007/EÜ, millega luuakse üldprogrammi "Solidaarsus ja rändevoogude juhtimine” raames Välispiirifond aastateks 2007-2013, heakskiitmine on veel üks oluline samm solidaarsuse edendamiseks ning seab sisseuue vahendi finantsabi laiendamiseks liikmesriikidele, kes kohaldavad Schengeni lepingu sätteid oma välispiiridel.
(ES) Eesistuja, suur tänu teabe eest, mis te olete mulle andnud. Ma olen teadlik põhiseaduslikest piiridest selliste koostöömeetmete arendamisel, samuti paljude liikmesriikide vastuseisust suuremate kohustuste võtmiseks, kuid me riskime alati sellega, et Euroopa Liidu sõnu ei kinnita faktid, ning seda eelkõige Frontexi mehhanismi toimimisel. Koostöö rangelt valitsustevahelise ja vabatahtliku olemuse tõttu jäävad Euroopa Liidu sõnad sageli lihtsalt sõnadeks, teiste sõnadega, hakkab üks programm toimima ning see katkestatakse seetõttu, et valitsused kas ei ole piisavalt ressursse hankinud või ei ole neid pakkunud, või on need tagasi võetud, mis tähendab, et me lõpetame korduvate avaldustega, mis pahandavad avalikkust, kuulutades vahendite kõrvaldamist siis, kui operatsioon on alanud, või pärast väga piiratud või lühikest perioodi.
Ma loodan, et eesistujariik julgustab süsteemi tugevdamist, mis annab seda tüüpi operatsioonidele suurema kestvuse.
nõukogu eesistuja. - (PT) Ma mõistan teie muret. Igal juhul peame me, ma arvan, ka siin, vaatama läbi tehtud edusammud, Kui me peame meeles, kust me oleme tulnud ja kus me olime, on Frontexi asutamine minu arvates juba iseenesest edusamm ning üks samm koostöö suunas Euroopa Liidu sees küsimustes, mis puudutavad välispiiride haldamist.
Me võime, nagu te ütlete, arendada Frontexi suutlikkust ja pädevust, kui liikmesriigid seda soovivad. Siiski, ma arvan, et ka siin kehtib sõna, ja see ei ole valitsustevaheline sõna, vaid üldtähtis sõna, sõna, millele, ma ütleks, meie liit rajati - ja see sõna on solidaarsus.
Me peame ka siin toetuma solidaarsusele, solidaarsusele liikmesriikidega, kellel võib ühel või teisel hetkel sellest puudu olla. See sõna - sellele ei ole asendajat - on sõna, mis ei märgi valitsustevahelist olukorda, vaid pigem liitu.
(DE) Eesistuja, ma tahaksin olla konkreetsem. Frontexi idee on suurepärane, kuid rakendamine vilets. Üks selle põhjuseid on, et liikmesriigid ei näe ette personali ega varustust, mida on lubanud. Härra Frattini on leidnud, et on antud üksnes 10%. Ma tahaksin, et te ütleksite mulle - ja parlamendile -, kui suur osa personalist ning milline tehniline varustus millise liikmesriigi poolt on tegelikult tänaseks hangitud ning mis on endiselt puudu, ning millise tegevuse te kavandate tagamaks, et kõik liikmesriigid annavad lõpuks selle, mida lubasid, et võimaldada Frontexil toimida aasta läbi.
Ma mõistan samuti austatud parlamendiliikme küsimust. Me peame meeles pidama lubadusi, mille oleme Frontexi alal andnud, kas varustuse, rahastamise või personali mõttes, ning me peame oma lubadusi täitma, ning ma tooksin välja, et eesistujariik ei ole jätnud nendele aspektidele tähelepanu juhtimist unarusse.
Kui meil ei õnnestu oma lubadust pidada, peame me selle võtma kiireloomuliseks küsimuseks. See on ainus viis võimaldada Frontexil tõhusalt täita osa ja pädevusi, mis talle on määratud.
(DE) Ma olen huvitatud, et kuulda, kas on kaalutud väikese ja keskmise suurusega ettevõtete kaasamist - lõppude lõpuks annavad nad olulise panuse tööhõivesse Euroopas. Ma tahaksin ka teada, millises ulatuses - nagu on olnud näha USAs - on eelkõige naiste töötamine lisanud meetmeid Lissaboni kavasse. Kas nõukogu on võtnud asjakohaseid ettevaatusabinõusid, et töötajaid vastavalt täiendada?
nõukogu eesistuja. - (PT) Ma tahaksin Frontexi haldamise ja üldisema sisserände küsimuse osas öelda, et eesistujariik Portugali peamisteks eesmärkideks on võidelda tõhusamalt ebaseadusliku sisserändega ning paranda nende inimeste kohanemist, integreerumist ja elukvaliteeti, kes meie keskel töötavad ja aitavad seaduslikult kaasa meie majanduslikule ja sotsiaalsele arengule.
Eesistujariik Portugalil on seda aspekti silmas pidades eri algatusi. Me peame meeles pidama meetmeid, mis o sellel alal kõige aluseks ja olulised meie suhetes kolmandate riikidega. Sisseränne jääb alati eesistujariigi ja nõukogu päevakorda nende dialoogides kolmandate riikidega.
Milliseid erinevusi on nõukogu tuvastanud meeste ja naiste kohtlemises palgatööl?
Millise panuse annab nõukogu arutelude kontekstis, mis käsitlevad tööõigusaktide ajakohastamist ning diskrimineerimise vastu võitlemist nii, et meestel ja naistel oleks juurdepääs kvaliteetsetele töökohtadele, mis pakuvad paindlikkust ja kindlustunnet?
Kas on võimalik kokkuleppele jõuda kaitseklauslite osas emade kaitsmiseks ning töö- ja pereelu ühitamiseks erasektoris?
nõukogu eesistuja. - (PT) Mis puutub erinevustesse meeste ja naiste kohtlemisel palgatööl, on juba heaks kiidetud põhilised õigusaktid, sealhulgas teatavad direktiivid, mis näevad ette ühetaolise kohtlemise töötasu, töökohale juurdepääsu, ametialase koolituse, edutamise ja töötingimuste suhtes.
Lisaks on komisjon ja Eurostat vastutavad selles sektoris olukorra suhtes järelevalve teostamise eest erinevates Euroopa Liidu osades. On selge, et selleks, et sõnastada strateegiaid, on vaja hea kvaliteediga andmeid, mis hõlmaksid kogu Euroopa Liitu. Siinkohal on mul väga hea meel tuletada meelde kokkulepet, mis hiljuti saavutati nõukogu ja parlamendi vahel Euroopa Soolise Võrdõiguslikkuse Instituudi asutamiseks, mis hakkab just sellel alal tegutsema.
Järgmine päevakorrapunkt on raport, mille on esitanud Valenciano Martínez-Orozco väliskomisjoni nimel, ja mis käsitleb inimõigustealaste dialoogide ja inimõigustealaste konsultatsioonide toimimist kolmandate riikidega.
raportöör. - (ES) Proua juhataja, Euroopa Liidu sünd sai innustust võõrandamatutest väärtustest. Täpselt nii nagu me pingsalt jälgime liikmesriike, et olla veendunud selles, et nad ei riku õigust vabadusele või elule või demokraatiale, peame omama dialoogi kaudu otsustavat mõju nendele riikidele, kellega omame poliitilisi, kaubandus-, majandus- või partnerlussuhteid, jne, selleks, et ka nemad austaksid inimõigusi.
ELi välissuhete keerukuse ja ulatuse raames võib dialoogi ja inimõiguste konsultatsioonide maht kolmandate riikidega jääda märkamatuks või tagaplaanile. Kui see nii peaks olema, ning meie võimaldasime seda, siis oleks see väga tõsine meiepoolne viga.
Käesolev raport käsitleb aspekte, mis vajavad täiustamist ELi kohustusena vastavalt EÜ asutamislepingu artiklile 11, mis samas kuulub poliitilise eetika valdkonda. Inimõigused peaks kuuluma ELi välispoliitika prioriteetide hulka ning EL peaks kasutama oma mõju, et parandada inimeste elamistingimusi riikides, kellega on suhted. See on raporti üks peamisi poliitilisi elemente.
Kui istume läbirääkimislaua taha arutamaks majandus- ja kaubandusleppeid riigiga, kus rikutakse põhiõigusi, on lubamatu käsitleda numbreid, leppeid ja lepingute sõlmimist laual, samas pühkides häbematult vaiba alla tema kodanike tegeliku olukorra.
Kui jätame inimõigused läbirääkimiste ruumist väljapoole, tähendab see meie ülimalt jubedat küünilisust. Peame olema samuti tähelepanelikud kodanikuühiskonna ja inimõiguste kaitsjate osatähtsuse suhtes, märkimisväärsete väljaütlemiste suhtes, mis on olulised olukorra parandamiseks rõhutud ühiskondades.
Käesolev raport annab hinnangu ühele tähtsamale ELi vahenditest, mis on ülalpool ära toodud eesmärkide saavutamiseks. Samuti selgelt defineerides seda rolli, mida tahame mängida maailma korralduses. Ainult austuse ja vastastikuse kasu kaudu on võimalik saavutada edu inimõiguste edendamises.
Pealesurumine ja isalik käitumine suhtlemises on täiesti välistatud. Meil puudub õigus kellelegi loenguid pidada, kuid oleme kohustatud olema järjekindlad oma välistegevuses ning arendama suhteid riikidega, kes teevad edusamme. Peame hoiduma tasakaalutusest ning erapoolikust tegevusest, mis vähendab usaldust meie suhtes.
Käesolev raport kutsub üles tegutsema kolmel tasandil: rohkem sisu dialoogide ja konsultatsioonide pidamisel. See omakorda nõuab paremat koordineerimist nõukogu, kelle puudumist tänasel arutusel kahetsen, komisjoni ja parlamendi vahel, kasutades vahendeid, mis hõlbustavad suhtlemist ja väldivad vastuolusid eri ELi institutsioonide vahel. See tähendab, et peame rääkima ühel selgel häälel.
Minu raport on samuti dialoogide ja konsultatsioonide korraldamise läbipaistvusest, mis peavad inimõiguste valdkonnas olema printsiibiks, mitte erandiks. Paindlikkus ja pragmaatilisus kindlate tulemuste saavutamisel ei tohi varjutada käsitletavat kava, eesmärke ja dialoogi tulemust.
Kutsume üles Euroopa Parlamendi rolli tugevdamisele, milleks, daamid ja härrad, puuduvad vahendid, ilma et sellele oleks õiguslikku või formaalset õigustust.
Euroopa Parlament on valmis tegutsema vastutuskindlalt välissuhtlemise kompetentsis. See täiskogu on end kehtestanud kui peamine Euroopa institutsioon inimõiguste valdkonnas, keskendades kogu tähelepanu inimõigustele ning kasutades kõiki olemasolevaid meetmeid ELi välissuhtlemise poliitilise garandi rolli inimõiguste kaitsmisel.
Euroopa Parlament kutsub komisjoni ja nõukogu võtma kuulda ja ellu viima raporti soovitusi, millel on selle täiskogu kõikide fraktsioonide toetus.
Daamid ja härrad, parlamendi hääl peab saama kuuldavaks. Oleme teadlikud, et meie nõudmiste täideviimine eeldab suuri pingutusi, seetõttu peame vajalikuks suurendada inimõigustele ette nähtud ressursse nii komisjonis kui nõukogus.
Kuid see on minimaalne nõue ELile, kes väidab, et on maailma poliitiline garant inimõiguste alal, mis on Euroopa lahutamatu õigus. Kui me tahame olla usaldusväärsed, peame selles suunas töötama.
komisjoni liige. - Proua juhataja, raportööri proua Valenciano Martinez-Orozco ette valmistatud raport ning selle resolutsioon puudutavad ülimalt tähtsat, kuid samas järjest keerulisemaks muutuvat ELi inimõiguste välispoliitikat.
Volinik Ferrero-Waldner (kes kahetseb oma puudumist tänasel arutelul) on oma talituste kaudu väljendanud igati toetust raportöörile, kes võttis enda peale raske ülesande kontrollida dialoogide ja konsultatsioonide toimimist kolmandate riikidega inimõiguste valdkonnas.
Raport lisab veel ühe ploki parlamendi märkimisväärsesse tegevusse ELi inimõiguste vahendites, mis on regulaarsed aastaaruanded Angoletto raport lisatingimuste osas inimõigustele, Euroopa ülikoolide vahelise keskuse uurimus parlamendi tegevuse panusest inimõiguste valdkonnas, samuti piinamist käsitleva juhise analüüs. Raport täiendab perioodiliselt ilmuvat ülevaadet nõukogu ja komisjoni poolt läbi viidud inimõiguste alastest dialoogidest ja konsultatsioonidest.
Komisjon väljendab esitatud raporti puhul ning Euroopa Liidu inimõiguste dialoogide ja konsultatsioonide põhjaliku analüüsi ja soovituste eest raportöörile ja parlamendile tunnustust.
Komisjon on arvamusel, et kõikidest olemasolevatest inimõiguste vahenditest on dialoog tõenäoliselt kõige tõhusam, kindlustamaks positiivseid pikaajalisi tulemusi inimõiguste austamise kujundamises üle maailma, seni kuni oleme valmis investeerima sellesse piisavalt aega ja energiat.
Me usume kindlalt, et Euroopa Liit saab saavutada edu inimõiguste edendamises kolmandates riikides ainult kannatliku sildade ehitamise ja veenmise kaudu ja seda mitte ainult kahepoolsete suhete vaid ka multilateraalsete organite raames, nagu näitavad edusammud Inimõiguste Nõukogus.
Euroopa Liidu inimõigusdialoogide ja konsultatsioonide mitmekesisus ja hulk kolmandate riikidega, mis järjest laiendavad oma tegevusala, teevad globaalsete hinnangute andmise väga keeruliseks ülesandeks.
Struktureeritud dialoogid, nagu näiteks Hiinaga; lepingupõhised dialoogid, nagu paljude naaberriikidega; konsultatsioonid sarnaselt mõtlevate partneritega nagu USA ja Kanada, või kohalikud kolmepoolsed dialoogid, kus dialoogid toimuvad eri perioodidel, poliitiliselt erinevatel tasanditel, eri osalejate ja sisusügavusega, või näiteks, et mõned on seotud tsiviilühiskonnas toimuvaga, teised - mitte.
Komisjon näeb sellises dialoogide mitmekesisuses kinnitust dünaamilisusest ja dialoogide toimimisvõimelisust, mida tuleb jätkata. ELi suunised inimõiguste dialoogide osas ja Cotonou (AKV-EL) leping mõlemad rõhutavad painduvuse osatähtsust arvestada kolmanda riigi erinevaid olukordi, erinevate riikide arenguid läbi aegade ja dünaamilisi suhteid Euroopa Liidu ja antud kolmanda riigi vahel.
Seepärast, järgides ühiseid põhijooni ja eesmärke dialoogides, pole soovitav olla jäik vahendites. Dialoogi kaudu edu saavutamiseks tuleb igale riigile läheneda individuaalselt ja arvestada muutusi olukorras.
Tuleb samuti silmas pidada, et eri dialoogid ja konsultatsioonid on eri küpsusfaasis. Dialoogis Hiinaga või konsultatsioonides sarnaselt meelestatud riikidega on aastatega välja kujunenud meetodid, mis võimaldavad küllalt intensiivseid sisukaid arutelusid.
Teisel juhul, nagu dialoogides naaberriikidega, me alles otsime õigeid meetodeid ja oleme piisava usalduse tekitamise faasis, mis võimaldab tõeliselt tähenduslikke mõttevahetusi.
Seepärast oleme veendunud, et ka sellisel juhul nagu soovitud ekspertide osalemine tegevusharu ministeeriumitest, kodanikuühiskonnast või individuaaljuhtumite käsitlemine muutub võimalikuks siis, kui tegevus põhineb kindlal alusel.
Lõpuks, võite olla kindlad, et soovitused komisjonile saavad põhjaliku analüüsi. Võite olla kindlad, et komisjon kohustub tõhustama teabe vahendamist parlamendile, suurendades sellega inimõiguste valdkonnas toimuvate dialoogide ja konsultatsioonide läbipaistvust.
Järgmine päevakorrapunkt on kalanduskomisjoni nimel proua Fraga Estévezi koostatud raport säästva lähenemisviisi rakendamise kohta ELi kalanduses maksimaalse jätkusuutliku saagikuse kaudu.
Proua juhataja, lubage mul kõigepealt öelda, et täna hukkus Andaluusia ranniku lähedal Hispaania kalalaev, kus said surma kolm inimest ning viis on hetkel kadunud. Palun parlamendil nende perekondade leina nimel püsti tõusta ja ühineda soovis päästa kadunud meremehed.
Lähen nüüd raporti juurde, mida me täna arutame. Esiteks tahaksin rõhutada, nagu komisjon isegi teab ning mida parlament on korduvalt välja öelnud, et ühenduse kalavarude haldamise süsteem on läbi kukkunud. See süsteem on nüüdseks eksisteerinud aastaid ega ole kindlustanud ressursside jätkusuutlikkust ning ammugi mitte tulemuslikku ja kasumlikku tuge kalapüügisektorile.
Paradoksaalsel kombel on see juhtimissüsteem ainuke, mis ei olnud oluline osa suurtest 2002. aasta reformidest ning seetõttu peab komisjon dokumentidega täitma siin-seal esinevaid lünki, tegelema mittejätkusuutliku kalade vette tagasi laskmisega, leiutama iga päev uusi kontrollimehhanisme ning koostama taastuskavasid, kuid samas ei tegeleta peamise küsimusega: kuidas luua sidus ja tänapäevane raamistik kalapüügisektori juhtimismudelile.
See on kontekst, milles me saime komisjoni teatise, kus valikuks on maksimaalne jätkusuutlik saagikus kui mõõdik pikaajaliste kalandustegevuste jälgimiseks, teoreetiline mudel, mis püüab siduda efektiivseimat liigikasutust bioloogilise jätkusuutlikkuse säilitamisega. Probleem on selles, et maksimaalne jätkusuutlik saagikus, mis oma intellektuaalse ja teoreetilise kontseptsiooni osas on hea, praktilises kasutuses sisaldab aga mitmeid vastuolusid ning tegelikult suur osa teadlaskonnast leiab praegu, et see on suures osas tarbetuks muutunud.
Seega on küsimus mudeli ümberkujundamisest selliselt, et seda saaks kohaldada kalandussektori praktikas. Sealt omakorda tulenevad mitmed küsimused, kuidas seda teha, seda vastust on ka täna arutatav raport püüdnud leida. Komisjoni teatis sellele küsimusele vastust ei anna, see on olnud ebamäärane ja segane.
On selge, et siin me ei kritiseeri komisjoni kava võtta kasutusele uus juhtimismudel, kuid me räägime selle suutmatusest selgitada meile, kuidas hakkab see mudel lahendama probleeme praktikasse rakendamisel ning vältima lõkse, mis praegu varitsevad maksimaalse jätkusuutliku kalanduse reaalsel kavandamisel. Muuhulgas teame ka, et maksimaalne jätkusuutlik saagikus nõuab pikaajalisi, usaldusväärseid ning täpseid, teaduslikke andmeid, samal ajal, kui enamiku liikide osas seda kindlustaset ei ole võimalik saavutada.
Teiseks, mudel töötati välja ühe liigi püügipiirkonna jaoks, samal ajal on enamik ühenduse kalavarusid paljuliigilised, mis tähendab mitmete liikide üle- või alapüüki. See on ilmselgelt vastuolus maksimaalse jätkusuutliku saagikuse tegeliku tähendusega. See ei toimi ka ookeaniliikide puhul ning me samuti teame, et ka muud tegurid mõjutavad populatsioonide olukorda, nagu näiteks vead tööhõives või keskkonnafaktorid, mille tulemuseks võib olla maksimaalse jätkusuutliku saagikuse vale määratlus.
Kindel võib olla selles, et maksimaalse jätkusuutliku saagikuse mudeli rangel rakendamisel võib üsna lühikese aja jooksul tekkida drastiline kalavarude vähenemine ning sellega kaasneb ka ühenduse kalalaevastiku tegevuse, sissetuleku ja tööhõive vähenemine.
Proua juhataja, lubage mul tänada kõiki kolleege nende panuse eest ning taotleda raporti vastuvõtmist, arvestades, et kalanduskomitee soovib juhtida Euroopa Komisjoni tähelepanu sellele, et need ebatäpsused tuleks likvideerida enne kui mudel jõustub, eriti mis puudutab suure majandusliku tähtsusega liike. Paljude kalatööstuste jaoks on selle efektiivsus teaduslikul ning majandusliku tasandil küsitav. Komisjon soovib ühtlasi pöörata komisjoni tähelepanu arusaadavale kalanduse juhtimissüsteemile, kus keskendutakse ökosüsteemi arvestamisele ning alles siis otsustada, kuidas kohaldada indikaatoreid ja valitud mudelit, kas see põhineb maksimaalsel jätkusuutlikul saagikusel või millelgi muul. Pean rõhutama, et seda ei tohiks teha ilma eelneva võimalike sotsiaalsete ja majanduslike tagasilöökide analüüsita, mida selle mudeli rakendamine kaasa toob, samuti välja töötamata meetmeid selle mõjuga toimetulemiseks. Kõik need küsimused on meie sektorile ja meile hetkel äärmisel olulised.
komisjoni liige. - Proua juhataja, esiteks palun lubage mul tänada raportööri proua Fraga Estevezi, ning kõiki kalanduskomisjoni liikmeid väga põhjaliku aruande eest, mis puudutab jätkusuutliku kalapüügi rakendamist maksimaalse jätkusuutliku saagikuse kaudu (MJS).
Mul on heameel tõdeda, et oleme suures osas ühel meelel, eriti mis puudutab vajadust liikuda iga-aastase otsustussüsteemi juurest järkjärgulisema lähenemise ja sektori parema planeerimise suunas. Pikemaajaline lähenemine lubab ka enam stabiilsust ja jätkusuutlikkust kalavarude kasutamisel.
Olen kindel, et oleme ühel meelel eesmärgi suhtes, milleks on vajadus võtta kiiresti tarvitusele meetmed Euroopa kalavarude halva olukorra parandamiseks, et taastada varud jätkusuutlikule tasemele, mis samal ajal tõstaks ka kalandussektori kasumlikkust pikemas perspektiivis.
Lisaks majanduslikele kasudele, tuleb mõelda ka rahvusvahelisele poliitilisele seotusele, mida me peame järgima. Eriti hindan ja jagan kalanduskomisjoni vaadet selles osas, et üldine kalanduspoliitika vajab uut juhtimismudelit kalapüügivõimalusteks, ammendunud kalavarude taastamiseks ja kalapüügi koormuse korraldamiseks jätkusuutlikul ning tulusal tasemel.
Samuti on väga tähtis see, et püügikoormuste MJS tasemetele kohandamine on üks kõige olulisemaid tegevusi, et vähendada Euroopa vetes püütud kalade vette tagasi laskmist.
Olen teadlik ka probleemidest. Jagan mitmeid neid muresid ja tean, et nendega on vaja tegeleda. Esiteks, MJS hindamine ei ole lihtne. Tegemist on teaduslike andmete ebatäpsusega ning küsimus on komplitseeritud lisaks ka ökosüsteemi mõjude ning mitme liigiga püügipiirkondade probleemide tõttu.
Kalandusteadus ei ole veel suuteline täpselt ette nägema, milline oleks MJS mingi liigi või eri liikide osas. Kuid me ei tohi vaadata ainult probleeme. Teadus saab meile ka öelda, millises suunas kalandus peaks liikuma selleks, et parandada saagikust ning vähendada kulusid. Isegi kui lõppeesmärk on ebaselge, siis suund sinna on üsna arusaadav.
Peaksime hakkama liikuma õiges suunas ning jätkuvalt hindama ning üle vaatama MJS indikaatoreid kalanduse arenedes.
Mitme liigiga püügipiirkondade olukorda tuleb hoolikalt uurida ning kindlaks määrata parimad võimalikud lahendused seoses kogu kalandussektori potentsiaalse saagikusega.
See astmeline lähenemine lubab uurida nii keskkonnamõjusid kui ka majanduslikke ja sotsiaalseid aspekte. Seda lähenemist on kasutatud ka Põhjameres lesta ja merikeele püügi pikaajalises kavas, mis võeti vastu sellel aastal ning mida ma pean heaks mudeliks selle lähenemise rakendamisel. Nagu teie aruanne rõhutab, on ülioluline alustada kiiret liikumist õiges suunas.
Lubage mul toonitada siin ka seda, et pikaajalised juhtimiskavad oma praktilises osas viivad kalapüügikorralduse õiges suunas, see tähendab eemale ülepüügist ning mitte tingimata fikseeritud MJS eesmärgini.
Plaanid sisaldavad endas punkte eesmärkide regulaarseks revideerimiseks, mis lubab kasutada MJS eesmärke seal, kus see on vajalik, näiteks kui tegu on looduskeskkonna või teaduslike nõuannete muutustega.
Teiseks, olen nõus, et on oluline tegeleda kalandusküsimustega kohalikul tasandil ning kaasata osanikke tähtsate otsuste tegemise juurde, mis puudutavad eesmärkide valikut, kiirust, millega me nende eesmärkideni peaksime liikuma ning mõjurite õiget kombinatsiooni nagu maksud, püügikoormuste korraldus ning tehnilised lahendused.
Komisjon valmistab MJS plaane ette ainult regionaalselt ning ainult pärast asjassepuutuvate sektoritega konsulteerimist. Regionaalsed nõustamiskeskused mängivad siinkohal olulist rolli ning nende töö on juba alanud. Majanduslikud ja sotsiaalsed analüüsid on samuti selles protsessis olulised ning komisjon lisab kõikide juhtimiskavade ettepanekute juurde mõjuhinnangud, kus analüüsitakse ettepanekute majanduslikke, sotsiaalseid ja keskkonda puudutavaid aspekte.
Kalapüügi uuringute suurenev toetamine on vajalik osa MJS plaanide arengus. Raamprogrammid, kalanduse teadus-, tehnika- ja majanduskomitee töö ja toetus Mereuuringute Rahvusvahelise Nõukogu poolt on selles kontekstis väga tähtis, see on tulevaste aastate prioriteetne valdkond.
Liikumine MJS suunas tähendab paljudel juhtudel ka kalalaevade võimsuse reguleerimist ning püügikoormuse vähendamist. Euroopa Kalandusfond moodustati selleks, et liikmesriigid saaksid kavandada riiklikul tasandil kalalaevade võimsuste arendamist ning kasutada ühenduse eelarvelist kaasfinantseerimist, et hõlbustada kalalaevade suuruse kohandamist vastavalt pikaajalistele eesmärkidele ning võttes arvesse sobivaid sotsiaalseid ja majanduslikke tingimusi.
Soovin ka öelda mõned sõnad hr Schlyteri poolt pakutud kolme muudatusettepaneku kohta. Komisjon usub, et astmeline liikumine MJS tingimuste suunas peaks olema üldine reegel. Pole vajadust kõigil juhtumitel liikuda drastiliselt MJS suunas. Mis puudutab teaduslikku metoodikat MJS saavutamiseks, siis küsib komisjon teaduslikku nõu iga juhtumi korral eraldi. Meil ei tohiks olla eelarvamusi teaduslike debattide osas, võttes eelnevalt seisukoha, millised meetodid on paremad kui teised.
Lõpetuseks, nagu ma ka juba olen öelnud, on õige märkida, et Euroopa Kalandusfond pakub liikmesriikidele rahalist toetust oma kalalaevastiku ümberstruktureerimiseks vastavalt MJS strateegiale. Siiski ei tuleks seda vaadata kui kompensatsiooni, kuna kalandussektor on uue poliitika lõppkasusaaja, vaid kui rahalist motivaatorit üleminekuks.
Komisjon jätkab dialoogi kalandussektoriga ja alustab arutelu pikaajalisteks plaanideks kalandussektoris, pidades silmas MJS perspektiivi. Selliste plaanide rakendamine parandab nii kalandussektori kui ka varude stabiilsust ning saagikust.
Järgmine punkt on proua Patrie siseturu- ja tarbijakaitsekomisjoni nimel koostatud raport, mis käsitleb rohelist raamatut ühenduse tarbijaõigustiku läbivaatamise kohta.
raportöör. - (FR) Proua volinik, austatud juhataja, daamid ja härrad, kõigepealt soovin tänada volinik Kunevat tulemusliku tagasiside eest.
Milleks vajame me rohelist raamatut ja Euroopa Parlamendi raportit? Kolm tegurit põhjendavad meie tegevust, mille eesmärk on muuta tarbijaõigustik, s.t kaheksa 1985.-1999. aastani vastuvõetud direktiivi, sidusamaks ja tänapäevasemaks.
Esiteks, tänu uute turundustehnoloogiate, eelkõige e-kaubanduse, kiirele arengule on mõned Euroopa õigusaktid vananenud.
Teiseks on kehtivas õigustikus mitmesugused ebakõlad ja see sisaldab samade nähtuste kohta erinevaid õiguslikke määratlusi.
Kolmandaks, minevikus tehtud otsus võimalikult vähe ühtlustada, võimaldades sealjuures liikmesriikidel säilitada riiklikke erisätteid, on viinud õiguskeskkonna killustumiseni, sealjuures näevad kehtivad õigusaktid ette Euroopa miinimumstandardi, kuid ei määratle ühtegi meetodit selle saavutamiseks. Eurobaromeetri 2006. aasta septembri uuringu järgi on selle tagajärjel 50% kodanikest piiriüleste ostude suhtes ettevaatlikud ning 71% arvab, et neil on oma õigusi raskem tagada, kui nad sooritavad ostud teises liikmesriigis asuva müüja juures.
See on oluline ka ettevõtjatele, kuna kindlapiiriline õiguslik raamistik on neile kasulik ja nad saavad peaaegu 500 miljoni tarbijaga ühisturu eeliseid maksimaalselt ära kasutada. Kõnealuse läbivaatamise üks kitsaskohti oli kvaliteedietapp, mis loob teataval määral aluse Euroopa tarbijakoodeksile. Kuid missuguseid meetodeid kasutada tuleks? Euroopa Parlament toetab täielikult komisjoni esitatud meetodit, nimelt kombineeritud lähenemist: ühest küljest tugineb see horisontaalse vahendi määratlusele, et tagada ühtlustamine võimalikult suurel määral, rakendades samu õiguslikke mõisteid kehtivates direktiivides, teisest küljest tagab see, et osa sektorite direktiivid, mille puhul kohaldatakse jätkuvalt ühtlustamist võimalikult vähesel määral, vajadusel uuendatakse.
Horisontaalse vahendi koostamisel tuleb eesmärgiks seada Euroopa tarbijate põhiõiguste koondamine. Eelkõige sisaldab see ühtset määratlust "tarbija” kohta, mis parlamendi seisukoha järgi peaks kehtima iga füüsilise ja juriidilise isiku kohta, kelle tegutsemise eesmärk ei ole seotud tema ameti, äri või elukutsega, kuna "ettevõtja” on igasugune isik, kelle tegutsemise eesmärk on seotud tema ameti, äri või elukutsega. Te võite küsida, miks on selline tarbija kitsendav määratlemine vajalik? Õigupoolest on see tarbijate endi huvides. On oht, et tarbijaõiguse poolt tagatud kaitse laiendamine suuremale kasusaajate ringile vähendaks tagatavat kaitset, mida me aga vältida soovime.
Teiseks tagab horisontaalne vahend tarbija õiguse taganeda lepingust, kui ost on tehtud Interneti vahendusel või lävemüügi olukorras. Lepingust taganemise ajavahemiku arvutamise viis ühtlustatakse: praegu on taganemise ajavahemik näiteks kõige vähem seitse päeva kaugmüügi lepingute puhul, kuid teatavates maades, nagu Saksamaa ja Soome, on kehtestatud 14-päevane ajavahemik. Ka taganemisõiguse kasutamise kord ühtlustatakse.
Kolmandaks selgitab horisontaalne vahend, mida peetakse silmas "ebaõiglaste tingimuste” all ettevõtja ja tarbija vahelises lepingus. On olemas keelustatud lepingutingimuste must nimekiri, eeldatavasti ebaõiglaste tingimuste hall nimekiri ja muud tingimused, mille ebaõiglast olemust võib tarbija tõestada kohtumenetluse kaudu.
Neljandaks pikendatakse kohustuslikku kaheaastast garantiiaega, et see hõlmaks ajavahemikku, kui kaupu ei saa parandamise tõttu enam kasutada.
Viiendaks taaskinnitatakse õigust kasutada õiguskaitsevahendeid ning selgitatakse nende kasutamise korda, eelkõige saab aga horisontaalset vahendit kohaldada muutunud tingimustega. Konkreetseid õigusküsimusi käsitletakse jätkuvalt sektoripõhistes direktiivides ning nendes kohaldatakse enamasti minimaalset ühtlustamist koos, meie seisukoha järgi, vastastikuse tunnustamise klausliga, mille mehhanismid tuleb määratleda ja mis peaks aitama lahendada mis tahes õiguslikku vaidlust.
Lõpuks rõhutab minu raport, et asjaomase teabeta ja võimaluseta õiguskaitsevahendeid kasutada on tarbijatel vaid näilikud õigused. Nende õiguste tõhus rakendamine eeldab riiklikke ja üleeuroopalisi teavituskampaaniaid, suuremat nähtavust ja Euroopa tarbijakeskuste aktiivsemat osalemist ning kohtulike ja kohtuväliste õiguskaitsevahendite edendamist.
Lõpetuseks tuletab parlament meelde arutelu ühishagide teemal. Raportöörina arvan, et ühishagi kui erivahend massiliste kaebuste lahendamiseks on oluline meetod ning väärib edasist arutamist. Ma kutsun komisjoni üles esitama põhjalikke uurimusi ja õiguslikke ettepanekuid järgnevate kuude jooksul. Samas pean rõhutama, et Euroopa ühishagi erineb Ameerika ühishagist, mille proaktiivne filosoofia, hõlmates tarbijate agressiivset värbamist hoolimatute advokaatide poolt ja meetodeid, mille eesmärk on eelkõige kasu saamine ettevõtjate tekitatud kahjult, on Euroopa kohtukultuuri jaoks täiesti võõras.
Vastupidi, ma arvan, et Euroopa meetmed võimaldavad organisatsioonidel tegutseda kõigi nende nimel, kes on kogenud samasuguseid kahjusid samade ebaausate ettevõtjate tõttu, saavutamaks ühtse menetluse ja mis tahes nendepoolse hagi esitamiseta õiglase hüvitise.
Lõpetuseks soovin öelda, et kõnealune roheline raamat kaitseb edasipüüdlikke eesmärke ning loodan, et parlamendi hääletus näitab selgelt suunda "tarbijate Euroopa” poole.
komisjoni liige. - Austatud juhataja, mul on väga hea meel olla täna siin, et arutada teiega rohelises raamatus tõstatatud äärmiselt olulisi küsimusi tarbijaõigustiku läbivaatamise kohta.
Ma soovin alustada proua Patrie, kõigi siseturu- ja tarbijakaitsekomisjoni variraportööride ning õiguskomisjoni arvamuse esitaja proua Wallise siira tänamisega. See oli suurepärane meeskonnatöö, mis hõlmas tihedat koostööd edasipüüdliku raporti eesmärgil. See ei ole pelgalt viisakus, see on parlamendi raske töö siiras tunnustamine.
Kaheksa vaatlusalust tarbijakaitsedirektiivi keskenduvad müügi või teenuste osutamise protsessi lepingulisele etapile. Kaheksa kehtivat direktiivi käsitlevad näiteks tarbekaupade müüki, kauglepinguid, lävemüüki ning ebaõiglasi tingimusi. Samas tuginevad nad kõik minimaalse ühtlustamise põhimõttele, mille tagajärjeks on ühenduse standardite alusel loodud riiklike eeskirjade ebaühtlane kogum. Selline regulatiivne killustatus ajab tarbija segadusse ning on ettevõtetele kulukas.
Seetõttu alustaski komisjon 8. veebruaril 2007 ulatuslikke konsultatsioone, mille tulemus on roheline raamat tarbijaõigustiku läbivaatamise kohta. Läbivaatamise eesmärk on kehtivate eeskirjade lihtsustamine ja muutmine regulatiivse killustatuse vähendamise kaudu. See peaks lõppkokkuvõttes parandama tarbija usaldust siseturu vastu ning võimaldama ettevõtetel, eelkõige väikestel ja keskmise suurusega ettevõtetel kaubelda kogu Euroopa Liidus hõlpsamalt.
Kõnealuse protsessi kaudu on meil võimalik aidata kaasa tõeliselt integreeritud ELi jaeturu saavutamisele, tagades tarbijatele madalad hinnad ja suurema valiku ning mõõdetava tõuke majanduskasvule ja töökohtade loomisele.
Mul on heameel, et komisjon ja Euroopa Parlament on ühel meelel kõnealuse olulise ja keerulise küsimuse käsitlusviisi suhtes. Teie toetus on oluline alus järelmeetmete võtmiseks ja konkreetsete ettepanekute esitamiseks.
Pärast seda, kui Euroopa Parlament on vastu võtnud raporti rohelise raamatu kohta, avaldatakse konsultatsiooni tulemus tervise- ja tarbijakaitse peadirektoraadi veebilehel. See toimub oktoobris. Samas saan teile juba praegu anda ülevaate mõne olulisema küsimuse arutlemisel jõutud tulemuste kohta.
Kõigepealt tervitab komisjon parlamendi toetust läbivaatamise kombineeritud lähenemisviisile, mis koosneb horisontaalse vahendi reguleerimisest osa direktiivide ühiste aspektide põhjal ning osa aspektide jätmisest sektoripõhistesse direktiividesse. Võin juba ette öelda, et kombineeritud lähenemisviisi toetas enamik rohelisele raamatule vastanuist.
Ühtlustamist käsitledes tervitab komisjon asjaolu, et parlament kiitis heaks täieliku sihipärase ühtlustamise, õigemini tarbijakaitsedirektiivide põhiaspektide täieliku ühtlustamise põhimõtte, mis on vajalik ettevõtjatele ja tarbijatele suunatud siseturu saavutamiseks.
Kõnealust toetust täielikule ühtlustamisele kogu tarbijaõigustikus - või täielikule sihipärasele ühtlustamisele - avaldas enamik rohelisele raamatule vastanuist, eelkõige aga ettevõtjad ja liikmesriigid. Siiski jäävad miinimumeeskirjad mitmes valdkonnas kehtima. Komisjon nõustub parlamendiga, et nendes valdkondades tuleb kohaldada vastastikkuse tunnustamise klauslit tagamaks, et liikmesriikide kehtestatud lisanõuded ei tekita põhjendamatuid siseturu tõkkeid.
Konkreetsemates küsimustes, nagu taganemisõiguse ühtlustamine kogu õigustikus, kauba kättetoimetamise määratlemine või ebaõiglastest lepingutingimustest kombineeritud musta ja halli nimekirja koostamine ELi tasandil, oli enamiku rohelisele raamatule vastanute väljendatud seisukohad kooskõlas täna hääletusele pandava raportiga.
Kokkuvõtteks soovin teid tänada panuse eest, et aidata Euroopa kodanikel kasutada kõiki siseturu eeliseid. Ootan võimalust teiega koos töötada, et saavutada ühised eesmärgid ja kodanikele siseturg.
õiguskomisjoni arvamuse koostaja. - Austatud juhataja, soovin kõigepealt tänada õiguskomisjoni nimel proua Patried raporti koostamisel tehtud koostöö eest. Õiguskomisjon tervitab kahtlemata kõnealust rohelist raamatut ning on tänulik komisjonile parlamendi arvamuse äraootamise eest.
(IT) Austatud president, daamid ja härrad, ma ei saa küll ühelegi konkreetsele artiklile viidata, kuid ma soovin teile meelde tuletada, et eile ütlesite te, et Euroopa Liit ei tohiks sekkuda kiriku maksukorraldusse. Te ütlesite ka, et räägite isiklikust seisukohast. Ma arvan, et Euroopa Parlamendi president ei saa rääkida isiklikust seisukohast küsimustes, mis käsitlevad Euroopa Komisjoni volitusi. Seetõttu tahtsin öelda, et minu arvates oli teie poolt öeldu täiesti sobimatu, sest te olete ka minu president ning ma arvan, et kiriku maksukorralduse küsimust tuleb selgitada Euroopa eeskirjade valguses.
Proua Frassoni, ma võin teile kinnitada, et selles ei olnud midagi dramaatilist. Ajakirjanik intervjuul palus mul öelda oma seisukohad mõningates küsimustes, mida te mainisite, ja selles intervjuus ütlesin, et me peame alati jälgima solidaarsuse põhimõtet väga hoolikalt, enne kui võtame meetmeid Euroopa Liidu tasandil. Ma ei arutanud kõnealust küsimust põhjalikumalt.
(IT) Austatud juhataja, daamid ja härrad, ma vabandan, et surun läbi selle punkti, kuid ma viitaksin artiklile, mille kohaselt olete te selle täiskogu ja sündsust käsitlevate artiklite esindaja suhetes teiste Euroopa institutsioonidega.
Vastupidiselt teie poolt öeldule, seisneb probleem selles, et Euroopa Komisjon viib läbi uurimust ning palus Itaalia valitsuselt teavet konkurentsiõiguse rikkumise riski kohta, see praktika aga ei seostu subsidiaarsuse põhimõtte, vaid ELi eeskirjadega. Te ütlesite sõna-sõnalt, et see küsimus tuleks jätta Itaalia ametiasutustele, kuidas te aga saate seda öelda, kui uurimine käsitleb konkreetselt ühenduse õiguse rikkumist Itaalia ametivõimude poolt? Just nimelt selles seisneb vastuolu teie sõnades.
Härra Cappato, me oleme arutanud ka teisi küsimusi, milles teil on konkreetsed tähelepanekud. Praegu on tegemist üldiste põhimõtetega. Me ei arutanud mingisuguseid üksikasju. Ma soovitan seda seika mitte üle tähtsustada. Muuseas ei kaitse keegi Euroopa õigust nii resoluutselt kui mina. Minu jaoks on Euroopa õigus alati olnud põhieesmärk. Seega soovin ma selle nüüd kõrvale jätta.
(IT) Austatud juhataja, daamid ja härrad, ma tahtsin vaid toonitada, et parlamendi presidendil härra Pötteringil oli õigus öelda, et ta räägib isiklikust seisukohast. Ma tuletan härra Cappatole meelde, et Euroopa Liidul ei ole pädevust konkurentsi küsimuste üle avalike teenuste osutamisel.
Tänan, härra Tajani, kuid me soovime selle teema nüüd lõpetada.
kirjalikult. - (FR) Mul on heameel, et kodanikuvabaduste, justiits- ja siseasjade komisjon kiitis kooskõlas kolleegi Inger Segelströmi soovitustega ühehäälselt heaks nõukoguga ühise seisukoha eriprogrammi kohta "Uimastiennetus ja teavitustegevus”, mis on osa üldprogrammist "Põhiõigused ja õigusasjad”.
Mul on kahju, et nõukogu lükkas parlamendi seisukohta vastu võttes tagasi muudatusettepanekud, mille eesmärk oli tagada parlamendile võimalus blokeerida komisjoni otsuseid programmi rakendamise kohta, eelkõige aastaeesmärkide valimisel. Samuti on mul kahju, et oma avalduses täiskogul pidas Euroopa Komisjon sobivaks öelda, et tema kohustus edastada Euroopa Parlamendile vajalikku teavet aasta tööprogrammide eelnõu kohta on erakorraline meede. Kõnealune programm tuleb käivitada viivitamatult ja õnneks kiitis komisjon ühise seisukoha heaks.
kirjalikult. - (PT) Uimastisõltuvuse probleem eeldab valdkonnaüleste tegevuskavade vastuvõtmist, hõlmates muuhulgas ennetust, ravi ning taasintegreerimist, aga ka võitlust uimastikaubanduse, organiseeritud kuritegevuse ja rahapesu vastu.
Kõnealused riiklikud kavad on äärmiselt olulised, kuna uimastisõltuvusel on tõsised üksikisikut käsitlevad ja sotsiaalsed tagajärjed, ja seda eelkõige noorematele põlvkondadele.
Need kavad tuleb kaasata teistesse riiklikesse valdkondadesse, mille eesmärk on inimeste elutingimuste parandamine, tagades juurdepääs tervishoiule, toidule, eluasemele, haridusele, hariduslikule edule ja stabiilsele tööhõivele ning kaitstes õigusi õiglasele palgale, loome- ja kultuurivabadusele ning spordile.
Pidades silmas selle eesmärke ja tegevust, aitab ELi tasandil väljatöötatud uimastiennetuse ja teavitustegevuse eriprogramm edendada teadmisi ja teabevahetust ning ennetada uimastite tarbimist toetades ja täiendades liikmesriikide võetud meetmeid. 21 miljoni euro suurune (ebapiisav) summa, mis on mõeldud liikmesriikidele ajavahemikus 2007-2013, kasutatakse ära täies ulatuses ja praktiliste tegevuste läbiviimiseks.
kirjalikult. - (FR) Mina hääletasin suurepärase Tšehhi kolleegi Miroslav Ouzký koostatud väljapaistva raporti, mis käsitleb rahvusvahelisi meditsiinilisi sanitaareeskirju, mida on 2005. aastal täiendanud Maailma Tervishoiuorganisatsiooni (WHO) Peaassamblee, poolt. Nende eeskirjade eesmärk on takistada haiguste levikut ning kaitsta kodanikke nende haiguste eest, põhjustamata ebavajalikku ja kulukat sekkumist rahvusvahelisse kaubandusse. Rahvusvahelisi tervishoiumehhanisme tuleb Euroopa Ühenduses viivitamatult rakendada koordineeritud viisil, kuna nakkushaigused, nagu minu imetlusväärne Prantsuse kolleeg Françoise Grossetête esile tõi, kujutavad ohtu ja probleeme igale riigile.
Kõnealused terviseküsimused tõstatavad taas inimesi ja kaupu käsitleva kontrolli kvaliteedi küsimuse meie välispiiridel. Oluline on toetada 2004. aastal asutatud Haiguste Ennetamise ja Tõrje Euroopa Keskuse (ECDC) arengut ning ELi rahvatervisealaste ohtude eest varajase hoiatamise ja reageerimise süsteemi, mis peaksid julgustama liikmesriike kohaldama kiiresti ja sidusalt rahvusvahelisi meditsiinilisi sanitaareeskirju.
kirjalikult. - (SK) Kuna me ei pidanud arutlema kolleegi härra Ouzký rahvusvahelisi meditsiinilisi sanitaareeskirju käsitleva raporti üle, soovin avaldada oma arvamust vähemalt sellisel viisil.
Rahvusvahelise kaubanduse ja ELi sisese liikuvuse suurenemine kõrgendavad ohtu seoses nakkushaiguste rahvusvahelise puhanguga ELis või nende kandumist Euroopasse kaugematelt mandritelt. Reageerimine sellistele epideemiatele, kasutades kaitsemeetmeid, peab olema integreeritud ja koordineeritud, et see oleks tõhus. Tänapäeval on meil Euroopa Liidus Haiguste Ennetamise ja Tõrje Euroopa Keskus (ECDC), mille üks kohustusi on massiepideemiate vastu võitlemine. Samal ajal on liikmesriigid rahvusvahelised meditsiinilised sanitaareeskirjad väljastanud Maailma Terviseorganisatsiooni liikmed ning kõnealused eeskirjad käsitlevad ka võitlust haiguste vastu, mis võivad levida ühest riigist teise.
Meil on olemas ühine otsus varajase hoiatamise ja reageerimise süsteemi kohta nakkushaiguste profülaktikaks ja tõrjeks. ELil on kasutada ka mõned finantsvahendid, näiteks Euroopa Liidu Solidaarsusfond ning rahvatervise tegevuskava kui uus vahend varaseks hoiatamiseks ja reageerimiseks äärmiselt raskete hädaolukordade korral. Samal ajal teostavad liikmesriigid subsidiaarsuse põhimõtte alusel kontrolli oma tervishoiuteenuste üle.
Arvestades seda keerulist ohtrate õigusaktidega süsteemi mitmel tasandil, on raske reageerida kiiresti ja ühehäälselt, kui peaks tekkima epideemia oht. ELi ja liikmesriikide süsteemid peavad olema paremini ühendatud, et me ei leiaks ennast olukorrast, kus meil on Euroopa õigusaktid, mis ei ole kooskõlas liikmesriikide valmisolekuga kiiresti reageerida.
kirjalikult. - (PT) Maailma Terviseorganisatsiooni poolt vastuvõetud rahvusvahelised meditsiinilised sanitaareeskirjad on uus vahend maailma inimeste tervise kaitsmiseks. Need asendavad endisi sõjajärgseid eeskirju, mis keskendusid piirikontrollile, eelkõige tervisekontrollile laevadel ja nende meeskondade tervisekontrollile, ja mis hõlmasid rahvusvahelist vaktsineerimist kollapalaviku vastu ning millesse hiljem lisandus vaktsineerimine ka teiste haiguste vastu. Esilekerkivad tervisealased probleemid, nagu tuberkuloos ja malaaria ning isegi uued haigused, nagu linnugripp ja gripipandeemia, oht on muutnud rahvatervisealase rahvusvahelise koostöö ja teavitamise veel hädavajalikumaks.
Hiljutised epideemia ja pandeemia ohud on näidanud, et ükski riik ega regioon ei jää puutumata terviseprobleemidest ning kõnealust puutumatust ei saa ka garanteerida. Kõnealused uued eeskirjad julgustavad vahendama teavet ja nõuavad, et riigid teeksid omavahel koostööd üleilmsetele ohtudele reageerides, tunnistades samal ajal, et kõik riigid on olulised ja vastastikkune abi on väga vajalik.
Portugalis on piiridel toimuv tervisekontroll, rahvusvaheline vaktsineerimine ja reisijate nõustamine pälvinud järjest vähem tähelepanu, põhjus seisneb eelkõige asjaolus, et valitsus sulges piirkondlikud tervishoiukeskused. Piisava riikliku järelevalvesüsteemita on kõnealusele valdkonnale pööratud tähelepanu jätkuvalt keskpärane.
kirjalikult. - (FR) Mina hääletasin kõnealuse raporti poolt. Kakskümmend aastat tagasi ei tunnetatud nakkushaigusi suure ohuna. Tänapäeval kujutavad nad riski ja põhjustavad probleeme igale riigile. Ohud nagu gripipandeemia, malaaria ja tuberkuloos on tervishoiuriskid viiruste muteerumise pärast, mille tagajärjel on viirused resistentsed antibiootikumidele ja nõrkadele tervishoiusüsteemidele.
Uued terviseriskid hõlmavad ka toidust põhjustatud haigusi, bioloogilisi õnnetusi ja tuumaavariisid või bioloogilisi ja tuumarünnakuid, tööstuslikku saastet ning kliimamuutust. Kõnealused riskid võivad ohustada miljonite inimeste elu paljudes riikides.
Intensiivne üleilmastumine ja järjest suuremad rahvusvahelised vood ning kaubandus on raskendavad tegurid. Rahvusvaheline koostöö nakkushaiguste kontrollis on seega möödapääsmatu. Seetõttu on vajalik hoida ära rahvusvahelise liikluse ja kaubanduse mis tahes põhjendamatu häirimine.
Kõnealune raport tagab täiendava ajendi liikmesriikidele välja töötada uusi ühiseid meetmeid kasulikke kogemusi vahetades. Varase hoiatussüsteemi kehtestamine raske pandeemia korral naaberriigis ja kolmandates riikides on sama oluline.
kirjalikult. - (SK) Mina soovin rääkida kolleegi härra Ouzký raportist rahvusvaheliste meditsiiniliste sanitaareeskirjade teemal, mida ma hääletusel toetasin.
Kõnealust õiguslikku vahendit on vaja, et tagada sihikindlal viisil profülaktika, kaitse ja eelkõige kontroll haiguste leviku korral. Samal ajal tagab see vahend, et rahvatervise valdkonna reageerimine oleks tekkinud ohtudele vastav.
Standardit, mille kõigepealt Maailma Terviseorganisatsiooni liikmesriigid vastu võtsid (1951), on muudetud neljal korral. Järkjärguline rakendamine praegusel kujul algas juunis 2007.
Kõnealune tekst tagab selgelt määratletud, komisjoni poolt vastuvõetud ELi seisukoha tõlgenduse ja selgitab ELi rolli rahvusvaheliste meditsiiniliste eeskirjade rakendamisel. Samuti käsitleb see Haiguste Ennetamise ja Tõrje Euroopa Keskuse (ECDC) ning varase hoiatuse ja rahvatervisealaste ohtude eest varajase hoiatamise ja reageerimise süsteemi olemust ja rolli.
See aitab tõhustada kodanike tervise kaitset ning seetõttu tervitan ma kõnealust vastuvõtmist.
kirjalikult. - (FR) Ma hääletasin paljude poliitiliste fraktsioonide, muuhulgas Euroopa Rahvapartei (Kristlike Demokraatide) ja Euroopa Demokraatide fraktsiooni (PPE-DE) resolutsiooni ettepaneku poolt ELi eesmärkide kohta Madridis 3.-14. septembril 2007. aastal peetaval kõrbestumise tõkestamise ÜRO konventsiooni osaliste 8. konverentsil. Üks tuntavamaid planeedi soojenemise tagajärgi on allikate kuivamine aurustumise kaudu ning jõgede ja maa-aluste valgalade veetaseme vähenemine, mille tagajärjel hävineb mullastiku pealmine struktuur. ÜRO keskkonnaprogrammi kohaselt mõjutab kõrbestumine praegu umbes 25-30% maailma maismaapinnast ning ohustab 1,2-2 miljardit inimest vähemalt 100 riigis. Kõrbestumine üleilmsel tasandil suureneb, põhjustades vaesust, sundrännet ja konflikte. Mina arvan, et Euroopa Liit peab kiiresti rakendama Euroopa veepoliitikat, ja seda mitte ainult kvaliteedi, vaid ka kvantiteedi osas.
kirjalikult. - Mina toetan ühisresolutsiooni ÜRO kõrbestumise tõkestamise konventsiooni ning kõnealuse kohtumise kohta Madridis. Nagu teame, mõjutab kõrbestumine 20-30% maailma maismaapinnast ning 1,2-2 miljardit inimest, kellest paljud elavad äärmises vaesuses, vähemalt 100 riigis.
Kliimamuutuse, raadamise ja liigse põlluharimise tagajärjel muutub järjest suurem osa maailmast kõrbeks. Selle tagajärjeks on suurenev vaesus, sundränne ja konfliktid. Üks ilmselgemaid näiteid on Darfur, kus kõrbestumine on põhjustanud keerulise konflikti karjakasvatajate ja maaharijate vahel, kuna maaharijad on olnud sunnitud liikuma järjest idapoole karjakasvatajate aladele, mille tagajärjeks on tuhandete põgenike põlvkond, vägistamised, vägivald ja tapmised. Vaid jõuline ja kiire rahvusvaheline tegevus võib takistada Darfuril saamast esimeseks paljudest sarnastest konfliktidest, mille põhjus peitub kõrbestumises.
kirjalikult. - (PT) Hoolimata teadlaste eriarvamustest keskkonnaküsimustes, ei ole kahtlust, nagu märgitud kõnealuses resolutsioonis, et äärmuslikud loodusõnnetused, nagu üleujutused ja põud, mis on seotud kliimamuutustega, muutuvad järjest sagedasemaks ja nende mõju järjest laastavamaks, süvendades kõrbestumise ohtu ning selle negatiivseid ja sotsiaalseid tagajärgi.
Samuti ei ole kahtlust, et kõnealuseid negatiivseid tagajärgi tuntakse nii neis riikides, mida see mõjutab, kui ka naaberriikides. Just nimelt seetõttu, arvestades, et Euroopa Liit piirneb aladega, kus toimub kõrbestumine, peab järgmisel ELi-Aafrika tippkohtumisel käsitlema kõnealust küsimust vastutustundlikult ja järjekindlalt.
autor. - (LT) Selle arutelu ja peatselt hääletatava resolutsiooniga kutsub Euroopa Parlament liikmesriike, teisi ELi institutsioone ja rahvusvahelist kogukonda pöörama tähelepanu olukorrale Birmas. Riiki kutsutakse sageli turistide paradiisiks, kuid inimestele, kes seal elavad, on olukord paradiisist kaugel. Valitseva režiimi viimane kodanike vastu suunatud provokatsioon oli eelmisel kuul, kui kütuse hind tõusis 500 protsendi võrra. Pole ime, et selline otsus kutsus esile rahulolematust ja avalikke proteste, mida on seni jõhkralt maha surutud ja mida jätkuvalt maha surutakse. Paljusid protestijaid peksti ja paljud vahistati ning et mõista, millises ulatuses kõnealune režiim oma kodanikke alla surub ning milleks suuteline on, tuleb üksnes meenutada 1988. aasta sündmusi, Nobeli rahupreemia laureaadi Aung San Suu Kyi olukorda, atentaati tema vastu 2003. aastal, ning asjaolu, et alates aastast 1996 on režiim hävitanud rohkem kui 3000 küla ning sunniviisiliselt ümberasustanud rohkem kui pool miljonit inimest. Režiimi iseloomustab äärmine jõhkrus, selle kuriteoregistrisse kuuluvad vägistamised, piinamised, sunniviisiline töö ning lapssõdurite kasutamine. Kahtlemata näeb seda kõike rahvusvaheline kogukond ning me ei tohi lasta hiljutistel sündmustel areneda ulatuslikeks repressioonideks. Birma valitseva režiimi kuriteod ja inimõiguste rikkumised väärivad meie sügavaimat hukkamõistu. Me väljendame solidaarsust Birma inimeste suhtes, nõuame, et vangistatud meeleavaldajad vabastataks viivitamatult ning et Aung San Suu Kyi saaks elada täisväärtuslikku elu ja võiks vabalt tegutseda. Tänapäeval lasub suur vastutus kõnealuse piirkonna teatavatel riikidel, nagu Hiina ja India, millel on võimalik avaldada mõju, saavutamaks Birmas konflikti lahendamine tsiviliseeritud viisil.
autor. - (PT) Austatud juhataja, volinik, daamid ja härrad, neli aastat tagasi oli mul siin saalis võimalus kurta skandaalse inimõigusvastase vägivalla üle Birmas ning avaldada lootust, et näeme tulevikus olukorra paranemist.
Seda kahjuks ei juhtunud: kuigi inimõiguste rikkumised Birmas on mingil määral muutunud, on need muutunud märkimisväärselt jõhkramaks. Rahvusvahelise Punase Risti väljaajamine on seega äärmiselt iseloomulik sellele riigile, näidates, et see on täiesti sallimatu režiim. Mida aga meie Euroopa Liidus vaatama peame on meie poliitika selliste rikkumiste suhtes: raske uskuda, et seitsme aasta pärast ei ole meil olnud tippkohtumist Aafrikaga arutamaks olukorda Zimbabwes, kus valitsev režiim on äärmiselt vägivaldne ja ei austa inimõigusi. Sama aga ei saa öelda Birma kohta - ilmselgelt on kaubandushuvid Aasias tunduvalt olulisemad kui Aafrikas. Minu jaoks ei tundu see vastuvõetav.
autor. - Austatud juhataja, Birma omab häbiväärset rekordit, olles riik, mis on kõige kauem olnud seni eksisteeriva diktaatorliku valitsemiskorra all. Birmat on valitsenud totalitaarne režiim 45 aastat. Endise Briti kolooniana on Birma läbi teinud traumaatilise kolonialismijärgse perioodi, mis oli viljakas pinnas sõjaväelise hunta püsivaks asutamiseks.
Alates 1962. aastast on riiki juhtinud sõjaväekindralid ning Birma inimesed on pidanud üle elama raskeid inimõiguste rikkumisi. Kindralid on samuti muutnud Birma oma ebakompetentsusega Aasia üheks vaesemaks riigiks ja kohaks, kus korruptsioon on võtnud hiiglaslikud mõõtmed. Lisaks sellele on Birma muutunud kasvajataoliseks koormaks ülejäänud maailmale, sest on tihedalt seotud ulatusliku heroiinikaubandusega, olles selle surmava uimasti suurim eksportija.
Birma juhtfiguur tänapäeval on kindral Than Shwe, kelle psühholoogiline stabiilsus on ebakindel, kes olevat pahatahtlikult introvertne ning kahtlustav ning kes võtab sageli tähtsaid riiklikke otsuseid vastu pärast konsulteerimist astroloogidega. Samas on Birma riik, millel on võrreldamatult kaunis loodus, unikaalne viljakas pinnas ja rikkalikud maavarad ning märkimisväärsed nafta- ja gaasivarud. Need kõik on olnud välisinvestorite huvi keskmes. Kahjuks ei ole aga kõnealused investeeringud jõudnud Birma inimesteni, vaid enamasti diktaatorite ja nendega kaasatöötajate taskusse.
Lootust demokraatliku valitsemise juurde tagasi pöörduda oli 1990. aastal, kui Rahvuslik Demokraatlik Liiga võitis riiklikud valimised. Kuid kindral surus maha kõik demokraatia kehtestamise püüdlused ning Rahvusliku Demokraatlik Liiga juhil Aung San Suu Kyil ei takistatud mitte ainult võimule pääsemast, vaid ta pandi koduaresti ja seda hoolimata rahvusvahelisest protestist.
Birma on minevikus olnud siinse täiskogu inimõigustealaste resolutsioonide teemaks paljudel juhtudel ning mõned sanktsioonid kehtivad juba aastaid. See kõik on aga olnud asjatu ja peamiselt seetõttu, et Birma valitsevat režiimi toetab Hiina. Tõsi on, et kui me tõepoolest soovime esile tuua demokraatlikke muutusi Birmas, peame suunama oma süüdistused ja tähelepanu Hiina valitsusele. Me võime avaldada survet Hiinale, ähvardades teda näiteks kaubandussanktsioonidega ning investeerimisembargo kehtestamisega Hiinale. Kui oleme piisavalt julged, et seda teha, siis on meil väljavaateid muuta Birmas olukord paremuse poole. Kui ei, siis ma kardan, et kõnealune resolutsioon lõppeb nagu eelnevadki kindral Than Shwe prügikorvis.
autor. - (PL) Austatud juhataja, näljapäeva õhtul leiame ennast nagu tavaliselt arutamas inimõiguste rikkumisi üle kogu maailma. Kui me paneksime kirja riigid, ühiskonnad ja rahvad, kus inimõigusi on rikutud ja mis on selle tagajärjel meie arutelude teemaks, moodustaks nad märkimisväärse osa meie planeedist. Tuleb märkida, et inimõiguste rikkumised ei esine vaid vaestes riikides. Sageli esinevad nad ka arenenud riikides, mis ei ole küll kuigi rikkad, kuid mis on arenemisjärgus, nagu Venemaa. Mõned neist riikidest on saavutanud legitiimsuse isegi demokraatlike valimiste teel. Inimõiguste rikkumised võivad esineda ka riikides nagu Hiina, mis liigub maailma rikkusetabelites kiiresti ülespoole. Samal ajal tuleb käsitleda ka vaeseimaid riike.
Austatud juhataja, arvan, et peaksime kaaluma, kas peaksime jätkama meie arutelu mõnel juhul ning paluma Euroopa Komisjoni esitada ideid üle maailma esinevate inimõiguste rikkumiste käsitlemiseks. Ma teen sellise ettepaneku, kuna arutame neid rikkumisi neljapäev neljapäeva järel, me muudkui kurdame, kuid mis sellest kõigest kasu on. Inimõiguste rikkumised viivad ilmselgelt üksteisest läbipõimunud tagajärgedeni. Tuleb tõdeda, et üks selliseid tagajärgi käsitleb koostööd mitmesuguste suurte finants- ja majandusinstitutsioonide vahel, mis on tavaliselt täiesti seaduslikud ning asjaomaste riikide kuritegelike režiimide võimu all.
On tulnud ilmsiks, et on olemas rühm suuri finantskorporatsioone, mis teeb koostööd mitmesuguste tähtsate isikutega ja kohalike diktaatoritega, kes rõhuvad oma riigi rahvast. Kahjuks on sageli nii, et nendel riikidel läks paremini koloniaalkorra ajal. Tõsi on, et neid valitses koloniaalvõim, kuid kuritegelikud seosed suurte välismaiste finantsasutuste ja kohalike režiimide vahel olid harvad. Nagu härra Matsakis õigesti märkis, valitsevad sellised sidemed Birmas, kui nimetada vaid üht näidet. Kas selle suhtes tuleks midagi ette võtta?
autor. - (DE) Austatud juhataja, täna pärastlõunal on meil arutlusel kolm riiki - Birma, Sierra Leone ja Bangladesh, mis on ühed maailma vaesemaid riigid, kuigi see kehtib vaid nende rahvastiku, mitte riikide enda kohta. Põhjus seisneb mõistagi demokraatia puudumises, kuigi asjaomane olukord nendes riigiti varieerub märkimisväärselt, ja elanike ärakasutamises, kuid eelkõige siiski igat laadi inimõiguste rikkumistes. Birmat käsitleva esimese resolutsiooni põhjenduste sisu on iseäranis vapustav. Põhjendustest ilmnevad tõepoolest kohutavad asjaolud ning meie, privilegeeritud eurooplaste jaoks peaks see mõjuma äratusena. Üksikisikute ja eelkõige mitmesuguste vähemusrahvuste - siinjuures soovin tuua esile karenid - väärkohtlemine kõnealuse sõjaväelise režiimi poolt on tõepoolest kohutav. Me ei saa lihtsalt mööda vaadata.
Soovin lisada midagi, mida kõnealuses ettepanekus rõhutatud ei ole. Roheliste fraktsioonil on heameel toetada kõnealuse ettepaneku sisu, kuna see on täiesti õigustatud nii sotsiaalpoliitilisest kui ka inimõiguslikust aspektist lähtudes. Usun siiski, et kõnealuse sõjaväelise režiimi tekitatud keskkonnakatastroof tuleb samuti jõulisemalt esile tuua. Ma toon ühe näite: kavas on ehitada massiivne tamm, mille tagajärjel tuleb 10 miljonit inimest - mõelge hetkeks sellele - ümber asustada. Selle sõjaväelise režiimi tegevust saab peatada vaid kõige rangemate ELi, ÜRO ja kõigi maailma rahvaste ühismeetmetega.
Austatud juhataja, mul on heameel rääkida parlamendis esimest korda nii olulisel teemal nagu seda on inimõigused.
Me leiame ennast täna kohustuse eest reageerida jõuliselt, taas kord, Birma sõjaväelise hunta vastuvõetamatutele tegudele. Meie viimane kiireloomuline Birmat käsitlev resolutsioon oli alles juunis. Hiljutine rahumeelsete protestijate mahasurumine, kui nad avaldasid meelt oma õiguse eest ühineda, on pälvinud järjekordse hukkamõistu Euroopa Parlamendi poolt. Riiki valitseva rahu- ja arengunõukogu peaaegu olematu hoolivus oma rahva suhtes sai ilmsiks nende hiljutise sammuga, kui nad kehtestasid kütuse hinna 500%-lise tõusu. Riigi rahu- ja arengunõukogu tahab oma rahva veel vaesemaks muuta. Birma kodanikud aga näitasid üles märkimisväärset julgust tulla tänavatele meelt avaldama. Politsei mitte ainult ei peksnud meeleavaldajaid, vaid vahistas paljud neist ning aktivistide rühmitus "Põlvkond 88” vangistati taas. Ma nõuan, et viivitamatult ja tingimusteta tuleb vabastada kõik need inimesed, keda on vangis hoitud alates meeleavalduste algusest, ning ka Aung San Suu Kyi, kes on võib-olla maailma kõige kuulsam vangistatud demokraatlik liider. Pealegi on uus põhiseadus, mille koostas hiljuti Birma riiklik põhiseaduskogu, silmakirjalik, arvestades kasvõi lihtsat asjaolu, et ükski demokraatlikult valitud opositsiooniliige ei osalenud eelnõu koostamises. Parlamendi algatusel nõutakse ÜRO erakorralise koosoleku kokkukutsumist, et arutada hiljuti aset leidnud sündmusi Birmas. Me vajame praegu tugevat ja siduvat resolutsiooni Birma kohta, kuna praegune kriis mõjutab kogu piirkonna julgeolekut. Riigid nagu Hiina ja Venemaa, mis takistasid viimase ÜRO resolutsiooni vastuvõtmist Birma ja Hiina kohta käesoleval aastal, peavad käituma vastutustundlikumalt kõnealuse riigi suhtes ning peaksid andma oma toetuse tulevastele ÜRO resolutsioonidele.
Kurjuse võimutsemiseks ei ole vaja muud kui "passiivset headust”. Birma hunta saadab korda kohutavaid tegusid oma rahva suhtes ja rahvusvaheline kogukond ei võta eriti midagi ette. Kui kaua saame õigustada selle kurjuse valitsemise lubamist?
fraktsiooni PSE nimel. - Austatud juhataja, mul oli hea võimalus peaaegu kümme aastat tagasi külastada Yangonis koduarestis viibinud Aung San Suu Kyid, kui ta tegi täiesti selgeks, et tema arvates oli ainus viis olukorra muutmiseks ELi rangete sanktsioonide kehtestamine kõnealuse režiimi vastu. Kümme aastat hiljem on vähe muutunud. Meie sanktsioonidel ei ole mõju. Ta on ikka vangis ning nagu me näeme, halveneb majandus jätkuvalt.
Ma tervitan Gordon Browni eelmisel nädalal tehtud avaldust, mille kohaselt soovib ta juhtida Birma-vastaseid meetmeid, ning ma tervitan meie resolutsiooni lõiget 10, milles tunnistatakse ASEANi rolli olulisust praeguses tegevuses Birma suhtes, lõiget 14, milles nõutakse, et Hiina, Venemaa ja India rakendaksid oma parimaid püüdlusi avaldamaks survet Birma praegusele režiimile, ning lõiget 20, milles nõutakse uut ÜRO Julgeolekunõukogu resolutsiooni. Üksnes nii saame tugevdada üleilmseid jõupingutusi avaldamaks survet praegusele režiimile, et see lõplikult murda.
fraktsiooni IND/DEM nimel. - (PL) Austatud juhataja, see on käesoleva parlamendi ametiaja jooksul juba kolmas kord, kui ma võtan sõna arutelus inimõiguste olukorra üle, et rääkida Birma sotsiaalsest ja poliitilisest olukorrast. Inimõigusi on selles riigis rikutud palju aastaid. Seal toimub ulatuslik tagakiusamine, mida ei panda toime vaid demokraatiameelsete aktivistide, vaid ka kogu ülejäänud rahva vastu, kellest 30% elab vaesuse piiril. Inimesed peavad tegema sunnitööd ning neid asustatakse sunniviisiliselt ümber.
Seekord muutusid protestid ja tagakiusamine intensiivsemaks pärast kütuse kallinemist 500% võrra, kuna valitsus loobus valdkonna toetamisest. Inimõigusi kaitsvad organisatsioonid annavad ärevaks tegevat informatsiooni ligi 100 aktivisti vahistamisest ning Nobeli rahupreemia laureaadi Aubg San Suu Kyi ebaseadusliku vangistuse pikendamisest veel aasta võrra.
Me toetame resolutsiooni. Kahjuks aga ei ole neil mingisugust mõju olukorrale Birmas. Praegune valitsev režiim ei reageeri surveavaldustele ning seega on vaja võtta radikaalsemaid meetmeid.
(PL) Austatud juhataja, see ei ole esimene arutelu Birmas toimuvate inimõiguste, demokraatia ja õigusriigi põhimõtte rikkumiste kohta ning kindlasti ei jää see viimaseks. Kui me arutasime eile fraktsioonis PPE-DE Birmat käsitlevat resolutsiooni, jõudsime järeldusele, et resolutsiooni ettepanek on väga hea, kuid olukord Birmas väga halb. Ma arvan, et paljud meist sooviks, et olukord oleks vastupidine ning et olukord Birmas oleks selline, et me ei peaks mitte mingisugust resolutsiooni vastu võtma.
Birmas rahustab sõjavägi piirkondi, milles elavad etnilised kogukonnad. Sõjavägi vahistab opositsiooni aktiviste ning ahistab tavakodanikke, kes protestivad hinnatõusu ja elatustaseme, mis on niigi hirmuäratavalt madal, veelgi madalamaks muutmise vastu. Mida me selle suhtes ette saame võtta? Euroopa Liidu Nõukogu peaks läbi viima üksikasjaliku uurimuse sanktsioonisüsteemi nõrkuste kohta, et see muutuksi tulevikus tõepoolest kasulikuks ja tõhusaks relvaks sõjas Birma poliitilise režiimi vastu.
Oluline on avaldada jätkuvalt survet Hiinale ja Venemaale, et Birma olukorda saaks lõpuks arutada ÜRO Julgeolekunõukogus. Lisaks sellele tuleb teha jõupingutusi tagamaks, et ELi abi, mis on rohkem kui 65 miljonit eurot tulevase paari aasta jooksul, jõuaks otse birma kodanikeni ega teeniks valitseva režiimi huve.
(DE) Austatud juhataja, Birma sõjaväeline diktatuur on korrapäraselt Euroopa Parlamendis arutlusel inimõiguste jõhkrate ja raskete rikkumiste pärast. Nagu eelmised kõnelejad, avaldame kahetsust, et rahumeelsed meeleavaldused, mis olid suunatud kütusehinna 500%lise tõusu vastu, maha suruti. Kütusehinna tõusu järel kahekordistusid transpordikulud, esmatarbekaupade ja hädavajalike teenuste hinnad tõusid märkimisväärselt, ning seda kõike pidades silmas kohutavaid sotsiaalseid olusid riigis, kus 90% rahvast elab allpool vaesuspiiri ning elatub vähem kui ühest dollarist päevas ning kus iga kolmas alla viieaastane laps kannatab tõsise alatoitumise all.
Me avaldame kahetsust tsiviilisikute vastu suunatud vägivallategude, eelkõige aga jõhkrate naistevastaste rünnakute ja rohkem kui 100 inimese vangis hoidmise suhtes ning nõuame, et nad viivitamatult ja tingimusteta, muuhulgas ka aktivistide rühma "Põlvkond 88” liidrid vabastataks. Ma soovin rõhutada, et peaksime tugevdama ka survet Hiinale, Indiale ja Venemaale, et need riigid avaldaksid mõju Birma režiimile ning lõpetaksid nende varustamine relvadega, saavutamaks olulisi edusamme.
Austatud juhataja, meil on järjekordne reolutsioon, mis räägib kohutavatest inimõigusrikkumistest, mis Birmas jätkuvalt aset leiavad. Viimane süütu naise ebaseadusliku koduaresti pikendamine on vastuvõetamatu. Birma on sama hästi kui vangistatud riik, mis tegutseb sõjaväelise korra repressiivse süsteemi valitsemise all.
Birma suhtes on USA avaldanud korduvalt muret usuvabaduse rikkumise tõttu. Birma sõjavägi jälgib hoolega kõiki religioosseid organisatsioone, nende tegevust ja väljundeid ning piirab neid, kuna nendes nendes nähakse ohtu niinimetatud rahvuslikule ühtsusele. Kristlaste väärkohtlemine on iseäranis laialt levinud ja toimub järjekindlalt. Kristlased kannatavad sihipärase diskrimineerimise all oma töös, kirikutele, kohtumistele ja kirjandusele seatud piirangute tõttu ning pastorite ja vaimulike vahistamise, piinamise ja vangistamise tõttu. Birma sõjaväelisel režiimil ei ole moraalset ega õiguslikku alust ühelegi meetmele.
autor. - Austatud juhataja, Bangladesh on riik, mida olen külastanud palju kordi ja ühest külastusest on mul iseäranis eredad mälestused. Mul on Londonis tõepoolest palju Bangladeshi päritolu sõpru ning ma jälgin sealset poliitilist olukorda tähelepanelikult.
Kõnealune resolutsioon tunnistab, et olukord on viimaste kuude jooksul muutunud märkimisväärselt halvemaks, selliseks, et valitseb tõsine mure õiguse ja korra, inimõiguste ja tõepoolest kõnealuses riigis ka demokraatia püsimajäämise pärast, mida kõnealune resolutsioon ka toonitab.
Kui valimisprotsess jaanuaris peatati, siis ma arvan, et enamik meist lootis, et läheb vaid mõni nädal, enne kui valimised aset leiavad, kuid nädalatest on saanud kuud ja kuud muutuvad aastateks, enne kui uus demokraatlikult valitud valitsus võimule asuda saab.
Vahepeal on meil aga tekkinud olukord, kus põhiseadusvastane ja ebarahuldav ajutine valitsus püüab säilitada sõjaväe abiga õigust ja korda järjest masendavamas ja vägivaldsemas keskkonnas. Kaks endist peaministrit on vangis. Ülikoolis leidsid aset rahutused, sadu inimesi (muuhulgas teadlasi) on vahistatud, samuti on saadud avaldusi rünnakute ja piinamise kohta.
Nagu lõikes 11 öeldud, ei saa selline olukord jätkuda ning olen kindel, et meie Euroopa Parlamendis oleme valmis aitama, taastamaks demokraatia Bangladeshis niipea kui võimalik.
autor. - Austatud juhataja, Bangladesh on pindalalt umbes sama suur kui Kreeka, kuid selle rahvaarv on peaaegu kaks korda suurem kui Saksamaal. See sai riigiks alles 1971. aastal pärast aastaid kestnud kodusõda endiste Briti kolooniate, naabrite Pakistani ja India vahel. Bangladesh kannatas diktatuuri all 15 aastat ning kuigi tsiviilvalitsus taastati aastal 1990, on riik kaugel tõelisest demokraatlikust korrast.
Tänapäeval on see väga vaene riik, mida vaevab laialtlevinud korruptsioon, sõjaväe sekkumine poliitikasse, rasked inimõiguste rikkumised, poliitiliste ürituste keelustamine, naiste diskrimineerimine, usuline äärmuslus ning paljud teised kuriteod, mida on nimetatud ka resolutsioonis. Samas on põhjenduses N öeldud selgesti: "ELi ja Bangladeshi vahel on head pikaajalised suhted ning nad on olulised majanduspartnerid". See on tõsi, kuid nii palju siis sõprade ja partnerite valimisest ning nii palju siis edusammudest aitamaks sellistel sõbralikel riikidel parandada nende heaolu, demokraatia ning õigusriigi põhimõtte järgimise taset.
Tõele au andes tuleb öelda, et EL on püüdnud aidata Bangladeshil olukorda parandada, kuid kas ta on püüdnud piisavalt? Kas Bangladeshile antud abi on olnud suunatud nõuetekohaselt riigi tootlikkust tagavale infrastruktuurile või on see jõudnud hoopis korrumpeerunud ametnike taskusse? Kas surve sõjaväele, et see lõpetaks sekkumise riigi poliitilisse ellu, on olnud piisavalt suur ja sihipärane, või on see olnud nõrk ja ebatõhus?
Igaüks võib ise nendele küsimustele vastata. Kuid minu seisukoht on, et oleme kaugel sellest, mida oleks vaja teha, hädavajalik on üle vaadata meie Bangladeshi käsitlev poliitika, välistamata sanktsioonide kehtestamise võimalust ja kindlasti kaasates tõsised hoiatused naabritele Pakistanile ja Indiale astuda vastu kiusatusele sekkuda Bangladeshi siseküsimustesse.
autor. - Austatud juhataja, nagu minu kolleeg Robert Evans, esindan ka mina Londonis meie piirkonda, kus elab 150 000 Bangladeshi päritolu valijat.
Bangladesh on suur ja strateegiliselt oluline Lõuna-Aasia riik, mis on taas kahetsusväärselt uudistes augustis toimunud tudengite meeleavalduste ja kolme endise peaministri vahistamisega, väidetavalt eesmärgiga võidelda korruptsiooni vastu, kuid mis kahjuks vastupidi jätsid mulje katsest lämmatada demokraatlikud, ehkki täiesti lahknevad poliitilised klassid.
Ajutine valitsus on kinnitanud ELile ja USAle, et jätkab demokraatlike valimistega 2008. aasta lõpus, kui valimiste registreerimise protsess on lõppenud ja süsteem on piisavalt tugev võitlemaks valimispettuse vastu. Samas tundub ajakava väga pikk ning on kahtlused, et sõjaväelased, kes on saanud hiljuti kõrgemaid ametiposte, soovivad innukalt muuta radikaalselt riigi poliitilist pilti, eemaldades poliitiliselt areenilt kaks vaenulikku protagonisti, endised peaministrid Sheikh Hasina ja Khaleda Zia. Raske on mõista, miks neid ei vabastata kautsjoni vastu kuni kohtuistungini ja, veelgi enam, miks olid nende esialgsed vahistamised nii melodramaatilised ega olnud kooskõlas erakorraliste volituste meetmetega - resolutsioon nõuab õigustatult nende volituste äravõtmist, nagu ka ELi diplomaatiliste vaatlejate viibimist kahe naise kohtuistungitel.
Kindlasti jälgivad lääne abiandjad Bangladeshi väga tähelepanelikult, võttes arvesse muret inimõiguste viimasel paaril aastal halvenenud olukorra ning ühiskonnas järjest suureneva islamistliku äärmusluse pärast ning sellepärast, et riik on pöördunud kahjuks kõrvale oma esialgsest ilmaliku mitmeparteilise demokraatia kursist - see on aga suund, mida EL peaks selle riigi puhul jätkuvalt jõuliselt toetama.
autor. - (PL) Austatud juhataja, järgmine riik, mida me täna pärastlõunases arutelus käsitleme, on Bangladesh, kus samuti rikutakse inimeste põhiõigusi. Olles kuulnud kõigist üksikutest juhtumitest, imestame me, kuidas saab selline olukord esineda maailmas, kus süveneb niinimetatud üleilmastumine, mis seob üksteisega ühendatud võrgustikuks majandusorganisatsioonid ja eelkõige poliitilised organisatsioonid, maailmas, kus on asutatud ÜRO ja Euroopa Liit meie omal mandril ja maailmas, kus on nii palju organisatsioone, mis väidetavalt austavad inimõigusi. Me võiksime endalt küsida, miks ei ole toimunud peamiste humanitaarpõhimõtete üleilmastumist.
See näib olevat probleem, mis mõjutab meie aega ja meie organisatsioone. Igaüks huvitub poliitikast ja majandusest, aga kui poliitikale ja majandusele tuleb anda inimlik mõõde, nii et tagasihoidlikele tavalistele inimestele rohkem kahju ei tekitataks, näime me olevat abitud.
Volinik Reding ütles hetk tagasi, kui me rääkisime olukorrast Birmas, et tekib oht, et muutume taas abituks ning meil ei õnnestu reageerida sellele ebaõiglusele. Peame mõistma siiski, et teatavaid meetmeid tuleb võtta ning et meie poliitilise ja majandusliku tegevuse ning standardsete põhiõigustega kooskõlalisus ei ole tasakaalus.
Ma soovin pöörata tähelepanu veel ühele küsimusele. Deklaratsioonis viidatakse muuhulgas äärmuslikule tagakiusamisele usulistel alustel. Pean märkima, et usuline tagakiusamine on tavaliselt, kuigi mitte alati, suunatud kristlaste ja eelkõige katoliiklaste vastu. Üleilmsel tasandil on katoliiklased praegu inimesed, keda kõige sagedamini kiusatakse ja tapetakse nende usu tõttu. Peaksime pidama silmas fakte ja kui viitame tagakiusamisele, peaksime meenutama, kes keda kiusab.
autor. - (SV) Austatud juhataja, arvan, et Bangladesh on olnud suurte lootustega riik. Seal valitseb usuvabadus, naistel on maapiirkonnas juurdepääs mikrolaenule ning näeme, et majandus hakkab arenema.
Kõnealused positiivsed suundumused on aga kiiresti hakanud vastupidises suunas minema, ja seda riigis, kus on levimas terrorism. Valitsus on oma sõnul korruptsiooniprobleemi lahendada püüdes vangistanud ajakirjanikke, poliitikategelasi ja üliõpilasaktiviste. Kui ma tohin väga lühidalt mainida, siis minu arvates on ulatuslik vangistamine halb viis korruptsiooni lahendada. Me lubame, et aitame Bangladeshi teel demokraatia poole ning selleks on vaja ka valitsusepoolset tahet.
Enne kui lõpetan, soovin pöörata tähelepanu ühele küsimusele resolutsioonis, millest paljud võib-olla ei räägi ja mis minu arvates on oluline, kuna olen veetnud palju aega inimestega, kes elavad agulis. Vanas režiimis oli valitsevas klassis inimesi, kes võtsid maa oma valdusse, kuid kui valitsus püüdis seda maad tagasi võtta, aeti miljonid vaesed inimesed, vaesed talunikud ja inimesed agulist kodudest välja, neilt võeti viimane lootusekiir ellu jääda, mis neil oli tänu väikesele maatükile. Peame mõtlema ka nendele inimestele, kui võitleme demokraatia eest Bangladeshis, kuna neid võetakse kõige vähem kuulda. Neil on kõige vähem õigusi.
fraktsiooni PPE-DE nimel. - (PL) Austatud juhataja, olukord Bangladeshis on kindlasti murettekitav. Valimiste ettenähtud ajal korraldamiseks on siiski meetmeid võetud. Sellest hoolimata esineb kartusi, et valimiskomisjoni 2007. aasta juulis esitatud tööprogrammi ei lõpetata õigel ajal. Peaksime meenutama, et Euroopa Liidu vaatlusmissioon lõppes 22. jaanuaril, kui ka ÜRO toetamisest loobus.
Me ei tohi Bangladeshi seekord hüljata. Peame saatma ulatuslike volitustega vaatlejad. Vaatlejad peaksid jälgima ka käimasolevaid kriminaalmenetlusi ja tavakodanike vahistamisi. Iseäranis oluline on avaldada survet ametiasutustele, et tagada 28. juulil 2007 toimunud meeleavalduses vahistatud tudengitele vabadus. Peame reageerima kiiresti ja andma ulatuslikku abi, kui see ei õnnestu, ei saa ma oodata, et valimised toimuksid määratud ajal.
fraktsiooni PSE nimel. - (PL) Austatud juhataja, peaaegu aasta on möödunud alates Euroopa Parlamendi Bangladeshi käsitlevast resolutsioonist. Hoolimata meie suurtest lootustest on olukord riigis halvenenud. Käesoleva aasta jaanuariks kavandatud valimised ei toimunud ning lükati edasi kuni 2008. aasta lõpuni. Sõjaväe toetusel kehtestas ajutine valitsus eriolukorra.
Praegune eliit piirab avalikult mis tahes poliitilist tegevust ning ajakirjandusvabadust. Vahistatute seas on kaks endist peaministrit, 160 juhtivpoliitikut ning rohkem kui 100 000 tavakodanikku. Üliõpilaste Dhaka ülikooli juures toimunud sõjaväevastase meeleavalduse jõhker mahasurumine käesoleva aasta augustis tekitas tõsist muret rahvusvahelisel tasandil.
Nimetatud sündmusi silmas pidades peaksid nõukogu ja Euroopa Komisjon olukorda tähelepanelikult jälgima. Eelkõige peaksid nad survet avaldama, et sõltumatutel institutsioonidel ja poliitilistel erakondadel võimaldataks oma tegevust jätkata. Äärmiselt oluline on saata kohapeale uus vaatlusmissioon ning anda tehnilist abi, mis võiks anda positiivse panuse vabade demokraatlike valimiste ettevalmistamisse. Olukorda Bangladeshis on võimalik tõhusalt stabiliseerida üksnes siis, kui kõik asjast huvitatud osapooled koostööd teevad.
fraktsiooni ITS nimel. - (NL) Austatud juhataja, see, et inimõiguste olukorda Bangladeshis siin, põhjaosa riikides käsitletakse, on mõistagi hea. Me oleme näinud praeguse režiimi katset suruda maha üliõpilaste õiguspärane poliitiline meeleavaldus ja sundida ajakirjanikke vaikima omavoliliste vahistamiste ja vangistamiste kaudu. Alates sellest, kui uus valitsus jaanuaris 2007 võimule asus, on rohkem kui 250 000 inimest juba vangistatud. Alates eriolukorra väljakuulutamisest on sõjavägi olnud vastutav lugematu arvu piinamis- ja surmajuhtumite eest.
Ma soovin aga käsitleda ühte teist küsimust, küsimust, mis on kõnealusele riigile omane ja mis jätkub hoolimata valitsuse vahetumisest. See on midagi, mille on sageli kõik inimõigusorganisatsioonid jätnud tähelepanuta, sest ilmselgelt on see midagi, millest lihtsalt ei saa rääkida. Ma räägin massilisest ja järjekindlast grupiviisilisest vägistamisest, mis Bangladeshis aset leiab. Naiste ja noorte tüdrukute vastu suunatud vägivald on üks kohutavamaid inimõiguste rikkumisi islamimaades. Selline vägivald hõlmab seksuaalset ja koduvägivalda, grupiviisilist vägistamist, naiste happega viskamist ja aumõrvu. Hoolimata sellest, kas inimesed tahavad seda kuulda või mitte, ei saa eitada, et nende metsikuste abil tahavad moslemid puhastada Bangladeshi usulistest vähemuskogukondadest, et muuta riik monoliitseks islamiriigiks. Bangladeshi ühelgi valitsusel ei ole õnnestunud meetmeid võtta ning see on täiesti häbiväärne. Bangladesh ratifitseeris ÜRO konventsiooni naiste diskrimineerimise kõigi vormide likvideerimise kohta 1984. aastal. On viimane aeg, et parlament saadaks selge signaali Bangladeshi valitsusele teavitamaks neid nende kohustustest.
(ET) Daamid ja härrad, ei Euroopa Liit ega ÜRO ei lõpeta valimisvaatlusmissiooni kergesti, kahjuks aga tuli seda Bangladeshi korral teha. Jaanuaris lõpetati sõjaväe toel demokraatlik tegevus riigis, milles kahte peamist erakonda, olles ainus selline näide maailmas, juhivad naised.
Järgmine päevakorrapunkt on arutelu, mis käsitleb kuut resolutsiooni ettepanekut Sierra Leone eritribunali rahastamise kohta.
Ma soovin tähelepanu juhtida, et osa meie kolleege on praegu Sierra Leones valimisi jälgimas.
autor. - (PL) Austatud juhataja, rahvusvahelise humanitaarõiguse areng koos kohtute asutamisega mõistmaks kohut sõjakurjategijate ja inimsusevastaste kuritegude toimepanijate üle on olnud rahvusvahelise kogukonna peamised saavutused pärast Teist maailmasõda. Nimetatud institutsioonide roll on üleilmastumise ajastul edasi arenenud, eelkõige piirkondades, kus riikide juhid on võimetud looma valitsuse juurde keskset institutsiooni, mis tugineks õigusriigi põhimõttele, või tagama julgeolekut riigi elanikele.
Eritribunal Sierra Leones annaks märkimisväärse panuse rahu ja õigluse tagamisse Lääne-Aafrikas Mano jõe piirkonnas. Ma soovin esile tuua kohtu algatatud programmi arhiveerida ja tõlkida oma tööga seotud dokumente. Samuti soovin nimetada kohtu loodud ohvrikaitseprogramme. Kõnealused tegevused on äärmiselt olulised loomaks Lääne-Aafrikas pikaajalisi valitsusi, mis tuginevad õigusriigi põhimõttele.
Tänases resolutsioonis Sierra Leone eritribunali rahastamise kohta kutsub Euroopa Parlament komisjoni ja kõiki Euroopa ja liikmesriikide institutsioone tagama rahalist alust, et kohus saaks lõpetada oma töö tasakaalukal ja vastutustundlikul viisil.
autor. - (PL) Austatud juhataja, juhuslikult toimub parlamendivalimiste teine voor Sierra Leones tuleval nädalavahetusel. Ma pean avaldama kahetsust, et Euroopa Parlamendi varem kavandatud delegatsiooni seal esindatud ei ole.
Võiksime endalt küsida, miks on Sierra Leone eritribunal nii oluline? Sellist institutsiooni lihtsalt ei ole paljudes Aafrika riikides, kus on toimunud vägistamisi ja tapmisi. See käsitleb karistusõiguse valdkonna rahvusvahelise õiguskaitse prestiiži ja arengu küsimust.
Hiljuti nägime kõnealuse süsteemi kaht tähelepanuväärset ebaõnnestumist ning peaksime olema enda vastu ausad ja neid juhtumeid ka sellisena käsitlema. Ma viitan ebaõnnestunud katsele mõista kohut Slobodan Miloševići üle ja äärmisi vastuolusid, mis ümbritsevad Saddam Husseini surma. Kui pärast neid suurt avalikkuse tähelepanu pälvinud juhtumeid peaks järgmine ettevõtmine ebaõnnestuma, kui kohus peaks lõpetama tegevuse rahaliste vahendite puudumise tõttu, oleks see karistusõiguse valdkonna rahvusvahelisele õiguskaitsele surmahoop.
Käsitlemaks üksikasju, siis kaalul on vähem kui 90 miljoni USA dollari eraldamine järgmise kahe ja kolmveerandi aasta jooksul, rohkem kui kolmandik kogusummast kantakse üle käesoleval aastal. See summa on vajalik kohtu tegevuse jätkumise tagamiseks. Piiriülese õiguskaitse mõjukus sõltub tõepoolest Sierra Leone eritribunali kohtumõistmisest Libeeria endise presidendi Charles Taylori üle ja kohtu 17 inimsusevastase kuriteo ja sõjakuriteo, muuhulgas mõrvade ja seksuaalkuritegu kahtluse uurimisest.
Ma soovin avalikult tänada kahte riiki kohalolijate nimel, nimelt Ühendkuningriiki ja Hollandit, mis on kohtu tegevust rahaliselt märkimisväärselt toetanud. Ka ÜRO mängib olulist rolli. Ta ei saa käituda nagu Pontius Pilatus ja oma käsi kõnealusest küsimusest lihtsalt puhtaks pesta. Mul on heameel, et Euroopa Parlament räägib sellest ühel häälel.
autor. - Austatud juhataja, inimesed, kes austavad sügavalt inimõigusi - kaasaarvatud selle maja liikmed -, on teinud kõvasti tööd saavutamaks Sierra Leone eritribunali asutamine ning tagamaks kurikuulsate tapjate, nagu Charles Taylori ja tema kuritegeliku jõugu üle kohtumõistmine ja süüdlaste karistamine. Need inimesed seisavad nüüd uskumatult lootusetu väljavaate ees, et nende jõupingutused võtta Charles Taylor vastutusele võivad lõppeda farsina, sest Haagi eritribunalil sai raha otsa poolel teel kohtumõistmiseni. Selline võimalik tagajärg on rahvusvahelisele õigusemõistmisele tõsine löök ning meie kodanikud kaotavad seetõttu oma usu õigusesse ja korda. Liiatigi saadab see selgelt julgustavaid noote kurjategijatele üle kogu maailma, et nad võivad hirmu tundmata saata korda kuritegusid - genotsiide ja teisi inimsusevastaseid metsikusi.
Hoolimata püüdluste tulemustest kuidagi selle eritribunali tööd Sierra Leones jätkata, tekivad siiski järgmised küsimused.
Esiteks, kohtu tegevuse jätkamise nimel taotletud 89 miljonit on kahtlemata suur summa. Miks peab see summa nii suur olema? Me teame, et juristide teenused on kallid, kuid need ei ole ometi nii kallid! Kas selline kohus ei saaks hakkama säästlikuma eelarvega? Esineb seal võib-olla liialdusi ja suuri puudusi, mille tagajärjel raisatakse mõttetult raha?
Teiseks, kui palju läks sarnasel kohtul Haagis maksma kohtumõistmine, nii palju kui seda tehti, Slobodan Miloševići üle? Kas siis ei olnud eelarve piiratud ja kui ei, siis miks mitte? Võib-olla on erinevusi inimsusevastaste kuritegude sooritamises Euroopa ja Aafrikas?
Kõnealused küsimused vajavad vastust ja oma kogemuste põhjal siin täiskogus tean, et ma neid ei saa ning meie kodanikud peavad loobuma tõekspidamisest, et üksnes õigusriigi põhimõte on kehtiv, ja uskuma, et raha valitseb õigust.
autor. - (DE) Austatud juhataja, Lääne-Aafrika oli kord tuntud oma positiivse arengu poolest. Tänapäeval on Sierra Leone saanud märkimisväärsete õuduste sünonüümiks, mida oleme näinud Aafrikas toimuvat viimase paari aasta jooksul. Seega on meil vastutus tagada, et tulevased valimised ei aita mitte ainult taastada demokraatiat, vaid taastada ka, ja see on veel olulisem, õiglus ja õigusriigi põhimõte. See peab hõlmama ka riigis toimunud massiliste kuritegude sooritajate vastutuselevõtmist. Pealegi olid eurooplased teiste seas need, kes kasutasid Charles Taylorit vahendina, mille abil rikastuda Sierra Leones ja Sierra Leonest.
Seega me usume, et kõnealuste kuritegude käsitlemise protsess ei tohi ebaõnnestuda raha puudumise tõttu. Meie, eurooplased vastutame selle eest, kuid sellest hoolimata usun, et esitatud küsimused on õigustatud. Ilmselgelt ei saavuta me edu pikaajalises perspektiivis ad hoc kohtutega. Ilmselgelt vajame pikaajalises perspektiivis ühtset üldist kohtumõistmist selliste kuritegelike diktaatoritega tegelemiseks. See aga ei aita meid praegu. Praegu on meie ülesanne jätkata juba alustatud kohtumenetlustega ja eelkõige jätkata Charles Taylori süüdimõistmise tagamisega, sest see saadab hoiatuse kurjategijatele, kes tänapäeval inimsusevastaseid kuritegusid sooritavad või kes tulevikus seda teha võivad: siinkohal soovin nimetada Zimbabwe diktaatorit härra Mugabet. Härra Mugabele tuleb näidata, mis temaga juhtub, kui ta neid kohutavaid kuritegusid jätkab. Seetõttu vajame universaalseid kriteeriume ning stabiilseid institutsioone käsitlemaks massilisi kuritegusid.
autor. - (ES) Austatud juhataja, mul õnnestus osaleda valimisvaatlusmissioonis, mis vaatles augustis Sierra Leones toimunud valimisi ning pean ütlema, et eelkõige avaldas meile muljet, kui oskuslikult toimis ja toimib meie missioon, mida juhtis kolleeg Isler Béguin minu fraktsioonist.
Seega oli mul võimalus külastada eritribunali kohapeal ning kuulda proua Mansaray, kes on registriosakonna juht, tutvustust kohtu töö kohta. Külastuse ajal korrati meile pidevalt, et kui ei oleks õiglust, ei oleks ka rahu. See on just nimelt põhjus, miks kõnealune kohus nii oluline on. Nagu resolutsioonis mitu korda öeldud, on Sierra Leone jätkuva rahuprotsessi tugevdamise jaoks vajalik tagada, et kuriteod ei jääks karistamata.
See on väga kallis ning kulukas just seepärast, et kohtu töö on olnud väga ebatavaline - õigusriigi põhimõtte austamine kodusõja poolt laastatud riigis on väga raske. Esimene ülesanne oli koguda kokku kõik tunnistused ning see oli väga suur saavutus - rahvast tuli veenda, et nende suhtes ei kasutata surveabinõusid ning neid ei alandata enam.
Teine ülesanne oli veenda inimesi, et kõigi üle, kes osalesid inimõiguste rikkumistes, saab mõista kohut, mitte ainult sissirühmituste juhtide üle. Lisaks sellele soovin märkida, et süüdistatute kaitsmist on äärmiselt hoolikalt arvesse võetud. Kohus võttis 2004. aastal vastu ajaloolise otsuse keelduda riikliku amnestia kohaldatavuse tunnustamisest sõjakurjategijatele ja inimsusevastaste kuritegude toimepanijatele.
Seega, õigluseta ei ole rahu. Seetõttu on oluline aidata kaasa kõnealuse kohtu rahastamisele. Me oleme kohustatud aitama saavutada rahu ja stabiilsus Mano jõe piirkonnas. Eritribunal ise on näide Sierra Leone kohtusüsteemis reformist ja ma kutsun komisjoni üles otsima võimalust tagamaks rahaline toetus ÜRO poolt läbiviidavatele projektidele, mille eesmärk on riigi kohtusüsteemi reformimine.
fraktsiooni PPE-DE nimel. - (PL) Austatud juhataja, eritribunal Sierra Leones väärib meie kõrgendatud tähelepanu, kuna see on õigustatult õiguskaitse tagamise uue ja täiusliku mudeli näide. Pealegi on see tõestanud, et rahvusvaheline sõjakurjategijate vastutuselevõtmise kohus võib asuda riigis, kus enamik kuritegusid sooritati, võimaldades seega kohalikele elanikele otsest juurdepääsu õiguskaitsele. Kui eritribunali Sierra Leones võrrelda sarnaste institutsioonidega mujal maailmas, võib näha, et selline korraldus on võimaldanud teha kohtul tõhusat tööd märkimisväärselt madalate kuludega.
Esimest korda ajaloos on ühe Aafrika riigi valitsev riigipea, Charles Taylor mõistetud süüdi inimsusevastaste kuritegude eest. Samuti on osutunud võimalikuks välja töötada lapssõdurite ja pealesunnitud abielude õiguslik määratlus, mille alusel on võimalik kõnealuste kuritegude toimepanijaid süüdi mõista. Sierra Leones asuv eritribunal võib aga kahjuks olla sunnitud oma tegevuse peatama, kuna rahalised vahendid saavad otsa. Summa, mis võimaldaks jätkata kõige kurikuulsamate kurjategijate kohtumenetlusi, on vähem kui 90 miljonit USA dollarit. Siinjuures kutsun ma liikmesriike ja komisjoni üles tagama Sierra Leones asuvale eritribunalile rahaline toetus niipea kui võimalik. Rahu- ja lepitusprotsessi jätkamine Sierra Leones ja kogu Lääne-Aafrikas satuks tõsisesse ohtu, kui kohus ei saa rahalist toetust.
fraktsiooni PSE nimel. - (PL) Austatud juhataja, volinik, ma toetan täielikult kõiki neid, kes on palunud kõnealust tööd läbi vaadata ja võimaldada õigusemõistmise jätkamist Sierra Leones. See lihtsalt peab jätkuma. Kurjategijatele ei tohi anda võimalust uskuda, et nad pääsevad karistamatult, hoolimata sellest, kus nad elavad, kas Euroopas, Aafrikas või mõnes teises piirkonnas maailmas.
Siiski soovin kasutada võimalust ja rõhutada ühte konkreetset probleemi, mis minu arvamuse kohaselt on äärmiselt oluline. Me näeme ÜRO asutatud kohtute arvu kiiret suurenemist, võib öelda isegi kriminaalkohtute vohamist. Roomas asutati rahvusvaheline kriminaalkohus. Samuti asutati rahvusvaheline kriminaalkohus käsitlemaks kuritegusid, mis pandi toime endises Jugoslaavias, ning teine kohus, mis käsitleb Rwandas toimepandud kuritegusid. Nüüd käsitleme me Sierra Leones asuva eritribunali küsimust. Ma arvan, et need kohtud on küll kõik vajalikud, kuid kui nad asutatakse, tuleb ka nende rahastamine tagada juba alguses. See on paratamatu nõue.
Seetõttu kutsun komisjoni üles tõstatama tulevasel, enne käesoleva aasta lõppu toimuval ELi-Aafrika tippkohtumisel kõnealuste institutsioonide rahastamise küsimus. Need institutsioonid on vajalikud ja nende rahastamine peab olema piisav. See on häbiväärne, et peame arutama sellist liiki summade küsimust.
komisjoni liige. - Austatud juhataja, Euroopa Komisjon on kohustatud aitama Sierra Leonet üle minna konfliktijärgsest perioodist arenguperioodi ning toetama tema jõupingutusi rahu, stabiilsuse ja demokraatia tagamisel.
Me oleme täielikult toetanud kohtu minevikus võetud, praegusi ja tulevasi meetmeid mõistmaks kohut sõjakurjategijate üle, tunnustades seega Sierra Leone inimeste kannatusi kodusõja ajal. Eritribunali töö saadab olulise signaali igaühele selle kohta, et inimsusevastased ja sõjakuriteod ei jää enam karistamata, hoolimata sellest, kus need aset leiavad.
Austatud juhataja, kas te võtsite vastu minu suulise ettepanku lisada kolmanda endise peaministri Moudud Ahmedi nimi originaalteksti? See oleks tulnud kõigepealt vastu võtta. See oli tehniline muudatus. Ma ei ole kindel, kas hääletuskord seda takistab, kuid arvan, et see oleks tulnud kõigepealt vastu võtta ja siis oleks tulnud osade kaupa hääletus.
Istungite talituse viidete kohaselt oli teie suuline muudatusettepanek härra Tannock esitatud juhul, kui muudatusettepanek 2 tagasi lükatakse. Muudatusettepanek 2 aga võeti vastu. Seega põhimõtteliselt muutub teie suuline muudatusettepanek kehtetuks. Samas kui liikmed arvavad, et me saame lisada Moudud Ahmedi nime põhjendusesse F, siis minul vastuväiteid ei ole.
(DE) Austatud juhataja, meie fraktsioon taotles nimelist hääletust. Uue töötaja tehnilise vea tõttu ei jõudnud see taotlus ilmselt teieni. Ma palun, et te rahuldaksite nimelise hääletuse taotluse, kuna midagi on tehnilisest aspektist valesti läinud.
Me ei asuta eritribunali teie töötaja jaoks. Seega, kui kohalviibijatest kellelgi vastuväiteid ei ole, korraldame nimelise hääletuse lõpphääletuse ajal.
Aitäh! Kuna härra Agnolettot kohal ei ole, kas ma võin tema nimel esitada suulise ettepaneku lõike 6 kohta? Ma usun, et inimestel on see hääletuse nimekirjas, kuid kui ei ole, siis see kõlab järgmiselt: "kutsub komisjoni üles jätkama eritribunali nii põhimeetmete kui ka kõrvalmeetmete rahastamist tulevaste Sierra Leonega seotud riiklike programmidega; kutsub Sierra Leone ametiasutusi pidama üleminekuaja õigusemõistmist ja kohtusüsteemi sõltumatust esmatähtsateks küsimusteks”.
(IT) Austatud juhataja, daamid ja härrad, ma märkasin, et häälte kuvandid on muutunud. Nimelises hääletuses näitavad seega numbrid, et hääletajad on vaid mehed ning arvestades, et ka naised hääletavad, siis soovin, et kuvandid viidaks kooskõlla tegeliku olukorraga.
See on õige märkus, kuid kuna meil on vaid kolm numbrit, siis oleks raske olla õiglane kõigi suhtes. Seega peame vaatama numbrite arvu.
(DE) Daamid ja härrad, suure kurbusega oleme teada saanud, et lahkunud on meie endine kolleeg Nicholas Bethell, kes oli Euroopa Parlamendi liige aastatel 1975-1995 ja taas kord aastatel 1999-2003. Lord Bethell suri 8. septembril 69-aastasena pärast pikka ja vaprat võitlust Parkinsoni tõvega. Oma paljude Euroopa Parlamendi liikmeks oleku aastate jooksul tõestas lord Bethell end tolleaegse poliitikakomisjoni silmapaistva asepresidendina. Ta pühendus energiliselt paljudele küsimustele, mille kohta ta ka raporteid koostas: õhutranspordi liberaliseerimine, Küprose ELi liikmelisus ning Sahharovi auhinna kasutuselevõtt, mis andis aastate jooksul moraalset tuge paljudele inimestele üle kogu maailma nende võitluses rõhumise vastu.
Lubage mul selle kohta mõned sõnad öelda. Olles relvastatud oma meisterliku vene keele oskusega ning võttes märkimisväärse isikliku riski, külastas lord Bethell mitu korda Nõukogude Liitu, kus ta sõbrunes mitme juhtiva dissidendiga, näiteks Aleksander Solženitsõni, Andrei Sahharovi, Anatoli Štšaranski ja Alexander Ginsburgiga. Ta pidas nendega arutelusid, intervjueeris neid, korraldas kampaaniaid nende vabastamiseks, kui nad olid vangistatud ning võitles üldiselt rahvaste vabaduse ja õiguse eest. Lord Bethell tõlkis inglise keelde kaks Aleksander Solženitsõni raamatut. Ta tõi Anatoli Štšaranski ja Sahharovi lese Elena Bonneri Euroopa Parlamenti mitte ühel, vaid mitmel korral.
Lord Bethell oli kolleeg ja sõber, kes käitus oma veendumuste järgi ja märkis maha mõõdupuud. Me jääme teda mäletama tänutundega.
Daamid ja härrad, ma kuulsin just, et kaks hispaania sõdurit on Afganistanis miini läbi surma saanud ning teised - samuti hispaanlased - on tõsiselt vigastatud. Paluksin teil lord Bethelli ja kõikide terrorismiohvrite mälestuseks ühineda minutilises vaikusehetkes.
Daamid ja härrad, oleme teadmiseks võtnud Birmas toimunud demokraatiat ja vabadust pooldavad meeleavaldused. Olen kindel, et võin väljendada solidaarsust ja kaastunnet meie kõigi nimel. Seda eriti Aung San Suu Kyi'le, Euroopa Parlamendi Sahharovi auhinna omanikule, kes on aastaid koduarestis viibinud. Euroopa Parlament loodab, et saabub aeg, mil võime tervitada Aung San Suu Kyi'd siin, Euroopa Parlamendis, ning kutsume Birma ametiasutusi üles vabastama kõik kinnipeetavad ja andma neile õiguse vabalt meelt avaldada.
(DE) Käesolevaga annan ma teile teada, et vastavalt kodukorra artiklile 68 kirjutan ma teisipäeval, 25. septembril koos nõukogu presidendiga alla neljale kaasotsustamisemenetluse käigus vastu võetud õigusaktile. Nimetatud õigusaktide pealkirjad leiate tänase istungi protokollist.
Presidentide konverentsi poolt teisipäeval, 20. septembril 2007. aastal toimunud koosolekul kooskõlas kodukorra artiklitega 130 ja 131 koostatud päevakorra projekti lõplik versioon on laiali jagatud. On esitatud järgmised muudatusettepanekud:
Fraktsioon PSE nõudis, et härra Zatloukali raport tõhususe ja võrdsuse kohta Euroopa haridus- ja koolitussüsteemis viidaks teisipäeva õhtult tagasi kolmapäeva õhtule ning et seda käsitletaks pärast proua Descampsi raportit.
(DE) Härra president, ma teen lühidalt. Olles pannud mitmed raportid kokku ja lükanud Saryusz-Wolski raporti esmaspäevalt teisipäevale, jääb Zatloukali raporti arutamiseks teisipäeva õhtul väga vähe aega. Kokkuleppel raportööriga eelistaksime seepärast raporti käsitlemist ka kolmapäeval. See on ainus põhjus.
(DE) Tänan teid, ma olen kindel, et see oli kavandatud muudatusettepaneku põhjuseks.
Fraktsioonid Verts/ALE, GUE/NGL ja ALDE soovisid, et nõukogu ja komisjoni avaldused Birma olukorra kohta lisataks kolmapäeva pärastlõunasesse päevakorda ning sellele järgneks resolutsiooni ettepanekute esitamine.
(IT) Härra president, daamid ja härrad, see täiskogu, nagu te olete väga õigesti öelnud, on juba esitanud oma arvamuse Birma olukorra kohta mitmel juhul, kuid see, mis leiab aset täna, ei toimunud 1988. aastal. Mitmed tuhanded inimesed, mungad, avaldavad meelt ning pole vähimatki kahtlust, et sündmused on käima lükatud.
Senini ei ole ühenduse institutsioonid, komisjon ega nõukogu, midagi öelnud. Ühelt või teiselt liikmesriigilt on tulnud mõningat vastukaja. Meie arvates on seepärast kolmapäev suurepärane hetk nõukogu ja komisjoni poolseks avalduseks ning poliitiliste fraktsioonide sõnavõtjate vooruks kas või selleks, et näidata meie toetust neile uutele arengutele Birmas.
Me ei saa sellisel hetkel vaikida ning meie kohus on avalikult keskenduda sellele riigile, sest meil on võimalus seda teha. Sellepärast ma tõesti loodan, et täiskogu saab hakkama, kui kolm fraktsiooni esitavad selle ettepaneku.
(NL) Härra president, daamid ja härrad, kui eales on olnud õige aeg komisjoni ja nõukogu teatiseks, mis keskenduks teatud riigis valitsevale olukorrale, siis see aeg on praegu. Lühike arutelu Birma üle annab meile võimaluse väljendada oma solidaarsust seal viimastel päevadel toimunuga ning on äärmiselt oluline, et me seda teeksime. Neid, kes on Myanmari ja üldiselt Birma ja proua Aung San Suu Kyi' olukorra pärast väga mures, on piisavalt, et leida selle jaoks aega parlamendi praeguse osaistungjärgu jooksul - see ei pea pikalt kestma.
(DE) Härra president, loomulikult me arutasime seda ideed pikalt ka meie fraktsioonis. Leidsime, et see konkreetne ajahetk, mil kohapeal toimuvad meeleavaldused, ei ole võib-olla meie jaoks õige aeg - kui seda nüüd kõnekeeles öelda - selleks, et panna kokku oma kolm väikest seisukohta ja väljendada oma arvamust. Meie seisukoht selles osas on üsna selge.
Kui see peaks siiski olema täiskogu soov ning samuti väljendatakse selgelt, et oleme loomulikult meeleavaldajate poolt, nagu me alati öelnud oleme, siis võime jõuda kompromissile selles osas, et oleme kavandatud arutelu poolt, kuid me ei esita selles punktis resolutsiooni, mis ei välista võimalust, et järgmisel korral, kui me teame asjade seisu, võtame vastu ka resolutsiooni. Minu nõue on vähemalt see, et korraldaksime eraldi hääletuse arutelu korraldamise ja resolutsiooni esitamise üle.
(DE) Tänan teid, härra Swoboda. Just sellise ettepaneku sooviksingi teha. Kõigepealt hääletame arutelu toimumise üle. Kui hääletame arutelu poolt, jõuame küsimuseni, kas esitada resolutsioon. See on loogiline ja lõplik menetlus. Kas me võime seda menetlust järgida?
(DE) Härra president, me ei teadnud, et liberaalide fraktsioon võib soovida resolutsiooni esitamist ja kui nii, siis seda, et resolutsiooni ei esitata enne järgmist osaistungjärku. See on uus olukord. Me saame sellega hakkama. Sellepärast on liberaalide fraktsiooni ettepanek, mille te, kui ma õigesti aru sain, peaksite nüüd hääletusele panema, järgmine: kui fraktsioonid lepivad kokku, et resolutsioon koostatakse, tuleks see esitada järgmise osaistungjärgu jooksul. See ei tähenda küll, et me oleme juba kokkuleppele jõudnud; see tähendab siiski seda, et kui me omavahel kokkuleppele jõuame, siis esitatakse resolutsioon järgmise osaistungjärgu jooksul. Me oleme sellega nõus.
(DE) Kõigepealt peame otsustama, kas me soovime resolutsiooni, ja kui me seda soovime, peame otsustama, kuna me selle vastu peaksime võtma.
(DE) Härra president, istungi läbiviimise korra kohta: kuna tegemist on uue teemaga, ei saa me lihtsalt jah või ei öelda. Me peaksime seda arutama ning mitte lihtsalt eeldama, et kuna nad on sotsiaaldemokraadid, siis on meie kolleegid meie kõigi nimel rääkinud ja nad võivad otsustada, milline on mõistlik viis jätkata. Me sooviksime sellele ühtteist vastu öelda, mis võib olla veelgi mõistlikum.
(DE) Teen ettepaneku, et hääletame kõigepealt selle üle, kas me soovime resolutsiooni. Kui me hääletame selle poolt, siis otsustame, kas resolutsioon võetakse vastu sel nädalal või oktoobris toimuva osaistungjärgu jooksul.
(DE) Härra president, loomulikult me vajame Euroopa Parlamendi resolutsiooni selles küsimuses. Oleme koostanud resolutsioone paljudel teistel juhtudel ja mõned neist on olnud pikaajalised ning mõnel juhul neist ei olnud see nii pakiliselt vajalik. Praegu on meil konkreetne põhjus, toimunud on väga märkimisväärne muutus selle riigi olukorras, mida me oleme pikka aega jälginud.
Juba märgiti, et palju aastaid koduarestis olnud opositsiooniliidrile on antud Sahharovi auhind, kuid ta ei ole seda kätte saanud. Just seepärast peame reageerima neile uutele arengutele resolutsiooniga. Siiski ei ole tungivat vajadust teha seda sel kolmapäeval. Viime arutelu läbi kolmapäeval ning ma teeksin ettepaneku, et hääletame resolutsiooni üle järgmisel istungil.
(DE) Hääletame nüüd, kas me soovime resolutsiooni ning siis korraldame teise hääletuse selle üle, kuna me selle vastu peaksime võtma.
(DE) Härra president, sooviksin öelda ühtteist selle kohta, miks me peaksime otsustama nüüd resolutsiooni üle.
(DE) Järgmine päevakorrapunkt on üheminutilised sõnavõtud poliitiliselt olulistel teemadel vastavalt kodukorra artiklile 144.
(EN) Härra president, aitäh heade sõnade eest Nicholas Betheli kohta. Tema surm kaks nädalat tagasi on toonud kaasa palju austusavaldusi kogu poliitiliselt spektrilt. Meid alati tagant sundinud inimõiguste teema arutamisel peaksime tema tohutut panust meeles pidama. Me mäletame talle 2003. aastal omistatud Schumani medalit ja oleme tema üle uhked, kui ta vaatamata oma viletsale tervisele pidas fraktsiooni liikmetele liigutava ja elegantse kõne. Paljude inimeste jaoks on tema võitlus Nelson Mandela ja Andrei Sahharovi ürituse eest unustamatu väärtusega.
Elena Bonner, Andrei Sahharovi lesk, kirjutas paar päeva tagasi Nicholas Betheli perekonnale kirja, milles väljendas tunnustust, et ilma tema abita ei oleks Sahharovi ja paljude teiste toonase Nõukogude Liidu dissidentide üritust - ja repressiivse süsteemi olemust - väljaspool õigesti mõistetud.
Briti konservatiivide delegatsiooni nimel on mul au sellele julgele mehele lugupidamist avaldada. Kes neljapäeval Londonis ta matustel osalesid, nägid ise, kui austatud ja armastatud ta oma paljude sõprade ja kolleegide hulgas oli nii poliitilises maailmas kui väljaspool seda. Oleme mõtetes ja palvetes tema perekonnaga sel raskel ajal.
Minu ja paljude minu kolleegide jaoks siin parlamendis oli au töötada koos sellise väljapaistva ja humaanse inimesega.
Kallid kolleegid, Venemaa on asunud mitmel viisil näitama, kus tema arvates peaksid asuma Euroopa Liidu piirid. Ühele torkele Balti riikide vastu järgneb teine.
Augustist saadik seisavad lõputud autode kolonnid Narva piiripunktis minu kodumaal Eestis. Halvimatel päevadel kulub ülepääsuks rohkem kui 100 tundi, ootel on üle 400 veoauto. Olukord Venemaa ja Läti piiril on hullemgi.
Kreml on soostunud probleemi esialgse aruteluga Moskvas 16. novembril, aga see on alles kahe kuu pärast.
Ma tahan julgustada Euroopa Komisjoni ja Euroopa Nõukogu probleemiga tegelema märksa varem. Ja nimelt juba järgmisel tippkohtumisel, kuu aja pärast 26. oktoobril Portugalis.
Ma leian, et pooltel on suurepärane võimalus parandada suhteid, pöörates tähelepanu praktilistele küsimustele, nagu piiriületamise sujuvus.
Kaupade vaba liikumine on üks Euroopa põhivabadusi. WTO liikmeks pürgiv Venemaa ei tohiks endale sellist käitumist lubada. Ta ju tahab meie liidu toetust.
(IT) Härra president, daamid ja härrad, Altiero Spinelli, kartes, et pigem õõnestaks Euroopa Parlamendi 1984. aasta reformi väga kiiresti rahvaste Euroopa kui Euroopa rahvas, usaldas 30. oktoobril 1985. aastal meile siin täiskogus ülesande jätkata Euroopa revolutsiooni. Sooviksin lihtsalt tsiteerida, mida ta ütles 31. detsembril: "Euroopa Parlament võib komisjoni järele valvata, tuua kaasa selle tagasiastumise, lükata tagasi eelarve, hääletada nõukogu kavandatust erineva eelarve kasuks, kuid eelkõige peab Euroopa Parlament edastama oma arvamused nõukogule. Nende arvamusteta ei saa nõukogu otsuseid vastu võtta!"; Spinelli, kes korraldas sel teemal erinevates Euroopa riikides kümneid koosolekuid, lõpetas nii: "Euroopa Parlamendil peaks olema julgust oma arvamuste nimel jonnakalt edasi astuda."
Härra president, me otsustasime pigem sõjalise kui parlamentaarse toimingu kasuks, et saavutada Euroopa uut ülesehitust, uut organisatsiooni. Mulle tundub, et küsitlused ütlevad meile selgelt, mida mitte Euroopa rahvas, vaid Euroopa inimesed sellest ja bürokraatlikust rahvaste Euroopast arvavad.
(DE) Härra Pannella, me oleme teadlikud teie revolutsioonilisest entusiasmist. Peame siiski kinni pidama oma kodukorrast ning see näeb ette üheminutilised sõnavõtud. Teie rääkisite peaaegu kaks minutit.
(PL) Härra president, praegu taotleb üks Poola katoliiklik kõrgema hariduse institutsioon Euroopa Liidult toetust. Meie riigi ajaloos on katoliiklik usk mänginud suurt rolli vabadusvõitluses kommunistlikul ajastul ning on üldiselt demokraatia arengut toetanud. Seda võiks võrrelda isegi sotsialismi rolliga Franco Hispaanias. Poola katoliiklus ei ole kunagi teinud midagi juutide kahjustamiseks. Olen siiski kuulnud, et juudid püüavad selle toetuse saamist takistada ja on pöördunud Euroopa Komisjoni presidendi poole. Tegemist on sekkumisega Poola asjadesse ning Euroopa, Poola rahva ja usu suhtes Poolale tundlikusse küsimusse. Euroopa Liit peaks usaldama asjaomaseid poolakaid ega tohiks anda järele lobirühmade survele.
(DE) Härra president, Angela Merkel võttis eile kantseleis vastu dalai-laama. Dalai-laama rahvusvahelisel areenil eraldamise strateegia raames palus Hiina Merkelil dalai-laamaga mitte kohtuda. Varem on Peking mitmel korral palunud liiduvalitsusel keelduda dalai-laama riiki sisenemisest. Selle häbitu sekkumise muudab veelgi märkimisväärsemaks see, kui meenutame, et järgmisel aastal soovib Hiina olla olümpiamängude armuline võõrustaja. Oleme näinud sellist jultunud katset avaldada survet mitte ainult Tiibeti inimestele, vaid ka inimõigustele üldiselt. Seepärast toetan hiinlasest kandidaati selle aasta Sahharovi auhinnale. Ma imestan tõsiselt, mida me sel aastal veel oodata võime ning mis peab veel juhtuma, enne kui Euroopa lõpetab juhuslikult oma väärtussüsteemi mahamüümise vastutasuks majandushuvide eest. See muudab Angela Merkeli eilse sammu veelgi julgustavamaks!
(PT) - Sooviksin kasutada võimalust ja väljendada meie solidaarsust relvajõudude liikmeid esindavate ühingute sõdurite ja juhtidega, kelle suhtes on algatatud distsiplinaarmenetlused seoses nende tegevusega sellistes ühingutes, et nad on teostanud ja toetanud Portugali relvajõudude liikmete seaduslikke õigusi, eriti erinevates sotsiaalsetes ja professionaalsetes küsimustes, mida nimetatud ühingud püüavad edendada sõjaväeelu väärikuse väga vajaliku suurendamise raames.
Lõpetuseks sooviksin teile meelde tuletada Euroopa Nõukogu parlamentaarse assamblee 11. aprilli 2006. aasta soovitust relvajõudude liikmete inimõiguste kohta, milles sätestatakse, et relvajõudude liikmed on vormis kodanikud, kel peavad olema teiste kodanikega samad põhivabadused, sealhulgas Euroopa inimõiguste konventsioonis ja Euroopa sotsiaalhartas sätestatud vabadused, ning nende õiguseid ja väärikust peab kaitsma nagu mis tahes teise kodaniku puhul.
(EN) Augustis osales Euroopa Parlamendi president saksa Landsmannschafti kongressil. Tema otsus seda organisatsiooni toetada on näide sellest, kuidas president ei ole võimeline jääma erapooletuks, kui tegemist on tema riigi huvidega ajaloo ümberkirjutamisel.
Tänu sellistele organisatsioonidele ja nende eksiteele viidud toetajatele võibki saksa rahvas uskuma jääda valet, et Poola pani toime kuriteo, kui võttis suurvõimudelt vastu põlised Poola läänealad Odra ja Nysa joonel. Üks poola poliitik on kirjutanud, et anglo-saksi osapooled Potsdami lepingus esitasid vormeli, et meile on antud läänealad kompensatsiooniks idaalade kaotuse eest. Poola rahvas on selle vormeli kõrvale lükanud ega pea seda territooriumit Venemaa-poolseks kompensatsiooniks meie isamaa idapoolse osa eest. Rahvas usub, et läänealad on hüvitiseks sakslaste poolt toime pandud kuritegude süütunde eest - kompensatsioon, millel ei ole midagi pistmist Lwówi või Wilnoga.
Euroopa Parlamendi presidendilt, kes esindab 27 riiki, oodatakse objektiivsust ja ühiste huvide esindamist. Kui see herr presidendile ei sobi, siis olgu tasa. Euroopal ei ole vaja rohkem võltspaatost, moraliseerivaid ristijaid, kes räägivad rahust ja koostööst.
(DE) Härra Wojciechowski, kuna te pöördusite isiklikult minu poole, siis lubage mul teile öelda, et Euroopa Liidu põhimõtted tuginevad asjade koos arutamisele, dialoogi läbiviimisele. Rääkisin oma sõnavõtus leppimisest ning Poolas ei saaks mitte keegi kritiseerida minu sõnavõtu ühtki lauset, sest tegemist oli leppimist käsitleva sõnavõtuga ja teie seisukohad on samuti esindatud. Pean teile ütlema, et ma ei mõista, kuidas te saate kritiseerida inimestega rääkimist ja püüdlusi neid veenda. Palun teil olla aus ja täita oma rolli Euroopa leppimise teostamisel!
(DE) Härra president, konkreetselt istungi läbiviimise korra osas on mul kahju, et te vastasite nüüd isiklikult. Ma mõistan seda, kuid pean täiesti vastuvõetamatuks, et selle täiskogu president peab end isiklikult kaitsma selliste põhjendamatute ja kohatute rünnakute eest. Seepärast ütlen järgmist - ning ma loodan, et räägin selle täiskogu kõikide mõistlike liikmete nimel: nii selles sõnavõtus kui ka teistes varasemates sõnavõttudes olete te silmapaistval moel hoidnud kõrgel selle täiskogu väärikust ja kaitsnud väärikalt Euroopa Liidu põhiväärtusi igas suhtes. Ma tänan teid selle ning ka Poolas esitatud sõnavõtu eest!
(DE) Tänan teid väga, härra Schulz. Loomulikult on liigutav kuulda selliseid sõnu suure fraktsiooni esimehelt. Minu soojad tänusõnad!
(RO) Härra president, nagu teada, toimuvad 25. novembril 2007. aastal Euroopa Parlamendi valimised Rumeenias, mis on esimesed seda liiki valimised meie riigi ajaloos.
Järgmine päevakorrapunkt on Britta Thomseni poolt tööstuse, teadusuuringute ja energeetikakomisjoni nimel koostatud raport Euroopa taastuvenergia tegevuskava kohta.
raportöör. - (DA) Härra juhataja, volinik, daamid ja härrad, sooviksin alustuseks tänada komisjoni liikmeid nende suurepärase ja konstruktiivse koostöö eest seoses selle raportiga. Mul on hea meel, et lisame taastuvenergia nüüd nii kõrgele kohale päevakorras, kuna taastuvenergia kujutab endast Euroopa jaoks äärmiselt tähtsat nurgakivi, näitamaks ülejäänud maailmale, et tegelikult me saame võidelda kliimamuutusega ja tagada meie kodanikele energiavarustuse. Pean oma raportit parlamendi võimaluseks mõjutada taastuvenergiat käsitlevate tulevaste õigusaktide kujundamist ning samas ka tagada, et riigi- või valitsusjuhid ja komisjon oleksid teadlikud, et vastu võetud ambitsioonikad eesmärgid nõuavad märkimisväärset ja tõelist jõupingutust, et nad ei jääks vaid tühisteks lubadusteks.
Ennekõike sooviksin rõhutada, et minu raporti keskseks sõnumiks on see, et oleme loonud taastuvenergia arenguks õige raamistiku. See tähendab, et integreerime kõik oma energiasektori poliitikad. Taastuvenergiat ei saa käsitleda eraldi teistest energiasektori eesmärkidest, eelkõige elektrienergia siseturu rakendamisest, energiatõhususe 20%-lise suurendamise saavutamisest ning süsinikdioksiidi heitmetega kauplemise süsteemi läbivaatamisest. Kõik need eesmärgid on omavahel seotud ning seepärast on põhiküsimus tagada, et töötame välja kohase õigusliku raamistiku.
Kohustame liikmesriike rakendama juba vastu võetud õigusakte ja otsuseid ning tagama pikaajalise vaatenurga, mis julgustaks investoreid osalema selles tohutus ettevõtmises. Need on eeltingimused, mis peavad olema täidetud, et suudaksime saavutada oma poliitilised eesmärgid, milleks on Euroopas varustuskindluse tagamine, süsinikdioksiidi heitmete vähendamine ja uute töökohtade loomine. Samal ajal peame siiski arendama energiapoliitikat, mis tugineks solidaarsusel arengumaadega, kus enam kui miljonil inimesel puudub juurdepääs energiale. Energiasektorit ei tohi enam vaadelda meie igapäevaelu tehnilise osana, vaid pigem osalejana keskkonda, kliimat ja varustuskindlust hõlmavate probleemide lahendamisel.
Olen rõhutanud, et üheks silmnähtavaks näiteks integreeritud poliitika loomise vajaduse järele on ELi struktuurifondid ja Ühtekuuluvusfond. Nimetatud fondid pakuvad võimaluse investeerida taastuvenergiasse, energiasäästmisse ja teistesse kliimat soodustavatesse meetmetesse. Liikmesriikide kulude kavad näitavad siiski, et uued liikmesriigid eelistaksid kasutada raha pigem kiirteede ehitamiseks kui investeerida taastuvenergiasse. Taastuvenergiale ja energiasäästmisele on eraldatud vaid üks protsent vahenditest. Seepärast nõuan ma tungivalt, et komisjon vaataks läbi suunised, pakkumaks ELis rohelise energia projektidele süstemaatilist tuge, et oleks seos ühelt poolt selle vahel, mida me vastu võtame ja teiselt poolt vahendite eraldamise vahel.
Raportis rõhutasin ma ka energiatõhususe küsimuse riiklikesse tegevuskavadesse lisamise tähtsust. Mitmed inimesed on juhtinud minu tähelepanu sellele, et eraldiseisvad energiatõhususe tegevuskavad ei kuulu sellesse raportisse. Ma leian siiski, et tegemist on just fundamentaalse seose loomisega, sest vastasel juhul oleks see vaid Sisyphose ülesanne, kui me suurendaksime jätkuvalt oma energiatarbimist, püüdes samaaegselt saavutada eesmärki suurendada taastuvenergia kasutamist 20% võrra. Need kaks asja peavad sulanduma ja seda nad ka teevad.
Me peame jätkuvalt säilitama väljavaate, et investeeringud taastuvenergiasse on Euroopa jaoks väärtuslikud. Taastuvenergia turu edendamine aitab kaasa Lissaboni eesmärkide saavutamisele, suurendades liikmesriikides tööhõivet ning suurendades liikmesriikide ja ELi teadusuuringute ja innovatsioonialaseid algatusi.
Viimane teema, mida sooviksin täna rõhutada, on loomulikult seotud biokütuste ja taastuvenergiaga transpordisektoris. Sooviksin julgustada meid parlamendis tõesti astuma samme ja võtma vastu laiaulatuslik transpordisektorit käsitlev lähenemisviis, mis kindlustab ka ühistranspordi laiendamist ning maanteetranspordilt raudtee- ja veetranspordile üleminekut käsitlevate poliitiliste eesmärkide saavutamise. Kuigi üldiselt ma toetan mõtet, et transpordisektoril peab samuti olema oma osa kanda taastuvenergias, usun, et on paar kari, mida kartma peame. Esiteks ei tohiks biokütuste kasutuselevõtu tulemuseks olla see, et laseme lõdvemaks energiatõhusate autode nõudeid. Me ei tohi lubada, et autotööstusele edastataks sõnum keskenduda biokütustele tõhusamate autode asemel.
Teiseks peame kehtestama jätkusuutlikkuse kriteeriumit käsitlevad nõuded, mis tagavad kasvuhoonegaaside heitmete märgitava vähenemise ning nõuded seoses seisukohaga, et biomassi nõudluse suurenemine võib olla ühitatav bioloogilise mitmekesisuse säilitamisega. Lisaks sellele ei tohi biokütustele keskendumine kaasa tuua märkimisväärset toiduainete hindade tõusu. Viimase, kuid mitte vähemolulise asjana peame rõhutama, et biokütused ei ole ainus viis, kuidas taastuvenergiat saab transpordisektoris kasutada. Tulevikus oodatakse elektriautodelt suuremat rolli.
Loodan, et meil tuleb täna hea arutelu ning et parlament saab ühiselt saata komisjonile ja liikmesriikidele signaali seoses ELi taastuvenergia alaste eesmärkide saavutamise tähtsusega.
komisjoni liige. - (EN) Härra juhataja, esiteks tahaksin ma õnnitleda proua Thomsenit suurepärase raporti eest. Taastuvenergia on alati Euroopa Parlamendi jaoks väga tähtis olnud ja nüüd on ka liikmesriigid teadlikud, et selles valdkonnas tuleb tulemusi parandama.
Taastuvate energiaallikate kasutamise pidev tõus on üks poliitilistest alustaladest säästva, konkurentsivõimelise ja turvalise energiaga varustatuse saavutamiseks Euroopas. Seepärast mängib proua Thomseni raport olulist osa komisjoni taastuvenergia kasutamise edendamist käsitleva ettepaneku sõnastamisel, mille ma kavatsen kvestorite kogule selle aasta lõpus esitada. Ma tahaksin lihtsalt meelde tuletada, et energia siseturu alase paketi sõnastamisel mängis tohutut rolli härra Vidal-Quadrase raport.
Mul on hea meel öelda, et minu lähenemisviis ettepaneku koostamisel juba on suures osas kooskõlas enamiku parlamendi nõudmistega. Ma tahaksin mainida, et ettepanek võetakse vastu samal ajal ettepanekutega kasvuhoonegaaside vähendamise ja heitkogustega kauplemise süsteemi kohta. Me jätkame jaanuari paketis ettenähtud ühtlustatud lähenemisviisi, et oleks tagatud taastuvenergia ja kliimamuutuste poliitikate sidusus ja sünergia.
Tahaksin nüüd käsitleda mõningaid konkreetseid punkte siin raportis ja arutada neid üksikasjalikumalt.
Ma jagan teie seisukohta, et energia siseturu toimimine on meie energiapoliitika väga oluline tahk ja on hädavajalik, et taastuvenergia saaks kiiresti energia siseturu osaks. See on üks põhjuseid, miks komisjon võttis kolmapäeval vastu kolmanda siseturu paketi. Võrgule juurdepääs on sisuline eeltingimus taastuvate energiaallikate edukaks ühendamiseks ja elektritootmise laiendamiseks nendele, aga ka objektiivsete, läbipaistvate ja mittediskrimineerivate loamenetluste jaoks.
Te juhtisite õigesti tähelepanu, et ruttu tuleb jõuda kokkuleppele, milline osa on igal liikmesriigil kogu ELi 20%-lise siduva eesmärgi täitmise saavutamisel. Nagu te võite eeldada, on kohaldatav metoodika poliitiliselt küllaltki tundlik küsimus. Meie töötame praegu ettepanekuga ja komisjon konsulteerib selles küsimuses liikmesriikidega. On ülioluline, et riikide eesmärkide otsustamine oleks õiglane ja läbipaistev. Kuid sama oluline on vajalikku paindlikkust võimaldava kauplemise süsteemi loomine ja selle toimimise tagamine kogu ELi turul. See aitab kaasa ka meie eesmärgile toota taastuvenergiat majanduslikult tõhusalt.
Ma nõustun teiega, et riiklike tegevuskavade koostamine ja rakendamine on oluline. Iga liikmesriigi esitatav ja komisjonis kinnitatav riiklik tegevuskava peaks sisaldama riiklikke sektoripõhiseid eesmärke, iga sektori arengusuundi ja nende eesmärkide saavutamise meetmeid. Komisjon hindab riiklikke tegevuskavasid uues direktiivis kehtestatud konkreetsete nõuete ja kriteeriumide alusel.
Ma olen nõus, et kütmise ja jahutamise sektorites tuleb hakata kasutama märksa rohkem taastuvaid energiaallikaid ning see tuleb tagada õigusraamistikuga. See sektor kavatsetakse katta ka direktiiviga. Paljud kütmise ja jahutamise taastuvenergia tehnoloogiad on väga ökonoomsed ning selles valdkonnas on palju potentsiaali.
Ma tervitan teie raportis väljendatud toetust vähemalt 10%sele siduvale eesmärgile. Ma nõustun teiega, et meil tuleb tagada biokütuste säästev tootmine. Komisjon lisab ettepanekusse biokütuste säästlikkust käsitlevad meetmed. Need meetmed ei ole mõeldud biokütuste impordi piiramiseks, vaid neid kohaldataks nii ühendusesiseselt toodetud kui imporditud biokütustele.
Lühidalt on taastuvaid energiaallikaid käsitleva uue õigusraamistiku eesmärk tagada, et kogu EL saavutaks 20% eesmärgi aastaks 2020. See nõuab tõsiseid investeeringuid, õiguslikku raamistikku ja eelkõige tugevat poliitilist tahet. Ma usun, et käesolev raport annab sellesse usku.
Ja lõpetuseks. Ma olen kuulnud kahtlusi, et komisjon kavatseb arvestada taastuvenergia eesmärgi hulka ka tuumaenergia. Lubage mul selgelt väljendada, et see ei ole tõsi ega ole kunagi tõsi olnud. 20% taastuvenergia eesmärk ELi lõplikus energiatarbimises hõlmab üksnes taastuvenergiat. Ükski eelmisel nädalal vastu võetud siseturu paketi ega kavandatud taastuvenergia direktiivi säte seda ei muuda.
Austatud parlamendiliikmed, teie olete meid tugevalt toetanud Euroopa nägemuse koostamisel, kuidas võidelda üleilmse energiaväljakutsega. Ma loodan, et Euroopa Parlament toetab ka komisjoni õigusloomega seotud ettepanekut. Järjest rohkem saan ma toetust ka liikmesriikidelt. Täna ütles Gordon Brown tööpartei konverentsil: "Investeerides energiatõhususse, taastuvenergiasse, süsiniku kogumisse, puhastesse kütustesse ja uutesse keskkonnaalastesse tehnoloogiatesse tahan ma, et Suurbritannia oleks esirinnas süsinikuvabade sõidukite, süsinikuvabade kodude ja süsinikuvaba tööstuse poolest. Ja ma tahan, et uued rohelised tulevikutehnoloogiad aitaksid Briti ettevõtetel luua uusi Briti töökohti". Ainuke erinevus on selles, et mina tahan, et see juhtuks kogu Euroopas.
keskkonna-, rahvatervise- ja toiduohutuse komisjoni arvamuse koostaja. - (IT) Härra juhataja, daamid ja härrad, sooviksin tänada proua Thomseni tema raporti eest ja ka volinik Piebalgsi, sest arvan, et parlamendi ja komisjoni vaheline liit on tõesti saavutatav. Seoses sellega leian, et parlament on juba andnud fundamentaalse panuse taastuvenergia edendamisse nägemusega tulevikust ja taastuvenergia kasutamisest meie ees lasuvate peamiste probleemidega võitlemisel.
Sellise tähtsa ettevõtmise osas peab valitsema üldine konsensus ning meie lähtekohaks peab olema astmeline lähenemisviis, sest ma arvan, et vajame süsteemset poliitikat, kui kavatseme kohaldada erinevaid taastuvenergia liike süsteemis kui tervikus.
Kõigepealt sooviksin rõhutada, et keskkonnakomisjonis arutati põhjalikult nii biomassi küsimust kui ka astmelise lähenemisviisi tähtsust, eelkõige seoses põllumajanduslike metsajäätmete ja tahkete linnajäätmete kasutamisega, sest nende kasutamine pakub märkimisväärseid eeliseid, rikkumata energia, toidu ja toorainete kasutamise tasakaalu.
Seepärast on meie ees äärmiselt tähtis ülesanne, mitte aga võimatu väljakutse. Süsteemis peab toimuma ka üldine areng ning ma osutan siin eelkõige küttele, elektrienergia ja soojuse koostootmisele ning soojuse, elektrienergia ja jahutuse koostootmisele (trigenereerimisele), et ressursside energiasalvestust kasutataks täiel määral. Lisaks sellele vajame üldpoliitikat, mis toetab ja priotiseerib taastuvates energiaallikates toodetud elektrienergiaga varustamist, et stimuleerida saaks ka biomassi gaasiks muutmist, sillutades teed palju suuremale ratsionaliseerimisele ja tõhususele.
Härra juhataja, volinik, daamid ja härrad, lubage mul kõigepealt tänada proua Thomseni tasakaalustatud raporti eest. Sooviksin lühidalt välja tuua põllumajanduse ja maaelu arengu komisjoni arvamuse põhipunktid.
Meie komitee tervitab otseselt taastuvenergia tegevuskava kui tähtsat panust Euroopa jätkusuutlikusse arengusse. Peame tegema jõupingutusi, et arendada taastuvaid energiaallikaid. Ühelt poolt peab Euroopa kaitsma oma energiavarustust ja vähendama sõltuvust impordist. Teisalt peame järgima oma kohustust kaitsta kliimat.
Tulevikus on energiatarbimise struktuuris Euroopa maaelu tööhõive ja maamajanduse kasvatamisel oluline osa ka bioenergial. Samas ei tohi bioenergia edendamine viia konkurentsi moonutamiseni. Maa tootmisest kõrvaldamise eeskirjad ei sobi enam süsteemi ning tuleks keelustada osaliselt ka põllumajandusmaa nappuse tõttu, mis tuleneb toiduainetetööstuse ja taastuvate toormaterjalide vahelisest konkurentsist.
Ühenduse raudteede arendamine - Ühenduse raudteesüsteemis vedureid ja ronge juhtivate vedurijuhtide sertifitseerimine - Rongireisijate õigused ja kohustused (arutelu)
Georg Jarzembowski poolt Euroopa Parlamendi delegatsiooni lepituskomitee nimel koostatud raport lepituskomitees heakskiidetud ühise teksti kohta eesmärgiga võtta vastu Euroopa Parlamendi ja nõukogu direktiiv, millega muudetakse nõukogu direktiivi 91/440/EMÜ ühenduse raudteede arendamise kohta ning Euroopa Parlamendi ja nõukogu direktiivi 2001/14/EÜ raudteeinfrastruktuuri läbilaskevõimsuse jaotamise ja raudteeinfrastruktuuri kasutustasude kehtestamise kohta (PE-CONS 3635/2007 - C6 0212/2007 -, ja
Gilles Savary poolt Euroopa Parlamendi delegatsiooni lepituskomitee nimel koostatud raport lepituskomitees heakskiidetud ühise teksti kohta eesmärgiga võtta vastu Euroopa Parlamendi ja nõukogu direktiiv ühenduse raudteesüsteemis vedureid ja ronge juhtivate vedurijuhtide sertifitseerimise kohta (PE-CONS 3636/2007 - -, ja
Dirk Sterckxi poolt Euroopa Parlamendi delegatsiooni lepituskomitee nimel koostatud raport lepituskomitees heakskiidetud ühise teksti kohta eesmärgiga võtta vastu Euroopa Parlamendi ja nõukogu määrus rongireisijate õiguste ja kohustuste kohta (PE-CONS 3637/2007 - -.
raportöör. - (DE) Härra juhataja, daamid ja härrad, võime täna olla rahul raudteepaketi üldtulemustega. Raudteede arengut käsitlevate ühenduse õigusaktide osas tehtud edusammude raportöörina ei pruugi ma olla eriti õnnelik, kuid kui vaatame seoses reisijate õigustega, eelkõige seoses hüvitiste maksmisega rongide hilinemiste eest ja üleeuroopalise vedurijuhtide sertifitseerimisega saavutatud tulemusi, võime üldjoontes rahul olla.
Soovin alustada oma raporti arutelu. Hea uudis on see, et alates 1. jaanuarist 2010 peavad riiklikud raudteevõrgud olema avatud kasutamiseks kõikidele rahvusvahelist reisijateveo teenust pakkuvatele riigi osalusega või erasektori raudtee-ettevõtjatele mis tahes diskrimineerimiseta. Sellega luuakse lõpuks ometi tarbijate kasuks piiriülese reisijateveo Euroopa ühtne turg ja avatakse uksed enamatele pakkumistele väga erinevatelt raudtee-ettevõtjatelt. Eeldame, et raudtee-ettevõtjad kasutavad ka tegelikult ära need uued võimalused ning teevad tarbijasõbralikke ja konkurentsivõimelisi pakkumisi, eelkõige seoses lennureisi hindadega.
Kui see läheb edukalt, on meil võimalus taas ellu äratada piiriülene raudteetransport. Ja siinkohal ma justkui osaleksin eelmises arutelus, sest siis on meil ka võimalus vähendada Euroopa Liidus keskkonnareostust.
Lepitusmenetluse üheks mitterahuldavaks tulemuseks on see, et nõukogu tugeva vastuseisu tõttu ei osutunud võimalikuks avada ka riiklikke raudteevõrke riiklikele raudteeteenustele, mis tähendab, et Euroopa raudteeteenuste siseturu loomine ei ole lõpule viidud. Kui aus olla, siis selle põhjus peitub siiski selles parlamendis käesoleva aasta 18. jaanuaril toimunud hääletuses. Enamus liikmeid hääletas selle poolt, et võrgud avataks ka riiklikele raudteeteenustele, kuid tol neljapäeval ei saavutanud me nõutud kvalifitseeritud häälteenamust, st 393 häält.
Sellest hoolimata õnnestus parlamendil lepitusmenetluse raames tagada, et uues direktiivis nõutakse, et Euroopa Komisjon esitaks 31. detsembriks 2012. aastaks aruande, milles tehakse ka ettepanek reisijateveo raudteeturu täiendavat avamist käsitlevate meetmete kohta. Meeldetuletuseks paluksin asepresident Barrot'l korrata oma kohustust esitada aruanne 31. detsembriks 2012. aastaks ja astuda ka täiendavaid samme raudteeturu avamiseks.
Parlament ja nõukogu jõudsid ka kokkuleppele, et piirdume kindlasti võrkude avamisel piiriüleste teenustega, kui see ohustab avalike ja piirkondlike reisijateveo teenuste majanduslikku tasakaalu. See ei tohi siiski kaasa tuua mingit protektsionismi, mille käigus raudtee proovib end konkurentsi eest kaitsta; piirang on võimalik vaid siis, kui riiklik valitsusasutus kinnitab objektiivse majandusanalüüsi põhjal, et avamine ohustaks piirkondlikke reisijateveo teenuseid.
Kahjuks libises menetluse käigus sisse üks lisapiirang, mille kohaselt võivad liikmesriigid kehtestada maksu avalike reisijateveo ja kohalike teenuste kasuks. Parlamendil õnnestus tegelikult piirata maksu nii, et sellest saadav tulu ei tohi olla suurem, kui tõesti vajalik avalike teenuste osutamiseks. Ma tõesti loodan, et liikmesriigid ei kasuta tegelikult kunagi võimalust piirata võrkude avamist - peale ühe riigi ja isegi siis ma loodan, et seda ei juhtu.
Igal juhul loodan ma, et liikmesriigid rakendavad selle direktiivi viivitamata ning et me saame pakkuda Euroopas rohkem rahvusvahelist reisijateveoteenust ja anda oma kodanikele võimaluse kasutada piire ületades pigem raudtee- kui õhutransporti.
Sooviksin nüüd öelda mõne sõna oma kolleegi Elisabeth Jeggle'i nimel. Kahjuks puudub ta haiguse tõttu. Esiteks soovis proua Jeggle tänada härra Savary'd tiheda koostöö eest variraportööride vahel seoses kolmanda raudteepaketiga ning öelda, et ta on väga rahul ka vedurijuhtide sertifitseerimise alaste tulemustega.
Meil on siiski õnnestunud tagada, et Euroopas saab olema ühetaoline Euroopa vedurijuhtide luba, sest ei ole mõtet avada võrke, kui rongid peavad piiridel juhtide vahetamiseks peatuma. Soovime Euroopa siseturgu. Soovime, et Euroopa kaubarongid - siin on võrgud juba avatud - ja nüüd ka rahvusvahelised reisirongid saaksid teenust osutada vaatamata riigipiiridele, sest me soovime tõhusat raudteeteenust. Seoses sellega on Euroopa vedurijuhtide loa kehtestamine äärmiselt tähtis. Selles osas võime oma õigusaktidega rahul olla.
Rõhutaksin siiski, et tegemist ei ole mitte ainult vedurijuhtide, vaid kõigi nende isikute küsimusega, kellele on usaldatud raudteetranspordi ohutus. Nagu te teate, ei saa lennuk õhku tõusta, kui ei ole piisavalt reisisaatjaid, sest nad vastutavad sõitjate ohutuse eest hädaolukorras, ning sarnaselt vajame meie rongidel konduktoreid ja teisi isikuid. Me ei räägi restoranivaguni kokast, vaid raudteepersonalist nagu konduktorid ja teised, kes vastutavad sõitjate ohutuse eest. Selles osas on meil ja raportööril õnnestunud ühiselt veenda komisjoni esitama kaks ja pool aastat pärast direktiivi jõustumist aruanne võimaluse kohta sisse viia ühetaoline Euroopa sertifikaat ka neile töötajatele, et tagada, et meil ei oleks ka selles rahvusvahelise raudteeteenuse valdkonnas ohutuse puudujääki. Vedurijuhid ja ülejäänud personal peab olema korralikult koolitatud.
Meil on hea meel, et nimetatud vedurijuhtide luba kujutab endast ka sammu vedurijuhtide mobiilsuse suunas, sest Euroopa luba omavad juhid saavad vastavalt soovile vahetada Euroopa Liidus töökohta. Oleme siiski õiglased ja seepärast kindlustasime üheskoos, et kui ühes raudtee-ettevõttes koolitatud isik läheb vabatahtlikult teise, on teda koolitanud ettevõtjal õigus saada hüvitust koolituskulude eest.
Proua Jeggle'i nimel võin öelda, et oleme tulemusega väga rahul. Tegime head koostööd ning ta palub täiskogul pakett tervikuna heaks kiita.
raportöör. - (FR) Härra juhataja, lubage mul alguses öelda, et ma jagan üldist rahulolu kõnealuse raudteepaketiga.
Meil on selja taga pikk tee. Alguses oli meil neli dokumenti ja lõpuks oleme jõudnud kolmeni. Alustasime tööd 2004. aastal ning siin me nüüd oleme 2007. aasta septembris. Teiste sõnadega, me võtsime kindlasti aeglase rongi ja mitte kiirrongi. See on olnud pikk reis, kuid oleme nüüd lõpule jõudnud. Usun, et oleme siia jõudnud eelkõige tänu selle täiskogu liikmete märkimisväärsele otsustavusele ja tegelikult sellepärast, et nad võtsid end kokku: viitan eelkõige kõikidele parlamendifraktsioonidele ja kolmele raportöörile, kes täna meie keskel on, kuid tunnustus läheb ka kõigile, sealhulgas variraportööridele, kes oma osa andsid.
Oleme tänu võlgu ka Euroopa Komisjonile ning ma sooviksin tänada volinik Barrot'd ja tema kolleege nende koostöö eest rasketes etappides, sest lepitusmenetlus oli äärmiselt keeruline ja meie šansid ei olnud head.
Võlgneme tänu ka eesistujariigile Saksamaale ja Saksamaa transpordi liiduministrile härra Tiefenseele, kes andis märkimisväärse isikliku panuse: ta osales mitmetel lepituskohtumistel ning ma usun, et tema otsustavuseta olla edukas ei oleks täna meie ees seda raudteepaketti. Pean silmas eelkõige problemaatilisimat dokumenti, nimelt reisijate õigusi käsitlevat ettepanekut. Seoses sellega sooviksin avaldada lugupidamist Dirk Sterckxi tehtud tööle.
Rongireisijate õigustele vastuseisu tase on mõnevõrra kummaline asi. On tõsi, et raudteed erinevad teedest, kuniks neile kehtib kaugjuhtimine. Samuti on tõsi, et hilinemistel võib vahepeal olla oma mõju; on tõsi, et ohutus peab tulema ennekõike ja et rongid võivad hilineda päris arvestatavatel põhjustel. Sellele vaatamata oleme õhutranspordist selles osas aastakümneid maas ning takistuseks meie ees oli Euroopa raudteemaailma kohutav konservatism: selle kohutav vastuseis reisijate õigustele - millest lõpuks jagu saadi, sest me leppisime kokku erandid, mis võivad kaasa tuua õiguste rakendamise 15 aasta jooksul, umbes 2023. aastaks.
Seega kuigi võime olla selle dokumendi üle uhked, on meil vähem põhjust rõõmustada ajakava üle: minu arvates ei ole see piisavalt hea kehtestada reisijate õigusi võimaliku 15-aastase ajagraafikuga, kui meie eesmärgiks on arendada reisimist raudteel - ja see on meie eesmärk täna.
Pean ütlema, et olen isiklikult rahul ka Euroopa vedurijuhiloa kasutuselevõtuga - sest just seda on mõeldud "vedurijuhtide sertifitseerimise" all. Tegemist on mõnevõrra keerulise küsimusega. Georg Jarzembowki tõi üksikasjad üsna hästi välja ning ma usun, et meie ees olev peegeldab selle täiskogu liikmete suurepärast tööd igast küljest. Olen tänulik härra Jarzembowki fraktsioonile, mis ei ole neis küsimustes alati nii avatud lähenemisviisiga olnud, kuid oli antud juhul eriti toetav. Mulle meeldiks mõelda, et saavutatu on eeskujuks, sest see sündis asjaomase tööstuse mõlema poole vahelise dialoogi tulemusena. Tegelikult on see näiteks, mida saab esile tõsta kõigile, kes kahtlevad Euroopa Liidu võimes olla oma kodanike liit. Arvan, et see on ära teeninud teatavaks tegemise.
Lubage mul ka öelda, et pööran suurt tähelepanu meie, Euroopa Parlamendi võetud kohustusele seoses turvaülesannete eest vastutava rongipersonaliga. Need inimesed ei ole vedurijuhid, kuid päästvad siiski elusid, sest rongis on nende ülesanne seda teha ning on väga tähtis, et olemas oleks nende sertifitseerimise süsteem, isegi kui see oleks loomulikult erineval tasemel juhtide sertifitseerimisest. Seepärast loodan, et seda kohustust sisse viivat punkti, mis meil õnnestus lisada, austatakse.
Lõpetuseks usun ma seoses raudteevõrkude avamise ja liberaliseerimisega, et kui me tõesti soovime luua üleeuroopalise raudteekultuuri, siis peame alustuseks leppima sellega, et teiste inimeste rongid hakkavad meie territooriumi läbima. See väljavaade on vältimatu.
Mina pooldan astmelist lähenemisviisi. Mitte kõik meist ei saavuta sama valmisoleku taset ja pealegi isegi kui meie muljetavaldav direktiiv on jõus, on riike, mis ikkagi ei ava oma võrke. Pean siin silmas Iirimaad, sest sel puuduvad rahvusvahelised liinid, ning võimalikult ka Soomet, sest see on teatud määral tee lõpus ja oleks järeleandlikum - üsna seaduslikult - avama oma võrgud Venemaale; ning ma pean eelkõige silmas kõiki neid riike, kellel on erinevad kaalupiirangud ja erinevad rööpalaiused.
Teiste sõnadega on suureks ja esimeseks väljakutseks üleeuroopalise raudteekultuuri loomisest rääkides koostalitlusvõime ning just sellele peame oma jõupingutused järgnevatel aastatel suunama. Kõnealune üleeuroopaline kultuur nõuab loomulikult direktiive liberaliseerimise kohta, kuid me peame alustama võrkudesse investeerimisega, et muuta tehniline koostalitlusvõime teostatavaks. Turu avamine konkurentsile Prantsusmaa ja Hispaania vahel ei ole väga tähtis, sest senikaua, kuni meil on erinevad rööpalaiused, ei suuda me suurendada ei kauba- ega reisijateliiklust.
Vedurijuhtide sertifitseerimise alast raportit võib mõnes mõttes vaadelda kui koostalitlusvõime raportit. Nõutav on sotsiaalne koostalitlusvõime, mis võimaldaks erinevate riikide juhtidel mõelda endist pigem kui eurooplastest ja mitte konkreetse riigi kodanikest. Usun, et kui suudame raudteedel minna kaugemale rahvuslikest kultuuridest, suudame tagada raudteedele tuleviku. Kuna maantee- ja õhuliiklus jätkavad kasvu, on tegemist kiireloomulise ülesandega.
Ettepanek võtta vastu nõukogu määrus, millega kehtestatakse erand määrusest (EÜ) nr 1782/2003 (millega kehtestatakse ühise põllumajanduspoliitika raames kohaldatavate otsetoetuskavade ühiseeskirjad ja teatavad toetuskavad põllumajandustootjate jaoks) seoses maa tootmisest kõrvaldamisega 2008. aastal - C6-0302/2007 -
Härra juhataja, eile oli meie parlamendikomisjonil erakorraline kohtumine, et arutada komisjoni palvet käsitleda antud ettepanekut kiireloomulisena. Meie parlamendikomisjon nõustus, et viivitamatu menetluse taotlus tuleb heaks kiita. See kiideti ühehäälselt heaks. Komisjon teeb ettepaneku kehtestada maa tootmisest kõrvaldamise määraks 2008. aastal 0%. See ettepanek tuleb võtta vastu nii ruttu kui võimalik (enne selle kuu lõppu), et põllumajandustootjad saaksid otsustada, mida tootmisest kõrvaldatud maal 2008. aastal kasvatada. See maa tuleb uuesti tootmisse võtta, sest 2008. aasta vilets saak võib koos 10% maa tootmisest kõrvaldamise määraga siseturgu tõsiselt ohustada.
2007.-2008. turustusaasta alguse teravilja müügiturgu iseloomustavad ajalooliselt kõrged hinnad nii ühenduses kui maailma tasandil. Esialgsed prognoosid 2007. aasta saagi kohta jäävad eelmise aasta taseme lähedale, mis vähendab 2007.-2008. turustusaasta lõpuks ELi teravilja eravarusid veelgi. Maailma lõppvarud peaksid 2007.-2008. turustusaastal langema läbi aegade madalaimale tasemele, eriti peamistes ekspordiriikides. Sellisel juhul saaks 2008. aasta tavapärase saagi juures ja kavandatava maa tootmisest kõrvaldamise erandiga 2008. aastal eravarusid taastada Euroopa Liidus üksnes osaliselt, mistõttu ma palun kiiret menetlemist.
(DE) Härra juhataja, ma viitan eilsele täiskogu istungile ja üheminutilistele kõnedele, mis leidsid aset täiskogu istungi alguses. Nende üheminutiliste kõnede ajal toimus üks vahejuhtum. Üks Poola parlamendiliige (ma ei tea, millisesse fraktsiooni ta kuulub) kritiseeris selle täiskogu ees sobimatul viisil meie presidenti. Ma kaitsesin meie parlamendi presidenti, kuna pidasin seda vajalikuks. Mulle jäi mulje, et paljud kolleegid siin täiskogul nägid asju samamoodi nagu mina. Selle tulemusel heitis mu kaasparlamendiliige Markus Ferber hiljem minu suunas märkuse, mille üldine mõte oli see, et ma eeldan endal olevat õiguse siin täiskogul kõige kohta märkusi teha, mis ei ole kindlasti nõnda. Mul on kahju, et mul sellist õigust pole, aga ma ei tee kõige kohta märkusi. Selle tulemusena ma solvasin härra Ferberit üldises kuumaksköetud õhkkonnas kahe saksakeelse väljendiga, mida ma ei tahaks praegu kordama hakata ja mis niikuinii ei vasta tõele. Sellepärast võtan ma need sõnad tagasi, väljendan oma kahetsust ning oleksin tänulik, kui veenaksite mu kaasparlamendiliiget härra Ferberit, et ta mu vabandused vastu võtaks ning et igal juhul pean ma teda suurepäraseks kaasparlamendiliikmeks.
Härra Schulz, me lisame teie sõnavõtu protokolli ja arvestame sellega.
Katerina Batzeli põllumajanduse ja maaelu arengu komisjoni nimel esitatud raport suhkrutööstuse ümberkorraldamise kohta - C6-0176/2007 - ning
Katerina Batzeli põllumajanduse ja maaelu arengu komisjoni nimel esitatud raport suhkrusektori turgude ühise korralduse kohta - C6-0177/2007 -.
komisjoni liige. - Härra juhataja, lubage mul alustada tänusõnadega proua Batzelile ning põllumajanduse ja maaelu arengu komisjonile kogu selle ettepanekuga tehtud töö eest. Nüüd ettepanekust.
Nagu te teate, ei täitnud ümberkorraldusfond pärast tegelikult küllaltki paljulubavat esimest aastat ümberkorraldusperioodi teisel aastal meie ootusi.
Nagu te võib-olla mäletate, eeldasime me, et esimesel aastal loobutakse ligikaudu 1,5 miljoni tonni kvoodist ja teisel aastal rohkem kui 3 miljonist tonnist. Tegelikkuses loobuti esimese kahe aasta jooksul vaid 2,2 miljonist tonnist, võrreldes prognoositud 4,5 miljoni tonniga.
Olen jätkuvalt veendunud, et ümberkorraldusfond on oma olemuselt hea vahend, mida tuleks tugevdada ja parandada, võttes arvesse senini saadud kogemusi.
Täna arutatava ettepaneku kohta tahan kohe selgelt öelda, et tegemist ei ole 2005. aasta suhkrureformi läbirääkimiste uuesti alustamisega. Pidades silmas ümberkorraldusfondi ebapiisavat kasutuselevõttu selle toimimise esimese kahe aasta jooksul, on meie eesmärgiks, et järelejäänud kahe aasta jooksul seda edukalt kasutataks. Muidu annab lõplik kvootide ilma hüvitiseta vähendamine 2010. aastal raske hoobi.
Käesolev ettepanek sisaldab väga atraktiivset pakkumist nendele ettevõtjatele ja kasvatajatele, kes tahavad loobuda kvootidega tootmisest 2008.-2009. turustusaastal, jättes tingimused ümberkorraldusperioodi viimaseks aastaks põhimõtteliselt muutmata. Esimest korda on kasvatajatel võimalus käivitada ümberkorraldusprotsess, kuid üksnes 10% ulatuses ettevõtja kvoodist. Kasvatajatele mõeldud ümberkorraldusabi protsendiks jääb 10% ja sellele maksele lisandub 237,5 eurot suhkrutonni kvoodi kohta, mis teeb kokku 300 eurot tonni kohta.
Minu meelest on see kasvatajate jaoks väga huvitav pakkumine ja ma ei näe vajadust, miks me peaksime kaugemale minema. Sellepärast ei saagi ma toetada raportis sisalduvaid ümberkorraldusfondi kohta tehtud muudatusettepanekuid, milles soovitakse makstavate summade muutmist (näiteks muudatusettepanekud 6, 7 ja 12) või põllumajandustootjatele suunatud summat (muudatusettepanek 8).
Tagasiulatuva jõuga tagatakse see, et need ettevõtjad ja suhkrupeedi tootjad, kes on senini ümberkorralduskavas juba osalenud, ei satuks seetõttu ebasoodsamasse olukorda.
Kooskõlas muudatusettepanekuga 9 mainitakse lõplikus tekstis eraldi ära inuliinisiirupi valmistajate ja sigurikasvatajate abikõlblikkus. Peale selle võib ettevõtjad, kus ümberkorraldused viiakse läbi 2008.-2009. turustus- ja kasvatusaastal, vabastada ümberkorraldusmaksust, mida arvestatakse 2007.-2008. aasta ennetava kõrvaldamise koguselt, kui nad oma kvoodist nõuetele vastavalt loobuvad. Ja viimaks, täiendava stiimulina ettevõtjatele, arvestatakse lõpliku kvoodi kohustuslikul vähendamisel nende individuaalset panust ümberkorraldamisse.
Et lihtsustada turutasakaalu saavutamist ümberkorraldusperioodi jooksul, tehakse ettepanek muuta ennetav lõpetamine alaliseks, mitte üksnes ümberkorraldusperioodi ajal kasutatavaks vahendiks, täpselt nagu proua Batzeli seda oma raportis esitas.
Määruste ettepanekute eesmärk on luua turvaline keskkond ja kõrvaldada süsteemi kitsaskohad. Kõik need muudatused peaksid muutma fondi selle kolmandal tegutsemisaastal edukaks, ilma et see muudaks 2005. aasta reformi alusel kokku lepitud suhkru ühist turukorraldust. Kavandatavad meetmed on tasakaalus, et luua tugevad stiimulid kõigi ümberkorraldusprotsessis osalevate poolte jaoks.
Ma tahan teid tänada hea koostöö eest, mis võimaldab meil pidada kinni töö aluseks olevast rangest ajakavast ning käivitada see märksa tõhusam süsteem 2008.-2009. turustusaastaks. Ma olen teadlik sellest, et fondi eesmärgi täitmiseks tuleb selle tööd parandada, ja kui see võimalik ei ole, siis ei võida sellest keegi, selles olen ma kindel. Siis kaotaksid kõik ja seepärast olengi ma väga tänulik põllumajanduse ja maaelu arengu komisjonilt ning selle liikmetelt saadud toetuse eest.
raportöör. - (EL) Härra juhataja, volinik, lubage mul kõigepealt teile meelde tuletada, et oma esialgses arvamuses suhkrusektori turgude ühise korralduse kohta rõhutas Euroopa Parlament, et komisjoni ettepanek võiks olla panuseks uue süsteemi olulisse elujõulisusse ning kaitseks suhkrupeedikasvatajaid, suhkruvabrikute ja tootmispiirkondade töötajaid, keda kõiki mõjutab kvootide kaotamine. See oli meie poliitiline kohustus ja kokkulepe, mille põhjal me andsime komisjonile oma nõusoleku.
Siiski nõukogu 2005. aasta lõplikud otsused suhkrusektori ümberkorraldamise kohta neile suurtele ootustele ei vastanud. See sektor on eriti tähtis põllukultuuride turu, Euroopa suhkru tarnimise ja bioetanooli tehaste tasakaalustamiseks, samuti poliitikate uue raamistiku edendamises muudatuste tegemiseks muude sektorite ühises turukorralduses uue ühise põllumajanduspoliitika kontekstis. Nõukogu otsused näisid olevat algusest peale mõistetud lühikeseks kasutamiseks ja kõrvalejätmiseks, sest need polnud midagi muud kui kokkulapitud riiklikud nõudmised ja keerulised mehhanismid.
See otsus ja viis, mismoodi seda riiklikul tasandi rakendati, tähendab, et toodangut pole praeguseks vähendatud rohkem kui 2,2 miljonit tonni, kuigi eesmärgiks on seatud umbes 6 miljonit tonni 2010. aastaks. Tahaksin teile meenutada, et iga liiki toodangu vähendamise puhul ei saa tootmispiirkonnad, töötajad ja tootjad pärast 2010. aastat enam mingit toetust ümberkorraldusfondist, mis on täielikult iserahastatav fond.
Sellised olid siis olulised poliitilised teemad, millega me põllumajanduse ja maaelu arengu komisjonis tegelesime seoses raportiga, millega olete tutvunud.
Volinik, põllumajanduse ja maaelu arengu komisjonis tegime me märkimisväärseid edasiarendusi ühenduse otsuste takistamatuks rakendamiseks riiklikul tasandil. Me ei taha suhkruturu ühist korraldust radikaalselt läbi vaadata ning igal juhul osutasite te sellele ka oma tekstis. Me ei taha teha ettepanekut eri kiirusega läbivaatamiseks, sest paljudes piirkondades, näiteks Iirimaal, on suhkrutootmist juba osaliselt vähendatud või sellest täielikult loobutud.
Peale selle oleme kaalunud olemasolevaid eelarvesääste, mis ulatuvad ligikaudu 3 miljoni euroni. Kui seda raha ei kasutata, ei suunata seda tagasi sektorisse, vaid sellest rahastatakse teisi projekte või makstakse see tagasi.
Ja lõpuks peame me kõik, võttes arvesse proportsionaalsuse ja võrdõiguslikkuse põhimõtet seoses suhkrupeedikasvatajatega, nõustuma kavandatavate meetmete tagasiulatuvuse põhimõttega, et mitte tekitada ebaõigluse õhkkonda uue süsteemiga juba ühinenud tootjatele, vabrikutele ja piirkondadele.
Tahaksin ka rõhutada, et meile teeb muret liikmesriikide paindlikkuse ja subsidiaarsuse ebatõhususe kõrge tase. Selline paindlikkus on muutunud meetmete ebaametlikuks natsionaliseerimiseks: liikmesriikidel on olnud võimalus rakendada uut ühist turukorraldust, nagu neile meeldis, hoides kõrvale surve eest, mida neile avaldasid ühiskondlikud ja piirkondlikud asutused. Viis, kuidas liikmesriigid käituvad paindlikkuse põhimõtte ja poliitikaga, peaks meile muret tegema edaspidisel läbivaatamisel, samuti nagu võiks teha probleem, kuidas tuleb kasutada seda poliitikat tervisekontrolli otsuste raames.
Volinik, me peame nüüd poliitiliste küsimuste juurest minema tehniliste probleemide juurde, mis samuti ühise turukorralduse läbivaatamise suunda määravad. Võttes arvesse määruse nr 318/2006 muudatusi, arvame, et see, mida on tarvis, on kvootide lõpliku lineaarse vähendamise ausam kohaldamine aastaks 2010. Kui 2010. aastaks peetakse kvootide otsest vähendamist vajalikuks, siis arvab meie komisjon, et selline vähendamine tuleks läbi viia kahes etapis. Esimeses etapis võiks teha lineaarse vähendamise 13,5% võrra. Teises etapis tuleks rakendada komisjoni ettepanekut; selle kohaselt moodustaksid erandi liikmesriigid ja need ettevõtted, kes on ümberkorraldamise ajal kvootidest loobunud. Erand on kooskõlas riigi tasandil tehtud jõupingutustega.
Siiski tahaksin rõhutada komisjonile ja nõukogule, kes tänasest arutelust osa ei võta, et peame meeles pidama eesmärki vähendada nende ettevõtete panust, kes on oma kvoote kas vabatahtlikult vähendanud ümberkorraldamisest osa võttes või osalenud ennetavas ümberkorraldusmehhanismis. Me teeme ettepaneku kasutada laiemat ja pikaajalisemat ennetavat ümberkorraldamismehhanismi, aidates seega kaasa sektori sujuvamale kohanemisele edasiste väljakutsetega. Kuna ennetava ümberkorraldusmehhanismi teema ei ole siiani leidnud kompromissi nõukogu tasandil, tahaksin selle hõlmata, volinik, kui te nõus olete.
Ümberkorraldamiskava käsitleva määruse nr 320/2006 muutmise kohta, mis igal juhul on reformi keskne aspekt, tehakse minu raportis järgmised ettepanekud:
esiteks, vähendada põhisummat 260 eurot tonni kohta 237 eurole tonni kohta, mida tootjad saama hakkavad. Teie lahkarvamusele vaatamata, volinik, jääme me oma nõudmise juurde, kuna peame üleminekut 10%-lisele vabatahtlikule loobumisele oluliseks soodustuseks tootjatele;
teiseks, suurendada 50%-le tootjate ümberkorraldusfondist antava ühekordse toetuse summat, mis praegu on kinnitatud 10% juures. Selline suurendamine on Euroopa Parlamendi poliitiline kohustus; see näitab, et subsiidiumid peaksid minema peamiselt tootjatele. Sõnum on pigem poliitiline kui finantsalane;
kolmandaks, ettevõtetele bioetanooli tootmise eest makstavat hüvitist tuleks tõsta 35%-lt 100%-le, kuna meie arvates tuleks anda märkimisväärseid soodustusi taastuvate energiaallikate arendamise toetuseks;
Järgmine päevakorrapunkt on komisjoni avaldus Hiinas toodetud ohtlike mänguasjade kohta.
komisjoni asepresident. - (DE) Proua juhataja, daamid ja härrad. Mänguasjad pole nagu kõik teised tooted. Need on kavandatud kõige tundlikumale tarbijarühmale üldse ning seepärast on täiesti selge, et kui tegemist on laste ohutusega, peame me mänguasjade suhtes rakendama kõrgeimaid nõudeid. Õigusega on tõstatatud terve hulk väga tõsiseid küsimusi seoses ühe Ameerika tootja toodete hiljutiste turult tagasivõtmistega, kes võttis tootmisvigadega tooted tagasi omal algatusel.
Kõigepealt tahaksin öelda, et mõlemad asjaomased juhtumid hõlmasid tooteid, mida ei olnud Euroopa turule lubatud Euroopa õiguse kohaselt. Muidugi on Euroopas, erinevalt Ameerika Ühendriikidest, olnud juba pikka aega keelatud pliivärviga kaetud mänguasjad. Muidugi on Euroopas olnud pikka aega keelatud ka mänguasjad, millel on magnetosi või muid ohtlikke osi, mis võiksid lahti tulla. Sellepärast ei seisa me praegu mitte kehtiva õigusakti probleemi ees (kuigi ma jõuan hiljem ka kehtiva õigusakti juurde, see on valdkond, kus tuleb midagi muuta), vaid probleemiks on kehtiva õigusakti rakendamine ja järgimine.
Tooted, millega meil on tegemist iga päev, ei saa olla sada protsenti ohutud. Maailma parim seadusandja ei saa tagada, et toodetel ei ilmne mõnd defekti. Maailma parim seadusandja ei saa tagada, et praeguste ülemaailmsel alusel korraldatud tarneahelate mõnes punktis ei teki mingit probleemi. Nagu ei saa maailma parim seadusandja vältida ka kuritegelike või petturlike kavatsustega kaubandust.
Meenutaksin teile juhtumit, kui Kreekas sai surma kolm inimest, kes olid kasutanud tootmisvigadega aurutriikrauda. Sel triikraual oli mitte ainult Euroopa CE-vastavusmärgis, vaid ka Saksamaa eriline ohutussümbol. Sellest hoolimata ei olnud seade ohutu, arvatavasti oli see võltsing. Ükski seadusandja maailmas ei saa midagi teha selle peatamiseks. See on tootja vastutusel ja nende vastutusel, kes peavad tagama, et tootja täidab kehtivaid eeskirju. Liikmesriikides on turujärelevalveasutused. Ei ole olemas Euroopa turujärelevalve süsteemi. See kuulub liikmesriikide ainuvastutusse.
Tahaksin juhtida teie tähelepanu sellele, et tegelikult tuleb meil siin tegelda probleemiga, mis on väga tihedalt seotud majandusliku globaliseerumisega. Täna tähendab see seda, et meil tuleb tegelda ülemaailmsete tarneahelatega. Meil tuleb tegelda äriühingutega, kes tegutsevad hinnasurve all, mis tähendab, et nad hoiavad oma tarnijaid pideva hinnasurve all, andes sellega oma panuse hindade pidevasse vähendamisse. On väga suur oht, et mõnes osas võib see toimuda ohutuse arvelt.
See on põhjus, miks me pidevalt kordame, et mida rahvusvahelisemaks ja kaugeleulatuvamaks tarneahel muutub, seda suurem on äriühingute vastutus tagada, et kehtivaid määrusi täidetaks tarneahela igas üksikus osas. Nii näiteks ei tehtud seda Ameerika tootja valmistatud, pliivärviga kaetud mänguasjade puhul. Üks Hiina varustaja tarnis värvi, mida poleks tohtinud tarnida. Niisugune on tõde selle juhtumi puhul.
Kõige tähtsam on ühine vastutus. Äriühingud vastutavad, et nende toode vastaks praegu kehtivatele Euroopa eeskirjadele. Siis tuleb liikmesriikide vastutus. Nemad peavad tagama, et turujärelevalve toimiks. Ja siis on järg meie, Euroopa seadusandjate käes. Me peame tagama, et meie õigusaktid oleksid ajakohased ning võimalikud ohutegurid õigel ajal identifitseeritud ja õigusaktidesse kaasatud.
Sellepärast alustaski komisjon kehtiva mänguasjade ohutuse direktiivi põhjalikku läbivaatamist rohkem kui kaks aastat tagasi. Mänguasjade ohutuse direktiiv on üks vanimaid direktiive, mis valmis uue lähenemisviisi tulemusena. On selge, et viimase 20 aasta jooksul on mänguasjaturg märkimisväärselt muutunud ning sellepärast võetakse selles uues direktiivis arvesse kõiki hiljuti tuvastatud riskitegureid ja ohte ning tagatakse väga rangete eeskirjadega - näiteks keemiliste ainete sisalduse kohta mänguasjades -, et ohud oleksid välditud. See direktiiv tuuakse seadusandjate ette käesoleva aasta lõpuks.
Me oleme käesoleva aasta alguses teie ette juba toonud terve paketi meetmeid turujärelevalve tugevdamiseks, et parandada CE-vastavusmärgise kaitset. Lubage mul siinkohal CE-vastavusmärgise kohta midagi öelda. CE-vastavusmärgis tähendab seda, et tootja (kas Euroopa tootja või väljastpoolt Euroopat pärit tootja, kes tahab müüa Euroopa turule) annab täieliku tagatise, et tema toode vastab täielikult Euroopas kehtivatele eeskirjadele. Tootja tagab selle CE-vastavusmärgisega. Just seda CE-vastavusmärgis tähendabki.
Ühelgi juhul ei tohi tootja kasutada CE-vastavusmärgist oma isiklikul äranägemisel ja tõendamisel, vaid peab olema sertifitseeritud kolmanda asutuse poolt, ning eriti siis, kui korralikult mittetöötav toode võib olla tarbijatele ohtlik. Kõigil sellistel juhtudel on nüüd kolmanda asutuse poolt sertifitseerimine kohustuslik. Nende asutuste, mida me nimetame vastavushindamisasutusteks, tegutsemisviisi saab tunduvalt parandada. Oleme esitanud asjakohased ettepanekud ja teile kui Euroopa seadusandjatele on need kättesaadavad.
Mänguasjade puhul tuleb nüüd teha otsus küsimuses, mis on väga raske nii komisjonile kui ka teile kui seadusandjatele: kas me tahame, et iga üksik turuleviidav mänguasi oleks kolmanda asutuse sertifitseeritud, või me tahame jätta selle nii, et tootjad ise looksid tagatise CE-vastavusmärgist kasutades, ning eeldame seeläbi ka vastutust - millele ma pean veel lisama, et tootjad peavad olema võimelised igal ajal ja täielikult dokumenteeritult tõestama vastavalt praegu kehtivatele eeskirjadele, et neil on õigus CE-vastavusmärgist kasutada? Või ehk tahame me kasutada kolmandat moodust, määrates uues mänguasjade ohutuse direktiivis kindlaks, millal me kolmanda asutuse poolt sertifitseerimist nõuame?
Ma ei taha varjata asjaolu, et mul on selle viimase lahenduse vastu suur sümpaatia. Tahaksin tuua teile ühe näite: mida teha kõigi nende mänguasjadega, mis sisaldavad mikrokiipe? Kui lapsed mänguasja suhu panevad, on kiibid ohtlikud. Sellepärast tuleb tagada, et mänguasjade need osad lastele mingil juhul ohtu ei kujutaks. Kui me ei taha Game Boy mänge lastelt ära võtta - ma ei usu, et keegi seda kavatsekski -, siis oleks ainus võimalus kohustuslikuks muuta sertifitseerimine kolmanda asutuse poolt. Komisjonis mõeldakse selles suunas ning ma ootan ka, et arutelu põhjal võib parlamendi selleteemalistest mõtetest mingi ettekujutuse saada.
Viimane punkt, mida tahaksin mainida, on nõudmine tootjatele ja tarbijaorganisatsioonidele. Tootjad peavad olema teadlikud asjaolust, et hinnasurve, nii suur nagu see praegu on, ei vabasta neid vastutusest oma tootmisprotsessi ja tarneahela iga üksiku osa täielikul kontrollimisel. Mida rahvusvahelisemaks tootmine ja tarneahelad muutuvad, seda suurem on turul tegutsevate äriühingute vastutus.
Lisaks saaksid tarbijaorganisatsioonid hakkama suure vägiteoga, kui suudaksid kujundada teadlikkuse, et odav ei ole alati sama mis hea. See on mitte ainult ohutuse, vaid ka kvaliteedi küsimus, sest väga tihti võib näha - ja isegi mänguasjade puhul, mille lapsed jõulukuuse alt leiavad - et laps saab sellega kõigest ühe korra mängida ja siis on see katki. See võib olla küll odav, aga see pole hea mänguasi! Odav ei tähenda alati head, nii nagu see ei tähenda alati ka ohutut. See tähendab, et tarbija peab olema teadlik, et toote hind mõjutab otseselt toote kvaliteeti ja ohutust. Seoses madalate hindade ideoloogiaga, mis levib vähemalt mõnedes liikmesriikides, on see probleem, mis annab mulle aina rohkem põhjust muretsemiseks.
Lõpetuseks võin öelda, et praegune Euroopa õigus on igal juhul parem kui see, mida näeme teistes maailma osades, et seda saab paremaks teha ja see tehaksegi paremaks ning et alati, kui on tegemist mänguasjadega, rakendatakse kõige rangemaid standardeid ja neid peabki rakendama.
komisjoni liige. - Proua juhataja, minu jaoks on tõesti suur au ja meeldiv kohustus seista siin koos asepresident Verheugeniga ja pöörduda parlamendi poole sellisel olulisel teemal nagu ohtlikud tooted ja tooteohutus. Nagu te näete, on komisjon selle teemaga tegelemisel üksmeelne ning hea meelega valmis esitama oma seisukoha kahest teineteist täiendavast vaatenurgast.
Meie avatud ühiskond ja meie avatud majandus pakuvad kodanikele võimalusi, mis veel põlvkond tagasi olid kättesaamatud ja/või kujuteldamatud. See on suur edasiminek, kuid nagu me viimastel kuudel oleme näinud, kaasneb sellega väljakutse. Loomulikult viitan ma toodete, eriti laste mänguasjade ohutusega seotud küsimustele. Kodanikel on vaja teada, et nende ohutust kaitsevad kindlad eeskirjad, tõhusad ja tugevad asutused ja vastutustundlik ettevõtlus.
Ma alustan seda lühiülevaadet mõne sõnaga õigusakti ja selle jõustamise kohta, sest see on nii oluline. Ma usun, et ELis tarbekaupade ohutust reguleeriv kehtiv õiguslik raamistik on olemuselt kindel ja komisjoni ettepanek võtta vastu uue lähenemisviisi direktiivid tugevdab seda veelgi. Eelkõige viitan ma üldise tooteohutuse direktiivile ja selle süsteemile RAPEX, mis viitab olemuselt tugevale raamistikule. Õiguslik raamistik Hiinas või mujal valmistatud ohtlike toodete käsitlemiseks on meil juba olemas. Väljakutse ohutute toodete siseturu tagamisel seisneb peamiselt kehtiva õigusliku raamistiku tõhusas jõustamises ning, kui me direktiivi veel kord põhjalikult loeme, siis näeme, et see jõustamise õigus on liikmesriikidel. Liikmesriikide turujärelevalveasutustel ja tollikontrollil on kohustus tagada ohtlike toodete turule mittelubamine või kõrvaldamine või tagasivõtmine. Liikmesriikides peavad rikkumiste puhul olema tõhusad proportsionaalsed ja hoiatavad karistused ning üldise tooteohutuse direktiivi artiklis 7 on märgitud, et tegelikult on see liikmesriikide vastutus.
Loomulikult saab ametiasutustepoolne jõustamine olla üksnes täienduseks äriühingutepoolsele õiguslike ja eetiliste kohustuste täitmisele, nagu volinik Verheugen mõni minut tagasi ütles. See on tootjate, importijate ja turustajate kohustus veenduda, et turule viiakse üksnes ohutuid tooteid, ning võtta vajalikud meetmed, kui selgub, et tarbijate ohutus on ohtu sattunud.
Vaid mõni sõna hiljutiste toodete tagasivõtmiste kohta, mis on loomulikult meie peamine mure. Ohtlike toodete hiljutiste tagasivõtmiste kohta võib öelda, et komisjon oleks rohkem mures vaikuse kui reageerimise pärast ning läbipaistvus loob usaldust. Seega saan ma riigiasutusi vaid julgustada järelevalvet tõhustama ja komisjonile ohtlikest kaupadest teatama ning mitte lihtsalt ühel või teisel põhjusel vaikima, näiteks soovist mitte inimesi enne jõule häirida või püüdes probleemi vaikselt lahendada.
Küsimused muidugi jäävad. Kas käitlejad teatavad probleemidest piisavalt kiiresti ja kas nende siseauditid on vajalikul tasemel? Kuidas me saame tagada turujärelevalveasutuste varasema ja tõhusama sekkumise ja toodete tagasivõtmise parema jälgimise? Hiljutised tagasivõtmised on sellegipoolest näidanud, et tuleb parandada ja peabki parandama kogu toote tarneahelat, hõlmates muuhulgas tootedisaini, alltöövõtjate tarnijaid, tootmisprotsessi kontrolle ja valmistoodete katsetamist.
Tahaksin veidi peatuda suhetel Hiina ja Ameerika Ühendriikidega. Komisjon kahtleb samuti, kas Hiina ikka pingutab piisavalt. Minu hiljutise Hiina-külastuse ajal oli mu peamine sõnum, et Euroopa ei tee ega kavatse teha tarbijate ohutuse suhtes järeleandmisi. Rõhutasin seda ja sain Hiina valitsusasutustelt lubaduse konkreetsete eesmärkide täitmiseks. Ei ole ühtki turuargumenti, mis kaaluks üles toodete ja inimeste ohutuse. Ma olen valmis neilt vastutust nõudma, kui nad oma kohustust ei täida. Oktoobris peaks mulle laekuma Hiina ametiasutuste aruanne ja ma teen tõesti kõik endast oleneva, et nad mõistaksid, et kui nad oma kohustusi ei täida, siis järgnevad meetmed.
Konstruktiivsel koostööl Hiinaga on juba tulemusi - teatud ebakvaliteetsete toodete ekspordilitsentsid on tühistatud. Pean mainima, et ma veetsin Hiinas neli päeva ja nende nelja päeva jooksul tühistati kahe suurima mänguasjatootja litsentsid. Selles osas on Euroopa teistest samasuguste probleemidega arenenud riikidest palju ees. Nagu te teate, avaldas Ameerika Ühendriikide presidendi moodustatud töörühm 16. septembril aruande meetmete kohta, mis on suhteliselt sarnased nendele meetmetele, mida Euroopa on toodete ohutuse tagamiseks võtnud. Me oleme ühenduses ka Ameerika Ühendriikide tarbekaupade ohutuse asutustega ja poliitikakujundajatega, et tugevdada vastastikku meie sõnumeid Hiina valitsusele. Olen juba rääkinud siseturu ja tarbijakaitse komisjoni (IMCO) esinaise proua McCarthyga nende Ameerika Ühendriikide külastuse tulemustest. Kui ma järgmisel nädalal Ameerika Ühendriikides viibin, uurin meie koostöö võimalusi. Eesmärk on anda hiinlastele üheselt mõistetav sõnum. Piisavad ohutuse tagatised ei ole ühe või teise majandusliku bloki jaoks vahetuskaubaks, vaid vältimatuks eeltingimuseks.
Nüüd annaksin ülevaate järgmistest kavandatud sammudest. Komisjon on võtnud kohustuse teha kõik vajalik, et tagada jõuluhooajal müüdud mänguasjade puhul ebameeldivate üllatuste vältimine ja see on väga selge kohustus. Võib-olla tuleb meil sõlmida liikmesriikide tootjate, importijate ja kõigi asutustega teatud jõulupakt, mis tagaks jõulise rakendamise ja tarbijaorganisatsioonide kaasamise. Komisjon teavitab parlamenti korrapäraselt arengutest, eriti novembri keskel ja ka pärast ELi-Hiina tippkohtumist novembri lõpus kehtinud tarbijakaitse mehhanismi tugevuste ja nõrkuste hindamise tulemusest. Järgmise kuu alguses, kolmandal kuupäeval, toimub kõigi riikide ametiasutuste kohtumine Brüsselis, kus me võrdleme oma seisukohti ohutust käsitlevate direktiivide rakendamise kohta. Oleme juba pidanud ulatuslikke läbirääkimisi kõigi mänguasjade valmistajatega (sh Matteliga), mis hõlmasid ka kogemuste jagamist. Nagu ma hiljuti ka IMCO-komisjonile ütlesin - praegu ei ole aeg teisel jalgu alt lüüa. Koos asepresident Verheugeni ja mitmete teiste volinikega tagame vajaliku, proportsionaalse ja asjakohase vastamise küsimustele, mis kerkivad esile seoses avalikkuse usaldusega ülemaailmse tooteohutuse korraldamise vastu.
Kuigi volinik Verheugen andis tegelikult küllaltki põhjaliku ülevaate, lubage mul nn uue lähenemisviisi paketi kohta öelda seda, et Euroopa kodanike tervise ja ohutuse eest hoolitsemine nõuab selle erilise ja eduka üldise tooteohutuse direktiiviga loodud süsteemi säilitamist. Selle aasta lõpuks koostame esimese aruande, mida tuleb direktiivi kohaselt koostada iga kolme aasta järel, ning siis on näha, et tegemist on tõhusa mehhanismiga, mis põhineb kogukonnal, solidaarsusel ja proportsionaalsusel. Toetan teie seisukohta ja palvet seada ohutus ettepoole standardkorras lihtsustamisest ning ettepanekut võtta vastu komisjoni algselt esitatud määrus.
Peame nägema ka seda, et see ei juhtu esimest korda. Kui võrrelda, mida kõike me oleme pidanud läbi elama turul seoses toiduohutusega, siis tuleks tõepoolest tõhustada institutsioonide vahelist võrdlust ja anda endast parim seoses tooteohutusega, sest selles ülemaailmastuvas maailmas ei saa me olla üksik saar. Peame rakendama oma kontrollimise kohustust ja kinnitama Euroopa kodanikele, et ühenduse asutuste tähelepanu on igal pool ühesugune ja täiendab liikmesriikide jõupingutusi.
fraktsiooni PPE-DE nimel. - Proua juhataja, Jaapani vanasõna ütleb (rõhutan antud küsimuse kontekstis just Jaapani, mitte Hiina päritolu): "Probleem on aarete mägi”.
(DE) Härra president, see ettepanek on seotud põllumajandustootjate investeerimisega ümberkorraldusfondi, mille parlamendikomisjon on heaks kiitnud sõnadega: "50% [...] asjakohasest ümberkorraldusabist”, mille ma tahaksin muuta 25%ks. Selle on heaks kiitnud ka teised fraktsioonid ja ma loodan, et selle saab vastu võtta.
(DE) Härra president, tahaksin meie fraktsiooni nimel teha taotluse parlamendikomisjonile tagasisaatmise kohta vastavalt kodukorra artikli 168 lõikele 2. Põhjuseks on see, et me just kinnitasime suhkrupeedikasvatajate 25% investeeringud ümberkorraldusfondi, kuid komisjon nõuab 10%.
Kõige viimases versioonis suutsid liikmesriigid kaugemalegi minna. Ka see on nüüd kaotatud. Viimasel juhul me juba kaalusime, kas peaksime selles suhtes paluma parlamendikomisjonisse tagasisaatmist või mitte, ning jäime sellepärast 10%ga rahule. Me ei peaks seda jälle tegema! Meie ainus võimalus - kuna kasutame nõusolekumenetlust - komisjoniga arutelusse laskumiseks on raport praegu tagasi saata ning komisjoni ja nõukoguga läbirääkimisi pidada.
põllumajanduse ja maaelu arengu komisjoni esimees. - Härra president, ma ei arva, et raporti tagasisaatmine parlamendikomisjoni oleks õige. Ma arvan, et me tahame otsuse teha. Me peame ümberkorraldamisega edasi minema ja sellepärast ei tahaks ma seda uuesti komisjoni tagasi tuua ning ma pean ütlema, et olen härra Graefe zu Baringdorfi kavatsuse vastu.
raportöör. - (EL) Härra president, ma ei ole härra Graefe zu Baringdorfi ettepanekuga nõus. Tahaksin ise täiskogule täiesti selgeks teha: oleme just hääletanud ettepaneku poolt, mille alusel kõigile tootjatele esimest korda antakse põhisumma 260 eurot pluss 25 eurot. Seega on kogutoetus peaaegu 400 euro piires.
Finantsilisest seisukohast on see tasakaalus ning ma usun, et see on abiks sektorile kui tervikule.
raportöör. - (EL) Härra president, lubage mul muudatusettepaneku tehniline tekst ette lugemata jätta - muidugi juhul, kui te ei nõustu poliitika küsimusega, mille teile esitasin:
määruse nr 318/2006 artikli 10 lõikes 2 on juttu suhkrukvootide võimaliku täiendava vähendamise korraldusest perioodil pärast 2010. aastat. Põllumajanduse ja maaelu arengu komisjon esitas muudatusettepaneku juba enne, kui oleksime võinud isegi teada uue ühise turukorralduse rakendamise tulemusi liikmesriikides ja ettevõtetes. Muudatusettepanekus soovitatakse 2010. aasta järgsel perioodil tariifi lineaarset vähendamist 13,5%. Kui näiteks komisjon teeb ettepaneku pärast 2010. aastat vähendada 10%, siis tekib probleem.
Mu suuline muudatusettepanek on mõeldud lihtsalt selleks, et saata sõnum ning pakkuda põhimeetodeid, mida võtta vastu 2013. aasta järgseks perioodiks võimaliku täiendava vähendamise puhul. Muudatusettepanekus võetakse arvesse äritegevust, st millise määrani on ettevõtted kohanenud oma olukorraga ja olukorraga liikmesriikides.
kirjalikult. - (FR) Ma hääletasin oma Saksa kolleegi, proua Niebleri raporti poolt, millega tehti ettepanek nõukogu otsuseks seoses teadus- ja tehnikaalase koostöö lepingu sõlmimisega Euroopa Ühenduse ja Iisraeli riigi vahel. Ma õnnitlen kogu südamest Euroopa Komisjoni, kes pidas läbirääkimisi seoses selle lepinguga, mis põhineb sellistel põhimõtetel nagu vastastikune kasu, vastastikku samaväärsed võimalused osaleda poolte programmides ja tegevustes lepinguga hõlmatud valdkondades, mittediskrimineerimine, intellektuaalomandi tõhus kaitse ning intellektuaalomandi õiguste õiglane jagamine.
kirjalikult. - (FR) Ma hääletasin oma Hispaania kolleegi härra Galeote raporti poolt, millega tehti ettepanek nõukogu otsuseks, millega lubatakse Prantsusmaal kohaldada vähendatud aktsiisimaksu ülemeredepartemangudes toodetud traditsioonilisele rummile ning tunnistatakse kehtetuks nõukogu 18. veebruari 2002. aasta otsus.
Kavandatava otsusega lubatakse Prantsusmaal kohaldada vähendatud aktsiisimaksu märkimisväärsele kvoodile traditsioonilisele rummile, mis toodetakse tema ülemeredepartemangudes 1. jaanuarist 2007 kuni 31. detsembrini 2012. See suurendab praegu traditsioonilisele rummile kohaldatava maksustamiskorra mahtu ja ajalist kehtivust, sest mõne viimase aasta jooksul on olukord halvemaks muutunud. See on suurepärane uudis suhkruroo-, suhkru- ja rummisektori tootmisele, mis on nende alade majandusliku ja sotsiaalse tasakaalu seisukohast eluliselt oluline.
Mul on hea meel, et see esimesel lugemisel ilma muudatusteta hääletus avab tee selle teksti kiirele vastuvõtmisele, ning ma tunnustan mu Prantsuse kolleegi proua Sudre tehtud tähtsat tööd, kes seda küsimust regionaalarengukomisjonis kõigutamatult kaitses.
kirjalikult. - (FR) Uus maksustamiskord võtab arvesse tõsiasja, et ülemeredepartemangude traditsioonilise rummi konkurentsivõime on 2001. aastast alates märkimisväärselt vähenenud ning et toetus suhkruroo-, suhkru- ja rummisektorile on nende piirkondade majandusliku ja sotsiaalse tasakaalu jaoks tähtis.
Meede on proportsionaalne lisakuludega, mida sektor kandis äärepoolseima piirkonna staatusega seonduva ebasoodsa seisundi tagajärjel, eelkõige kõrvalise asukoha, väikese turu ja raskete looduslike olude tõttu, mis seletab suhkruroo kõrget hinda.
Komisjon võttis kohaselt arvesse, et 40 000 töökohta sõltuvad otseselt või kaudselt suhkruroo kasvatamisest, kokku 5 500 põllumajandusettevõttes. Uus maksusüsteem peaks andma oma panuse ka kümne Guadeloupe'il, üheksa Martinique'il, kolme Réunionil ja ühe Prantsuse Guajaanas asuva destilleerimisettevõtte, samuti rummitootmisega otseselt seotud 22 000 töökoha säilitamisse.
Euroopa abi aitab tagada ülemeredepartemangudest pärit rummile kaubandusliku väljundi, seistes vastu AKV riikide tootjate konkurentsile, ning on kasuks kohalikele tootjatele, kes on oodanud mingit positiivset märki, teadlikena äärmistest raskustest, mis paari järgmise aasta jooksul nende ees seisavad, eriti pärast hävingut, mille eelmisel kuul tekitas Antillidel möllanud tsüklon Dean.
kirjalikult. - (SV) Hääletasin täna Gerardo Galeote raporti vastu. Prantsusmaal ei tohi lubada anda lubatust madalamate maksude näol eeliseid rummitootjatele oma ülemeredepartemangudes. Parim viis aidata vähemarenenud maade põllumajandust on maailma kõigist maadest pärit põllumajandustoodete tariifide kaudu ning ühise põllumajanduspoliitika lammutamise kaudu. Peale selle teenib alkoholi aktsiisimaks alkoholi tarbimise mõõdukamaks muutmise eesmärki. Alkoholi kahjustav mõju on täpselt ühesugune, kas see alkohol on toodetud Guadeloupe'il või Martinique'il või see alkohol on toodetud kusagil mujal.
kirjalikult. - (FR) Ma hääletasin oma Saksa kolleegi härra Mayeri raporti poolt, millega tehti muudetud ettepanek Euroopa Parlamendi ja nõukogu direktiivi kohta, mis käsitleb kaherattaliste mootorsõidukite sõitjakäepidemeid (kodifitseeritud versioon).
Kasutan ära seda selgitust hääletuse kohta, et kritiseerida Euroopa õigusaktide kodifitseerimise edasilükkamist. Selle küsimusega seoses ulatuvad asjaolud tagasi 27. märtsini 2003, kui Euroopa Komisjon esitas ettepaneku võtta vastu Euroopa Parlamendi ja nõukogu direktiiv, millega kodifitseeritakse nõukogu direktiiv 93/32/EMÜ kaherattaliste mootorsõidukite sõitjakäepidemete kohta. Oma 26. juuni 2003. aasta arvamuses teatas 20. detsembri 1994. aasta institutsioonidevahelise kokkuleppe (õigusaktide tekstide ametliku kodifitseerimise kiirendatud töömeetodi kohta) alusel loodud õigusteenistuste nõuanderühm, et kahtlemata kuulub see ettepanek iseenesest otsekohe kodifitseerimisele, ilma et sellega hõlmatavates õigusaktides tuleks teha mingeid olulisi muudatusi. Siiski hääletame me selle kodifitseerimise üle alles 2007. aasta septembris. See ei ole õige. Ma pöördun Euroopa Komisjoni poole palvega kiirendada Euroopa õigusaktide kodifitseerimist.
kirjalikult. - (FR) Ma hääletasin oma Saksa kolleegi härra Mayeri raporti poolt, millega tehti muudetud ettepanek võtta vastu Euroopa Parlamendi ja nõukogu direktiiv kaherattaliste mootorsõidukite tugiharkide kohta (kodifitseeritud versioon).
Kasutan ära seda selgitust hääletuse kohta, et kritiseerida Euroopa õigusaktide kodifitseerimise edasilükkamist. Asjaolud ulatuvad tagasi 28. märtsini 2003, kui Euroopa Komisjon esitas ettepaneku võtta vastu Euroopa Parlamendi ja nõukogu direktiiv, millega kodifitseeritakse nõukogu direktiiv 93/31/EMÜ kaherattaliste mootorsõidukite tugiharkide kohta. Oma 26. juuni 2003. aasta arvamuses teatas 20. detsembri 1994. aasta institutsioonidevahelise kokkuleppe (õigusaktide tekstide ametliku kodifitseerimise kiirendatud töömeetodi kohta) alusel loodud õigusteenistuste nõuanderühm, et kahtlemata kuulub see ettepanek iseenesest otsekohe kodifitseerimisele, ilma et sellega hõlmatavates õigusaktides tuleks teha mingeid olulisi muudatusi. Siiski hääletame me selle kodifitseerimise üle alles 2007. aasta septembris. See ei ole õige. Ma pöördun Euroopa Komisjoni poole palvega kiirendada Euroopa õigusaktide kodifitseerimist.
kirjalikult. - (FR) Ma hääletasin oma Saksa kolleegi härra Mayeri raporti poolt, millega tehti muudetud ettepanek võtta vastu Euroopa Parlamendi ja nõukogu direktiiv, mis käsitleb kahe- ja kolmerattaliste mootorsõidukite tagumist registreerimismärki (kodifitseeritud versioon).
Kasutan ära seda selgitust hääletuse kohta, et kritiseerida Euroopa õigusaktide kodifitseerimise edasilükkamist. Selle küsimusega seoses ulatuvad asjaolud tagasi 5. septembrini 2006, kui komisjon esitas ettepaneku kodifitseerida nõukogu 29. oktoobri 1993. aasta direktiiv 93/94/EMÜ kahe- ja kolmerattaliste mootorsõidukite tagumise registreerimismärgi paigalduskoha kohta. Ma ei tea, kas 20. detsembri 1994. aasta institutsioonidevahelise kokkuleppe (õigusaktide tekstide ametliku kodifitseerimise kiirendatud töömeetodi kohta) alusel loodud õigusteenistuste nõuanderühma poole selle küsimusega pöörduti. Igal juhul hääletame me selle kodifitseerimise üle alles 2007. aasta septembris. See ei ole õige. Ma pöördun Euroopa Komisjoni poole palvega kiirendada Euroopa õigusaktide kodifitseerimist.
kirjalikult. - (PT) Me teame, et ühenduse haridus- ja koolitusalane statistika on viimase kümne aasta jooksul arenenud, tuginedes liikmesriikidevahelisele mitteametlikule kokkuleppele, mis sõlmiti vastuseks nõukogu 5. detsembri 1994. aasta resolutsioonile haridust ja koolitust käsitleva Euroopa Liidu statistika edendamise kohta.
Selle statistika koostavad liikmesriigid ning edastavad selle komisjonile (Eurostat) igal aastal vabatahtlikkuse alusel ühismeetme raames koostöös Majanduskoostöö ja Arengu Organisatsiooniga (OECD) ning UNESCO statistika instituudiga, mida tavapäraselt nimetatakse UOE andmekogumiseks. Eurostat kogub hariduse, koolituse ja elukestva õppega seotud teavet ka muudest allikatest lisaks andmetele kutsealase koolituse kohta ettevõtetes.
Nüüd on tegemist katsega luua uus õiguslik raamistik, mis reguleeriks ja vormistaks ühenduse statistika koostamist, kuna kõnealustes sektorites peab statistika koostamiseks olema toimiv süsteem, kuid selles oli mõningaid auke ja segaseid kohti, mis oli tarvis parlamendi arutelu käigus selgeks rääkida. Seepärast paistab lõpptekst tagavat suuremat läbipaistvust; loodetakse ka, et rakendamine ei põhjusta õigustamata haldus- ja finantskulusid.
kirjalikult. - (SK) Ma õnnitlen Nikolaos Sifunakist tema hästi ettevalmistatud raporti puhul. Hääletasin selgesõnaliselt esitatud dokumendi poolt. Kultuuri- ja hariduskomisjoni raportöörina seoses ettepanekuga kehtestada elukestva õppe Euroopa kvalifikatsiooniraamistik, tervitan ma seda komisjoni õigusloomega seotud algatust.
Jõupingutuste taustal, mida me teeme, rõhutamaks hariduse, kutsealase koolituse ja elukestva õppe tähtsust Lissaboni strateegia kontekstis, pean ma oluliseks tagada, et saaksime tagasisidet nende jõupingutuste vastustest ja konkreetsetest sammudest hariduse valdkonnas Euroopa Liidus.
Võrreldav statistika kehtestaks toimiva süsteemi statistika kogumiseks seoses hariduse ja elukestva õppega. See teeb meile kättesaadavaks ülimalt olulise statistilise teabe, mis aitab meil koondada tähelepanu vajakajäämistele või ebaõigetele eesmärkidele ühenduse hariduspoliitika rakendamisel.
kirjalikult. - (SV) Juuni Nimekiri (Junilistan) tunnustab komisjoni ettepanekuid ja Euroopa Parlamendi muudatusi tingimusel, et ELi institutsioonid austavad põhimõtet, et hariduspoliitika on riiklik küsimus.
Euroopa Parlamendi kultuuri- ja hariduskomisjoni muudatusettepanekus 7 tehakse siiski ettepanek, et viide tuleks lisada ka Euroopa Liidu põhiõiguste hartasse. Sellist asja ei ole. ELi liikmesriigid pole ühtki sellist hartat vastu võtnud. Sellisele dokumendile tehti viide põhiseaduse lepingu eelnõus, mis demokraatliku protsessi käigus 2005. aasta suvel tagasi lükati. Teisest küljest on kõik liikmesriigid alla kirjutanud Euroopa Nõukogu Euroopa inimõiguste konventsioonile. See tähendab, et kõik ELi kodanikud saavad kaitsta oma põhivabadusi ja -õigusi Euroopa Inimõiguste Kohtus.
ELi harta esindab "väiksemat, kuid tragimat” ELi, mida sageli mainitakse pidulikes kõnedes subsidiaarsuse kohta. EL peaks keskenduma piiriülestele probleemidele ning jätma rahule probleemid, mille kohta iga liikmesriik ise võib oma otsuse teha või mis on muude rahvusvaheliste lepingutega juba reguleeritud.
Sellest järeldub, et ettepanek Euroopa Liidu põhiõiguste harta kohta tuleks tagasi lükata, samamoodi nagu uus ELi leping.
kirjalikult. - (DE) Statistika tõestab seda, mida me kõik teame: hea haridus tõotab kõrgemat sissetulekut ja kaitset tööpuuduse vastu. Selles mõttes on ELi poolt vastutustundetu lubada pidevalt sisse tohutul hulgal hariduseta sisserändajaid, kes on siis töötud ning lähevad öötööle, mille tagajärjel madalapalgaliste sektor satub veelgi suurema surve alla, kes pöörduvad kuritegevusse või kes heaoluriigile "ainult” survet avaldavad.
Ja kui meil tõepoolest on puudus väljaõppinud töötajatest, siis peaksime koolitama oma inimesi, selle asemel et otsida välismaalt odavaid roheliste või siniste kaartidega asendajaid, kes palgad alla löövad. Selles osas on oluline omada statistilist teavet, et suuta vastu astuda soovimatutele suundumustele.
(DE) Härra president, ma keeldusin Jarzembowski raporti hääletamisest, kuna viimastel aastatel on Euroopa kiirteid pikendatud peamiselt suurte linnade vahel ja lühemad teed on ülimalt kohutavasse unarusse jäetud, vaatamata asjaolule, et 90% sõitudest tehakse lühematel teedel. Ühest küljest nõuab Brüssel, et inimesed muutuksid liikuvamateks, ning tahab nihutada liikluse maanteelt raudteele, aga teisest küljest püüab ta erastamise võlusõnaga tuua mängu täpselt vastupidise arengu.
EL peab tagama, et ühised standardid ja süsteemid piiriülest rongiliiklust hõlbustaksid ning et väikeste teede suhtes edendataks tähtsaid projekte. Lõpuks peab ta siiski aru saama, et erainvestoritel ei ole mõttes mitte riigi ja selle rahva heaolu, vaid ülimal määral nende enda kasum ja investeeringutasuvus.
Järgmine päevakorrapunkt on nõukogu avaldus surmanuhtluse moratooriumit käsitleva nõukogu otsuse rakendamise kohta.
nõukogu eesistuja. - (PT) Proua juhataja, mul on väga hea meel olla täna siin kõnelemas teemal, mis on keskne meie ühiste Euroopa väärtuste puhul. Vastuseis surmanuhtlusele on ELi inimõiguste poliitika lahutamatu osa ning oli esimeste ELi inimõiguste suuniste subjektiks. Need suunised, nagu te väga hästi teate, daamid ja härrad, on 1998. aastast alates sätestanud ELi lähenemisviisi põhiaspekte sellele küsimusele, kinnitades meie laialdaselt tuntud vastuseisu surmanuhtlusele.
Võiksime meelde tuletada liidu eesmärke seoses surmanuhtlusega, nii nagu suunistes kirjas on. Esimene eesmärk on püüelda surmanuhtluse üleüldise kaotamise suunas, see on poliitiline vaade, mille on heaks kiitnud kõik ELi liikmesriigid ja millest nad rangelt kinni peavad.
Teine eesmärk on kutsuda üles riike, kus surmanuhtlus siiani kehtib, selle kasutamist järk-järgult piirama ning nõudma, et seda teostataks kooskõlas minimaalsete rahvusvaheliste standarditega. Mul on väga hea meel täna selles istungisaalis teile kõnelda viimastest arengutest meie võitluses surmanuhtluse vastu. Nagu te teate, käivitasime hiljuti nende ELi eesmärkide edendamiseks olulise algatuse. Viitan muidugi nõukogu käesoleva aasta 18. juuni otsusele, millega Euroopa Liit võttis kohustuse osana piirkondadeülesest liidust esitada surmanuhtluse vastane resolutsioon ÜRO Peaassamblee 62. istungjärgul.
Parlament kutsus Euroopa Liitu üles selliseks algatuseks kahe resolutsiooniga, mis võeti vastu käesoleva aasta veebruaris ja aprillis. Kuna ÜRO Peaassamblee kolmanda istungjärgu avamine kiiresti läheneb, saan ma aru, et tahate teada, kuidas nõukogu on selleks sündmuseks valmistunud. Mõne hetke pärast räägin teile pisut lähemalt ettevalmistustest, mis meil parajasti käsil on.
Lubage mul enne seda teha lühike tagasivaade peaaegu 10 aasta pikkusele ajavahemikule pärast surmanuhtluse vastaste suuniste vastuvõtmist. Tahaksin rõhutada, et oleme 1998. aastast alates väga palju saavutanud. Oleme oma surmanuhtlusevastases võitluses välja arendanud suure valiku vahendeid alates poliitilistest meetmetest demaršide, deklaratsioonide ja mitmepoolse diplomaatia näol kuni rahalise toetamiseni Euroopa demokraatia ja inimõiguste algatuse kaudu; see vahend loodi põhiliselt tänu Euroopa Parlamendi jõupingutustele.
Näiteks ajavahemikul 1. juuli 2006 kuni 30. juuni 2007 korraldas Euroopa Liit üldised surmanuhtluse vastased demaršid 28 riigis Bahreinist Sambiani; me korraldasime demarše ka üksikjuhtumite puhul eri riikides Jeemenist Iraanini; lisaks sellele esitati sel teemal sagedasi ELi deklaratsioone. Toon teile ühe näite, mis leidis üpris laialdast kajastamist meedias: käesoleva aasta augustis andis Euroopa Liit välja deklaratsiooni 400. hukkamise kohta Texases. Tahaksin veel välja tuua, et surmanuhtlus on päevakorras ka inimõiguste alastel dialoogidel ja konsultatsioonidel, mida me peame kolmandates riikides, ning me ei kohku tagasi seda teemat üles võtmast mitte ühegagi neist. Meie usk tõhusasse mitmepoolsusesse võtab ka väsimatu surmanuhtluse vastase tegevuse kuju Ühinenud Rahvaste Organisatsioonis ja teistes rahvusvahelistes asutustes.
Ajavahemikul 1997-2005 on Euroopa Liit igal aastal esitanud surmanuhtluse vastase resolutsiooni ÜRO inimõiguste komisjonile ning - taaskäivitades 2006. aasta detsembris meie meetme - esitas Euroopa Liit ÜRO Peaassambleel surmanuhtlust käsitleva teatise, millel esialgu oli 85 allkirja ja millele hiljem kirjutas alla veel 10 riiki. Euroopa Liidu eesistujariik kordas seda 2006. aasta detsembri deklaratsiooni inimõiguste nõukogu neljanda istungjärgu avamisel 2007. aasta märtsis.
Vaatamata kestvale murele surmanuhtluse kasutamise pärast on meil väga hea meel näha ülemaailmset suundumust surmanuhtluse kaotamisele või selle suhtes moratooriumi kehtestamisele. Rohkem kui pooltes maailma riikides on surmanuhtlus juba kaotatud kas seadusega või praktikas: Amnesty Internationali andmete kohaselt 133 riigis. Tahaksin uskuda, et Euroopa Liidul, sealhulgas muidugi ka Euroopa Parlamendil, on oma osa, kuigi ehk kõigest tagasihoidlik, selles suundumuses surmanuhtluse kaotamisele meie aastatepikkuste süstemaatiliste ja pidevate meetmete kaudu. See lühike nimekiri Euroopa Liidu surmanuhtluse vastastest meetmetest on tõestuseks meie pühendumisest sellele küsimusele ning lubab mul rõhutada, et Euroopa Parlament on olnud ustav liitlane meie töös, mis toob mu tagasi meie praeguse päevakorrapunkti juurde, milleks on resolutsioon ÜRO Peaassambleele, millega kutsutakse üles surmanuhtluse moratooriumile ja kaotamisele.
See algatus kinnitab, et Euroopa Liit on kogu maailma surmanuhtluse kaotamisega seotud jõupingutuste esirinnas ning et ta jätkab vastuseismist surmanuhtlusele kõigil juhtudel ja igas olukorras, kuna peab seda julmaks ja ebainimlikuks karistuseks. Selle algatusega on palju võita, aga ka väga palju kaotada, kui meil edu pole. Me ei tohi unustada, et see on meie kolmas katse, ma kordan, meie kolmas katse saada ÜRO Peaassambleelt resolutsioon surmanuhtluse kohta pärast meie kaht ebaõnnestumist 1994. ja 1999. aastal.
Kaalul on mitte rohkem ega vähem kui meie usaldusväärsus juhina ülemaailmsetes jõupingutustes surmanuhtluse keelamiseks. Sellepärast pidas nõukogu vajalikuks olla hästi ettevalmistatud ja saada piisavalt aega piirkondadeülese liidu ettevalmistamiseks. See poleks võimalik olnud peaassamblee 61. istungjärgu ajal, nagu mõned teist oleksid eelistanud. Mitte ainult nõukogu eksperdid polnud sellel arvamusel. Mõned valitsusvälised organisatsioonid, kes selles valdkonnas võitlust juhtisid, näiteks surmanuhtluse vastane koalitsioon, palusid meil resolutsiooni esitamisega mitte kiirustada, vaid oodata piisavalt kaua, et tagada selle edu. Täpselt nõnda me tegimegi. Nõukogu 18. juuni otsus esitada resolutsioon ÜRO Peaassamblee 62. istungjärgul märkis uue etapi algust mitmepoolses valdkonnas.
Nõukogu, eesistujariik ja liikmesriigid on kõik mänginud oma osa nõukogu otsuse elluviimisel. Ühise välis- ja julgeolekupoliitika inimõiguste töörühm otsustas juba enne suvepuhkust, milline lähenemisviis tuleb võtta - see tähendab, et ELi liikmesriigid kiidavad teksti eelnõu heaks ning teises etapis leitakse teisi kaasesitajaid maailma eri piirkondadest; seda tehtigi ja nii toimus augusti lõpus New Yorgis kõigi kaasesitajate esimene koosolek. Kahe nädala jooksul saavutati kokkulepe sõnastuse osas. Praegu me käivitame lobitöö kampaaniat, et leida meie resolutsiooni eelnõule kaasesitajaid. Sel ajal, kui ma kõnelen, otsivad meie saatkonnad kogu maailmas meie algatuse võimalikke toetajaid. Me teeme kõik võimaliku maksimaalse toetuse võitmiseks, et muuta see resolutsioon edukaks.
Selles vaimus, daamid ja härrad, palun ma teie usaldust ja toetust, mis võimaldaks meil selle protsessi ellu viia. Te kindlasti teate, kui keerulised võivad poliitilised läbirääkimised olla. Seepärast saate te aru, et eesistujariik peab teatava määrani paindlik olema ja vajab manööverdamisruumi, et asjaga hakkama saada ning leida asjakohane ajakava selliseks kombineerimiseks, sest see on piirkondadeülene algatus ning kaasesitajad peavad selle resolutsiooni teksti ja strateegia samuti läbi vaatama; peale selle peame kiiresti ühendust võtma ka suure hulga võimalike kaasesitajatega, et algatus oleks kaalukam.
Me oleme alustamas kampaaniat, mis on ka suur väljakutse, kuid ma olen veendunud, et kui võtame kooskõlastatud meetmeid, siis muudame selle algatuse edukaks.
fraktsiooni PPE-DE nimel. - (LT) Proua juhataja, volinik, riigisekretär, daamid ja härrad, täna siin Euroopa Parlamendis pöördume me tagasi surmanuhtluse moratooriumi küsimuse juurde. Oleme viimasel aastal seda küsimust juba kaks korda käsitlenud ning kaks resolutsiooni ülemaailmse surmanuhtluse moratooriumi rakendamise kohta vastu võtnud (1. veebruaril ja 26. aprillil).
Võime vaid kahetseda, et kui Euroopa Parlament pöördus mõlema resolutsiooni puhul nõukogu poole, julgustades nõukogu seda esitama ÜRO Peaassambleele, siis ei ole nõukogu seda siiamaani teinud. Nõukogu võiks seda teha enne peaassamblee 62. istungjärgu algust ning siis oleks võimalik resolutsioonid enne käesoleva aasta lõppu vastu võtta.
Surmanuhtlus on julm ja ebainimlik karistusviis, mis rikub üht sünnipärast inimõigust - õigust elada - ning me ei saa tõesti sallida olukorda, kus igal aastal on surma mõistetud tuhanded inimesed Iraanis, Hiinas ja teistes riikides. Sellepärast jääb üheks meie kõige olulisemaks poliitiliseks eesmärgiks ülemaailmne moratoorium surmanuhtlusele kuni selle täieliku kaotamiseni ning sellepärast me nõuame selles küsimuses mitte ainult meie parlamendifraktsioonide konsensust, vaid ka kõigi ELi liikmesriikide konsensust.
Ma olen kindel, et selle resolutsiooni vastuvõtmisega võiks Euroopa Parlament näidata erakordset solidaarsust ja konsensust, vaatamata arvamuste erinevusele näiteks selle suhtes, et kuulutada 10. oktoober surmanuhtluse vastaseks Euroopa päevaks.
Euroopa Parlamendil on kuldne võimalus näidata nõukogule ühtekuuluvust ja solidaarsust, eelkõige võttes vastu otsuse poliitilises küsimuses, millel on selge lisandväärtus. Poliitika ilma väärtuseta on kõigest odav politikaanlus ja populism, ent inimelu on väärtuslik meile kõigile, sõltumata geograafilistest või kultuurilistest erisustest.
Ma julgustan tõemeeli oma kaasliikmeid kõigist fraktsioonidest seda tähtsat resolutsiooni toetama.
fraktsiooni PSE nimel. - (DE) Proua juhataja, riigisekretär Lobo Antunes on siin veenvalt demonstreerinud nõukogu jõupingutusi. Mul pole sellele, mida minister ütles, midagi lisada. Meie fraktsioon toetab täielikult teie jõupingutusi teha selgeks, et Euroopa Liit tahab anda tugeva toetuse mitte ainult moratooriumile, vaid ka kavatsusele surmanuhtlus kogu maailmas keelata.
Nagu eelmine kõneleja ütles, on Euroopa Parlament sel aastal juba kaks korda teatanud: see parlament juhib lahingut surmanuhtluse keelamiseks. Meie kui Euroopa sotsiaaldemokraatide jaoks tähendab surmanuhtlus madalaimat punkti inimeetikas. Ma olen pärit maalt, kus põhiseaduse esimene artikkel on inimväärikus. Igaühe ning valitsuse iga määruse kohus on seda säilitada ja kaitsta. See on mu kodumaa põhiseaduse sõnum. Selle sõnumi alusel oleme me Euroopa Liidus koostanud põhiõiguste harta, mille esmane sõnum on selline: inimväärikus on Euroopa Liidu kõige esimene põhimõte.
Lühidalt öeldes, surmanuhtlus käib inimväärikuse vastu. See on inimolendi alandamine tema eksistentsi madalaima punktini. Iga viimase kui ühe kõlbelise demokraadi kohus on selline asi keelata. Me võitleme selle eest, et Euroopa Liit moratooriumi toetaks. Miks siis ei ole nõukogus konsensust?
Nõukogus on üks liikmesriik, kes boikoteerib Euroopa Liidu ühist resolutsiooni. Ma ei kõhkle teda siin avalikult nimetamast. See on Poola valitsus, kes ei taha, et me selle fundamentaalse otsuse teeksime. Ta seob surmanuhtluse küsimuse teiste küsimustega ja ütleb: kui ka teised seovad oma arvamuse selles küsimuses abortide ja eutanaasia küsimusega, siis oleme meiegi valmis surmanuhtluse vastu välja astuma. See on otsitud vastuväide! Mispärast? Seletan teile hea meelega. Peaksin teile ette lugema ühe tsitaadi, mis on pärit raadiointervjuust selle aasta 28. juulil. Tsiteerin: "Mina isiklikult olin, olen ja jään ka edaspidi surmanuhtluse poolt. Tagasipöördumine selle karistuse juurde ei ole praegusel hetkel võimalik, kuid ma arvestan asjaoluga, et tulevikus võib ELis hakata valitsema soodsam keskkond.” Lech Kaczyñski, Poola Vabariigi president.
See ongi põhjus, miks siiani pole olnud Euroopa Ülemkogu resolutsiooni selle moratooriumi kohta. Poola president pooldab surmanuhtlust ja loodab, et Euroopa Liidus võib edaspidi tekkida soodsam keskkond selle taaskehtestamiseks. Sellepärast ma ütlen: see parlament on siin selleks, et tagada, et Euroopa jääb surmanuhtluse vastu. See on olulise tähtsusega punkt.
Senikaua, kui meil, Euroopa Parlamendi sotsiaaldemokraatidel, on mingit mõjuvõimu, me teeme seda. Tahaksin siiski esitada ühe küsimuse: härra Lobo Antunes, mitte teile isiklikult, vaid ülejäänud 26 riigi riigipeadele ja valitsusjuhtidele. Kui kaua kavatsevad ülejäänud 26 riigipead ja valitsusjuhti seda taluda ja vaikida tõsiasja puhul, et surmanuhtluse pooldaja, kes üsna avalikult seda ise tunnistab, saab Euroopa Ülemkogu selles küsimuses takistada? Ka sellele tahame me vastust.
Läbirääkimised Mercosuri riikidega piirkondadevahelise assotsiatsioonilepingu sõlmimise osas ja Brasiiliaga uue kahepoolse strateegilise partnerluse osas (arutelu)
Järgmine päevakorrapunkt on nõukogu ja komisjoni avaldused läbirääkimiste kohta Mercosuri riikidega piirkondadevahelise assotsiatsioonilepingu sõlmimise osas ja Brasiiliaga uue kahepoolse strateegilise partnerluse osas.
nõukogu eesistuja. - (PT) Me saame nii aru, et Euroopa Liidu ja Mercosuri riikide vaheline assotsiatsioonileping peab olema kõikehõlmav igas mõttes, see tähendab ühiskondlik-poliitiline ja koostöö ühendus, mille eesmärgiks on mitte ainult kaubanduse ja investeerimise edendamine, vaid ka Euroopa Liidu ja selle piirkondade vaheliste strateegiliste suhete otsustav tugevdamine. See leping loob suurima vabakaubanduspiirkonna kahe piirkondliku bloki vahel, kus on peaaegu 700 miljonit elanikku, tugevdab majanduslikku ja sotsiaalset integreerumist, hõlbustab investeerimist ning toob mõlemasse piirkonda märkimisväärse majandusliku kasvu.
On tõsi, et Doha arengukava läbirääkimiste tulemused mõjutasid läbirääkimiste protsessi. Me ei saa siiski vaadelda assotsiatsioonilepingut ainult majanduslikust küljest; tuleb rõhutada lepingu poliitilist mõõdet.
Kvalitatiivse hüppe tegemiseks, mida me kõik Euroopa Liidu ja Mercosuri vahelistes suhetes saavutada tahame, on põhiline võtta arvesse poliitiliste ja majanduslike tegurite vahelist tasakaalu. Me peame siiski tunnistama, et pärast seitsme aasta pikkusi läbirääkimisi oleme jõudnud ummikseisu. See ummikseis on esitatud pakkumiste lahknevuse või erinevuse tulemus.
Ühest küljest hõlmas Euroopa Liidu pakkumine kõik sektorid ning teisest küljest jättis Mercosuri pakkumine välja sektorid, mis on Euroopa Liidu jaoks väga olulised. Eestistujariik Portugal ootab, et Mercosuri ülesnäidatud poliitiline kohustus võtaks parandatud pakkumise kuju, nii et komisjon võiks taasalustada läbirääkimisi väljavaatega sõlmida kiiresti leping, mis on aus ja tasakaalustatud mõlema osapoole jaoks.
Strateegilist partnerlust Euroopa Liidu ja Brasiilia vahel, mis kehtestati Lissaboni tippkohtumisel 4. juulil, tuleb vaadelda mitte ainult Brasiiliaga suhete tugevdamise vahendina, vaid ka strateegiliste kahe piirkonna vaheliste suhete tugevdamise võimalusena Euroopa Liidu ja Ladina-Ameerika vahel, ning eriti ELi läbirääkimistel Mercosuriga.
Pärast tippkohtumist koos Brasiiliaga esitatud ühisavaldus viitab selgesõnaliselt kohustusele lõpule viia läbirääkimised ELi ja Mercosuri assotsiatsioonilepingu üle.
Pidades meeles Brasiilia kasvavat strateegilist tähendust rahvusvahelisel areenil, kujutab Portugali eesistumise ajal selle riigiga kehtestatud partnerlus endast uute suhete algust Euroopa Liidu ja Brasiilia vahel, sarnaselt nendele, mida näeme praegu Venemaa, India ja Hiina puhul. Partnerlus hakkab arenema tegevuskava alusel, mis hõlmab tugevnevat dialoogi ja koostööd vastastikust huvi pakkuvates valdkondades, mida on esitletud komisjoni teatises nõukogule ELi-Brasiilia strateegilise partnerluse kohta, mis loomulikult sisaldab ka Mercosuri tegevuskava.
komisjoni liige. - Proua juhataja, ma olen tänulik võimaluse eest seda väga olulist teemat arutada. Nagu õigustatult on märgitud, ulatub otsus sõlmida Brasiiliaga uus strateegiline partnerlus tagasi komisjoni esimese Brasiilia teatise juurde, kus me tegime ettepaneku, millises suunas meie suhted Brasiiliaga peaksid edasi liikuma, ning seda uut suhet kinnitas ja toetas esimene ELi ja Brasiilia tippkohtumine Lissabonis.
Miks on vaja tihedamaid suhteid Brasiiliaga? ELi ja Brasiilia strateegiline partnerlus on loomulik vastus geopoliitilisele tegelikkusele. Täna on Brasiiliast saamas rahvusvaheline tegutseja, kellel on suur sõnajõud sellistel olulistel ülemaailmsetel teemadel nagu kliimamuutused, vaesuse vastane võitlus, rahu, julgeolek ja mitmepoolsus. Brasiilia arvamust austatakse arengumaailmas, mida näitab tema G20 eesistujastaatus WTOs või lõuna-lõuna dialoogi aktiivne edendamine.
Brasiilia on sepistanud uue partnerluse kõigi võtmeriikidega: Hiina, Venemaa ja Ameerika Ühendriikidega. Lähemast partnerlusest Brasiiliaga on Euroopa Liidul palju saavutada just ülemaailmsete mureküsimustega edasiliikumiseks.
Strateegiline partnerlus annab asjakohase raamistiku, nagu nähtub kogemusest kõigi teiste BRICS rühma riikidega. Milline on selle partnerluse mõju Ladina-Ameerikale ja täpsemalt Mercosuri piirkonnale? Piirkondliku integreerumise edendamine on üks partnerluse nurgakive. See on komisjoni teatises selgelt väljendatud ja nii Brasiilia seda ka tajub. President Lula väljendas seda väga selgelt esimesel ELi ja Brasiilia tippkohtumisel juulis.
Lõuna-Ameerika lõunaosa olulisust Euroopa Liidu jaoks ei ole võimalik üle hinnata. Peale samade kultuuriliste ja poliitiliste väärtuste (demokraatia, inimõigused ja sotsiaalne õiglus), on nende kahe majanduslikult üksteist täiendava piirkonna vahel tohutu läbiuurimata majanduslik potentsiaal. EL on Mercosuri suurim kaubandus- ja investeerimispartner. Igal aastal ületab ookeani 50 miljardi euro väärtuses kaupu. Lisaks oli ELi investeeringute kogumaht Mercosuri riikidesse 2005. aastal ligikaudu 100 miljardit eurot.
Ja mis kõige olulisem - me siiralt usume majanduslikult ja poliitiliselt integreerunud Mercosuri potentsiaali. Hiljutine lähenemise struktuurifondi loomine ja Mercosuri parlamendi moodustamine on väga julgustavad märgid. EL on selle integreerumisprotsessi kindel toetaja mitte üksnes sõnades, vaid ka konkreetsete tegudega.
Euroopa Liit on ja jääb Mercosuri integreerumise peaaegu ainsaks rahastajaks. Viimase viie aasta jooksul on eraldatud 50 miljonit eurot ja sama summa on ette nähtud ka praeguses finantsperspektiivis (2007-2013), et aidata Mercosuri institutsioonide ehitamisel, kodanikuühiskonna tugevdamisel ja majandusliku integreerumise edasiarendamisel.
ELi ja Mercosuri assotsiatsioonilepingu sõlmimine oleks piirkonna integreerumisprotsessis kolossaalne samm edasi. Seepärast toetab EL kindlalt läbirääkimiste pidamist ja soovib läbirääkimisi jätkata kohe, kui Doha arenguvooru kohta on suurem selgus.
Strateegiline partnerlus Brasiiliaga on otsus Brasiilia ja Mercosuri kasuks. Suhete kaks tasandit - riiklik ja piirkondlik - täiendavad üksteist ja toetavad vastastikku. Partnerlus ei asenda mingil moel ELi ja Mercosuri kahepoolseid läbirääkimisi.
Me oleme Brasiiliaga täielikult ühel meelel, et Mercosur on ja jääb meie kahepoolsete majandus- ja kaubandussuhete ainukeseks platvormiks. Olen veendunud, et tehes koostööd Brasiiliaga, Mercosuri suurima liikmega, saame piirkondlikusse integreerumisprotsessi tuua tõelist lisandväärtust. Jagatud kogemus koos ELiga julgustab Brasiiliat rohkem toetama Mercosuri jõupingutusi ühisturu ja poliitilise liidu loomisel.
fraktsiooni PPE-DE nimel. - (ES) Härra juhataja, nõukogu eesistuja, volinik, daamid ja härrad, tahaksin kõigepealt tänada eesistujariiki Portugali ja volinikku nende vajalike ja asjakohaste märkuste eest, pidades silmas rahvusvahelise kaubanduse komisjoni esitatud selget küsimust.
Brasiilia, nagu me kõik teame, on suur ja imetlusväärne maa tohutu potentsiaaliga, mis on olulise tähtsusega küsimus tema poliitilises ja majanduslikus arengus. Meie vastastikused suhted on tugevad ning me saame ja peaksimegi neid veelgi tugevdama. Samuti teavad, tunnustavad ja austavad kõik Brasiilia erilisi sidemeid Portugaliga ning Portugali erilisi sidemeid Brasiiliaga.
(PT) Me mõistame hästi meie häid ja lugupeetud Portugali sõpru, nende huve ja nende muresid, sest me jagame neid.
(ES) Euroopa Liit, komisjon, nõukogu ja parlament on alati väljendanud toetust Mercosuri piirkondliku integreerumise kindlustamisele, pidades blokiga läbirääkimisi ning toetades piirkondlikku konsolideerimist nii palju kui võimalik.
Nagu siin juba öeldi, on Brasiilial selles kahtlemata võtmeroll. Kui komisjoni teatis ja kavandatud strateegilised suhted Brasiiliaga lähevad selles suunas, siis on veelgi parem. See võiks abiks olla Euroopa Parlamendile, kes väljendas end siin arutelul ja hääletamisel, mis toimus seoses raportiga ELi läbirääkimiste kohta Mercosuriga, mille puhul minul oli au olla raportöör ja mis võeti vastu aasta tagasi ning sellele ma viitangi.
Selle teatise tekitatud segaduse pärast on parlamendil tarvis kindel olla, et see punkt selgeks tehakse ja et meid jätkuvalt informeerituina hoitakse.
Me oleme ka teadlikud, et lootused Euroopa Liidu ja Mercosuri ambitsioonika lepingu sõlmimise kohta ei saa jätkuda igavesti ning kui Mercosur ise oma integreerumise alal edusamme ei tee ja Euroopa Liidu läbirääkimised Mercosuriga paigal tammuvad koos Doha lepinguga või sellest eraldi, siis tuleb nende kohta otsus langetada ning jälle kord võiks ülimalt tähtis asi olla tõhusus: kahepoolne leping Brasiiliaga.
Aga kui seda ei juhtu, härra juhataja, daamid ja härrad, on eesmärgiks jõuda kokkuleppele Mercosuriga. Ühesõnaga - "jah” Brasiiliale, aga ilma et see kahjustaks läbirääkimisi Mercosuriga tervikuna.
fraktsiooni PSE nimel. - (DE) Härra juhataja, volinik, härra nõukogu eesistuja, meie rahvusvahelise kaubanduse komisjonis nõudsime seda arutelu, sest oleme väga mures, nähes, et sõlmime aina rohkem ja rohkem igasuguseid lepinguid, mis mõjutavad meie tööd välissuhete sektoris ning mis muidugi alati on olnud ka välispoliitika osa. Meil on kahepoolsed vabakaubanduslepingud, piirkondlikud vabakaubanduslepingud, partnerluslepingud ja strateegilised lepingud ning me oleme mures, kuidas neid omavahel kokku sobitada, nii et meil oleks järjekindel Euroopa lähenemisviis vastamiseks globaliseerumise väljakutsetele välispoliitikas ja välismajandussektoris.
Volinik, te ütlesite väga õigesti, et Brasiilia on meie jaoks üks tähtis maa. Ma olen ka väga tänulik, et nõukogu eesistuja siin on, ning muidugi jagame me kõik seda arvamust. See pole mitte ainult tähtis maa; see on mitmes mõttes ka üks fantastiline maa. Küsimus on lihtsalt: kuidas saame me mõistlikult kombineerida seda strateegilist lepingut samal ajal sõlmitava piirkondliku lepinguga Mercosuriga, kes on hakanud palju muret tekitama? See ei ole lihtsalt õige, et meil läheb läbirääkimistega imeliselt hästi. Need on väga keerulised.
Paralleelselt sellega tahame me sõlmida mitmepoolset lepingut Doha voorus. See ei tundu sugugi tõenäoline, et suudaksime selle lepingu sõlmimisega tippsaavutusena hakkama saada, kui me sellega üldse hakkama saame. Nii et kuidas te tahate kõik selle omavahel korraga klappima panna? See on meie küsimus.
Järgmine päevakorrapunkt on komisjoni teatis, mis käsitleb rohelist raamatut linnatranspordi kohta.
komisjoni asepresident. - (FR) Härra juhataja, mõne aja eest ma esitlesin neid ettepanekuid linnatranspordi kohta volinike kolleegiumile ning mul on hea meel anda neist nüüd esmane tutvustus Euroopa Parlamendile.
ÜRO valmistub kliimamuutuste rahvusvaheliseks konverentsiks, mis toimub detsembris Balil. Eile oli New Yorgis riigipeade ja valitsusjuhtide ettevalmistav kohtumine, mille käigus Euroopa Liit avalikustas oma ülimalt ambitsioonika ettepaneku: vähendada aastaks 2050 kasvuhoonegaaside heidet poole võrra.
Linnatransport on üks valdkond, kus tuleb teha jõupingutusi. Linnade era- ja ühistransport inim- ja kaubaveo eesmärgil annab 40% süsinikdioksiidi ja 70% muust heitest, mis tuleb meie teedelt.
Roheline raamat, mida ma täna siin teie ees esitlen, on esialgsete intensiivsete konsultatsioonide tulemus, mis algasid jaanuaris ja kestsid juunini: konsulteeriti asutuste, linnade esindajate, sidusrühmade ja kodanikega. Mida me neist konsultatsioonidest saime, oli sidusrühmade suur soov lisada linnatranspordi küsimus Euroopa tegevuskavasse. Kohalikke asutusi ning Euroopa väikesi ja suuri linnu ei tohiks jätta oma probleemidega üksi.
Ma ei taha anda mingeid tsentraliseeritud lahendusi, mis kohalikus olukorras halvasti sobivad. Pigem on liidu rolliks koostöös kõigi pooltega kindlaks teha takistused linnatranspordile ning leida viise nende kõrvaldamiseks. Euroopa Liit peab tõstma teadlikkust sellest küsimusest ning vajaduse korral teed näitama.
Millistel tingimustel me peaksime linnatranspordi muutmisele mõtlema? Mina isiklikult arvan, et meil on viis põhieesmärki. Eelkõige, härra juhataja, daamid ja härrad, vaba liiklusvool linnades. Terves Euroopas viib linnakeskustes kasvav liiklus pidevate ummikuteni. Linnade liiklusummikute majanduslikud tagajärjed moodustavad oletuslikult 1% ELi sisemajanduse kogutoodangust. Kogemused näitavad, et ummikute vähendamiseks ei ole mingit üksiklahendust. Eraauto alternatiivid, näiteks ühistransport, jalgsikäimine või jalgrattasõit, tuleb muuta turvalisemaks ja ligitõmbavamaks. Autode ühiskasutus, küüdipakkumine ja tõhusama kaubaveosüsteemi kehtestamine võiksid aidata linnade liiklusvoolu vabamaks muuta.
Teiseks, muuta linnad rohelisemaks, parandades energiatõhusust ja kasutades alternatiivkütuseid. Keskustes liikluse keelamine, roheliste alade loomine ja linnaliiklusmaksud võiksid moodustada osa lahendusest, kuid ühistranspordi infrastruktuuri tuleb arendada ja parandada.
Linnad peaksid olema ka arukad. Euroopa linnade probleemiks on praegu pidevalt kasvav nõudlus kauba- ja reisijateveo transpordi järele. Arukad transpordisüsteemid, liikluskorraldussüsteemid ja satelliitnavigatsioon pakuvad väga palju võimalusi liikluse parandamiseks, tingimusel et neid kasutame. Kaubaveo ratsionaliseerimist linnades saaks parandada, kasutades satelliitnavigatsiooni teavet. Praegu kasutatakse GPSi, aga tulevikus Galileod.
Neljandaks, linnad peavad olema paremini juurdepääsetavad. Juurdepääsetavad eelkõige puuetega inimestele, piiratud liikumisvõimega inimestele, väikeste lastega peredele. Igaühel peab olema võimalik meie linnadesse pääseda. On eluliselt tähtis, et linnaplaneerimine on tõhus ja hoolega läbimõeldud. Muidugi vajavad ka äärelinnas elavad inimesed juurdepääsuvõimalusi, mis tähendab tulemuslikke ühendusi linna- ja äärelinnatranspordi vahel. Meil on tarvis edendada kvaliteetsest ühistransporti, isegi reisijate õiguste hartat.
Viiendaks ja viimaseks on meil tarvis turvalisemaid linnu. Peaksin rõhutama, et kaks kolmandikku liiklusõnnetustest toimuvad linnapiirkondades. Üks kolmandik surmadest - iga kolmas - toimuvad linnapiirkondades. Kui me tahame elusid päästa, siis peame võtma meetmed, et muuta inimeste käitumisviis, sõidukid ja infrastruktuur turvalisemaks. Meil on tarvis läbi mõelda vajadus edendada autojuhtimise ökoloogilist aspekti, kui me tulevikus autojuhte koolitame. Üldiselt on meil tarvis tagada, et Euroopa liikluseeskirjadest paremini kinni peetaks.
Härra juhataja, daamid ja härrad, see roheline raamat võimaldab meil käivitada kuni 15. märtsini 2008 kestvad laialdased konsultatsioonid valitsuste, ettevõtete ja kodanikega. Dokument sisaldab 25 selgelt esitatud lahtist küsimust.
Pärast arutelust osavõttu kavatsen ma 2008. aasta sügisel esitada tegevuskava, milles tehakse ettepanekuid konkreetsete meetmete kohta, esitatakse selge nägemus ülesannetest ja vastutusest ning võetakse arvesse subsidiaarsuse põhimõtet. Ma koostan ka meetmete ajakava.
Selles konsultatsiooniprotsessis peab muidugi peamist rolli mängima Euroopa Parlament ning teie transpordi- ja turismikomisjon. Arvan, et põhiliselt oleme me kõik selle laiaulatusliku linnaliikluse arutelu kaudu hästi teadlikud, et see tõepoolest hõlmab kodanike igapäevaelu ning et kui liidu kodakondsus midagi tähendab, siis peame liikuma turvalisema linnaliikluse suunas, mis on keskkonnastandarditega paremini kooskõlas.
Härra juhataja, daamid ja härrad, tänan teid juba ette kogu teie väärtusliku panuse eest. Palun nüüd teie kommentaare sellele tekstile. Esitlus oli küll üsna lühike, kuid usun, et piisavalt selgesõnaline. Peaksin selgitama, et dokument tehakse kättesaadavaks kõigile parlamendiliikmetele. Volinike kolleegium on selle just vastu võtnud sellisena, nagu see on. Ma olen võtnud kõik vajalikud meetmed tagamaks, et saaksite sellest teadlikuks nii pea kui võimalik.
Harva on läbirääkimised nii täpselt teemale vastanud, aga te tulete ju praegu otse arutelult. Aitäh, et te rohelise raamatu eksemplari nii kiiresti minuni toimetasite.
Te teate reeglit, daamid ja härrad: me kohaldame eelneva registreerimiseta sõnavõttude korda.
(DE) Härra juhataja, härra asepresident, daamid ja härrad, palju tänu minu fraktsiooni nimel! See on fantastiline idee - edendada liikuvust, võttes samal ajal meetmed õnnetuste ja keskkonna saastamise vältimiseks. Aga te rõhutasite, et tahate järgida subsidiaarsuse põhimõtet. Dokumenti lugedes võib näha, et teete väga praktilisi ettepanekuid, näiteks linnaliiklusmaksude ja muude küsimuste kohta. Kuidas te tahate tagada, et teie head ettepanekud ja arutelu, mida me kõik ootame ja mis kestab terve aasta, ei vii meid selleni, et hakkame linnadele ütlema, mida teha, vaid ainult soodustame heade tavade vastuvõtmist? Oleme kokku leppinud, et peame linnade heaks midagi tegema ja head tavad kehtestama. Oleme õnnetuste statistikaga tuttavad. Paljudes linnades on kõrge õnnetusjuhtumite tase, teistes aga mitte. Oleneb sellest, kuidas kohapeal on asju aetud.
Kuidas te siis tahate kollektiivsete mõtete arendamisega toime tulla, ilma et linnadel ja piirkondadel tekiks tunne, et Euroopa neid üleolevalt kohtleb?
(NL) Härra juhataja, volinik, me teame, et oleme alles kogu protsessi alguses, ning sellepärast loodan ma kuulda sidusrühmade vastuseid ning konkreetsetest meetmetest, mida te järgmiseks aastaks kavandate. Tunnen siiski, et on ülimalt oluline, et võtaksite selle poliitilisse tegevuskavasse, et näidata, et see on komisjonile ja tervele Euroopa Liidule prioriteediks nii säästva liikluse saavutamisel kui ka kliimakontrolli käsitlevate lepingute sõlmimisel. Ma arvan, et üks tähtsamaid asju on kehtestada vahend, mille kaudu paljudes linnades juba olemasolevaid häid tavasid saab niisugusel moel vahetada, et võiksime nendest midagi õppida. Iga linn on erinev ja iga probleem on erinev, siiski ma usun, et kõik kokku viib tõhusa mehhanismi kehtestamiseni, ning tahaksin teada, mida teie selle kohta arvate. Kuidas me saame vahetada kõiki häid ideid, mis moodustavad linnade ühenduse aluse, nii et saaksime neist õppida?
(FR) Härra juhataja, mul on eriti hea meel, volinik, nende viie eesmärgi üle, mis te just määratlesite, kuigi nagu te seejärel ütlesite, tulevad ka konkreetsed meetmed pärast märtsis lõppevaid konsultatsioone.
Kui lubate, volinik, tahaksin korrata, mida meie fraktsioonidevahelise linna eluasemetega tegeleva töörühma liikmed on rõhutanud: nimelt vajadust võtta vastu integreeritud lähenemisviis mitte ainult linnade, vaid nagu te enne ütlesite, ka eeslinnade puhul.
Osana integreeritud lähenemisviisist, pidades meeles, et Euroopa Liit investeerib piirkondlikesse fondidesse - Euroopa Regionaalarengu Fond, Euroopa Sotsiaalfond ja Maaelu Arengu Euroopa Põllumajandusfond, viimane hõlmab nii maa- kui ka eeslinnapiirkondi - näib meile, et teie ja teised volinikud peate neid erinevaid aspekte arvesse võtma, nii et linnad ja kohalikud omavalitsused integreeritud lähenemisviisi tõepoolest rakendaksid. Sellepärast kutsun ma täna taas üles selle linnatranspordi küsimuse puhul arvesse võtma integreeritud lähenemisviisi.
komisjoni asepresident. - (FR) Härra Jarzembowski, need on ettepanekud. Need ei ole lõplikud. Iga küsimuste bloki järel on lahter, milles oleme küsinud, milline võiks olla Euroopa Liidu osa. Sellepärast ei hakka ma ennustama, millised võiksid olla arutelu tulemused. Küsimus on lahtine ja tuleb tegelikult näidata, et tõeline Euroopa lisandväärtus on olemas. Me ei kavatse hakata Euroopa linnade üle mingit kontrolli teostama.
Härra El Khadraoui, arvan, et tabasite naelapea pihta: me tahame teha sellest poliitilise prioriteedi. Arvan, et tegite selles küsimuses kuuldavaks mu oma mõtted. Mulle meeldiks, kui valitud ametnikud üksteist toetades ja heade tavade kaudu ja parimaid kogemusi jagades veenaksid kuidagi oma kaasmaalasi osalema neis julgemates ja keskkonnasõbralikumates linnapoliitikates.
Härra Beaupuy võttis teie öeldu kokku, rõhutades, et meil saab tõeliselt edu olla ainult integreeritud lähenemisviisiga, mis tegelikult tähendab, et ka linnaplaneerijad peavad kavandama linnu teataval viisil, võttes arvesse tuleviku liiklusnõudeid ning eriti eeslinnade planeerimist: see ei tohiks käia juhuslikult. Tahaksin eriti tänada härra Beaupuyd ja kogu linnaliikluse töörühma ning olen kindel, et nad andsid väärtusliku panuse.
(PL) Härra juhataja, tahaksin kõigepealt väljendada oma tänu huvi eest linnaliikluse küsimuse vastu. See on äärmiselt tõsine ja keerukas teema, eriti kui EL tunneb muret linnapoliitika pärast.
Linnade teema ülesvõtmine Euroopa Komisjoni tasemel näitab juba ise, et meil on siin tegemist subsidiaarsuse põhimõtte ebatavaliselt huvitava tõlgendusega. Ma toetan väga komisjoni tegevust selles valdkonnas. Toetades komisjoni tegevust selles valdkonnas, tahaksin ma küsida volinikult, kuigi see küsimus on arvatavasti pisut enneaegne, aga ikkagi, kuidas me peame mõistma asjade korraldust, kas komisjon rakendab selles küsimuses partnerluse põhimõtet, teisisõnu, millised on partnerluse võimalikud vahendid? Kas me räägime kogemuste vahetamisest? Kas me räägime partnerist, kes samuti mõnes mõttes teeb rohkem kui vaid ettepaneku, vaid tegelikult nõuab midagi?
Kas komisjon nõustub, et UEFA kohalikku koolitust saanud mängijate algatus suurendab sportlaste solidaarsust ja kaitseb Euroopa jalgpalli? Milliseid samme kavatseb komisjon õigusaktide ettepanekute koostamisel ja kehtiva ELi õiguse tõlgendamisel astuda spordi eripära kaitsmiseks?
komisjoni liige. - Proua juhataja, mul on hea meel anda oma panus, vastates küsimusele spordi eripära kohta. Oleks väga ajamahukas seda veelgi põhjalikumalt arutada - mitte praegu, kuid hiljem - sest komisjon võttis käesoleva aasta 11. juulil vastu valge raamatu spordi kohta. See oli väga oluline panus, milles rõhutati, kui oluline on edendada noorte andekate sportlaste treenimist korralikes tingimustes, mis on ülioluline spordi jätkusuutlikuks arenguks kõigil tasanditel. Tegemist on institutsionaalse ja väga poliitilise panusega sporti ja spordialasesse koostöösse.
Ma tsiteerin: "Eeskirju, mis nõuavad, et võistkondades oleks teatud arv kohalikku koolitust saanud mängijaid, võib tõlgendada vaba liikumist käsitlevate asutamislepingu sätete kohastena, kui need ei põhjusta otsest diskrimineerimist kodakondsuse alusel ning kui neist tulenevat kaudse diskrimineerimise mõju võib põhjendada asjaoluga, et see on proportsionaalne taotletava seaduspärase eesmärgiga, nagu näiteks andekate noorte mängijate koolituse ja arengu toetamise ja kaitsega”. Ma usun, et siin on väga hästi seletatud, kuidas seda teemat mõista.
Komisjon tegeleb praegu UEFA kohalikku koolitust saanud mängijate meetmete ühenduse õigusele vastavuse hindamisega, pidades silmas õige tasakaalu saavutamist ühelt poolt ühenduse õiguse ja spordiorganisatsioonide iseseisvuse ja teiselt poolt Euroopa jalgpalli huvide täitmise vajaduse vahel.
Seda tehakse, pidades silmas Amsterdami lepingule lisatud nn Nice'i deklaratsiooni, mis võetu vastu 2000. aastal Euroopa Ülemkogul, ja valget raamatut spordi kohta, milles on Pierre de Coubertini nimelise tegevuskava meetmes nr 9 konkreetselt märgitud, et analüüsida tuleb "eeskirju, mis nõuavad, et võistkondades oleks teatud arv kohalikku koolitust saanud mängijaid”. Selline ülevaatlik võrdlev teave jalgpallikoolide kohta liikmesriikides ja kohalikku koolitust saanud mängijate kohta ei ole praegu kättesaadav.
2006. aastal käivitas komisjon uuringu spordikoolide kohta liikmesriikides, uurides ka kohalikku koolitust saanud mängijate teemat. Selle uuringu tulemused peaksid andma analüüsile väärtuslikku materjali.
Vastuseks küsimuse teisele poolele - sest see koosneb kahest lausest spordi eripära koha - valge raamatu 4. peatükis on seletatud spordi eripära olemasolevate ELi pädevuste raames. Nagu on näha lisatud komisjoni talituste töödokumendis, Euroopa Kohtu ja komisjoni otsustes, on spordi eripära tunnustatud ja arvesse võetud. Komisjon jagab seisukohta, et teatud Euroopa spordi väärtusi ja traditsioone tuleb edendada, ning on ka tulevikus seda meelt, et selle sektori eripära tuleb tunnustada, austades samas ELi õigust. Komisjon kontrollib ELi õiguse, eriti konkurentsi- ja siseturu eeskirjade, rakendamist üksikjuhtumi põhiselt. See on kooskõlas kehtivate asutamislepingu sätetega.
Kõigi sidusrühmade õigusliku selguse huvides ja selleks, et aidata kaasa Euroopa spordi paremale juhtimisele, on see eripära küsimus põhjalikult lahti seletatud eespool nimetatud komisjoni talituste töödokumendis ja selle kahes lisas. Selles käsitletakse spordi ja ELi konkurentsieeskirjade ning spordi ja siseturu vabaduste suhet ning antakse esimest korda hinnang Euroopa Kohtu praktikale ja komisjoni otsustele spordi valdkonnas.
Ma tahan rõhutada, et spordi eripära on sätestatud ELi poliitilises dokumendis põhjalikumalt kui kunagi varem. See on üks olulisemaid panuseid, mitte üksnes sellele teemale, vaid üldiselt spordi edendamisele Euroopa Liidus.
UEFA reegel, et klubides peab olema teatud osa kohaliku koolitusega oma mängijaid, on mõeldud selleks, et klubid ei loodaks üksnes oma finantsilisele tugevusele mängijaõiguste turul, vaid investeeriksid kohapeal treeninguteks oma kohalikes kogukondades. See kava on ülioluline. Samas ei ole komisjon seda valges raamatus käsitlenud ega öelnud, et see kava asutamislepingu alusel vastuvõetav oleks, samas teie, volinik, ütlete nüüd, et võib olla küll... - ja te ikka veel uurite. Kas ma võin komisjonilt küsida, miks see nii kaua aega võtab? Millal on komisjon valmis selle oodatud kava kinnitama?
komisjoni liige. - Ma tahaksin anda parema vastuse, kuid juba praegu on tegemist teatud edasiminekuga, kui me tuletame meelde meie arutelusid aasta tagasi või vähemalt parlamendi seisukohast vaadatuna. Ma arvan, et vastus, mis oli tsitaat teatisest, mis on osa sellest poliitilisest dokumendist, näitab, et me tahame spordi eripära toetada, eriti jalgpallis, eriti noorte kaitsmise ja edendamise ning noorte treenimise ja nendesse investeerimise tähenduses.
Uuring ei ole valmis, sest meil ei ole kõiki andmeid, mida me sooviksime. Ma loodan, et me saame puuduolevad arvud sellest praegu töös olevast täiendavast küsimustikust. On väga oluline, et partnerid liikmesriikide ühingutest, föderatsioonidest, klubidest ja liigadest meiega koostööd teevad. Loodetavasti saame me lähitulevikus - ma tahaksin loota, et järgmise aasta alguses - anda kindla vastuse. Kahe nädala pärast kohtume me Brüsselis spordimaailma kõigi sidusrühmadega, et arutada valge raamatu sisu ja rakendamist. Ma usun, et see on olulise tähtsusega konkreetsete tegevuste jaoks ja sportlike väärtuste edendamiseks.
Komisjoni nimel saan ma teile öelda, et me jätkame nende teemadega tegelemist. Muidugi tuleb nõuetekohaselt tegelda kõigi tundlike teemadega. Enne otsustamist - ja mitte üksnes selles küllaltki spetsiifilises valdkonnas - tuleb teostada põhjalik analüüs ja alles siis langetada tegelikud otsused.
(DE) Volinik, soovimata solvata komisjoni või Euroopa Kohut, on mul tunne, et ühtki meie kohtunikest ega volinikest ega komisjoni naisliikmetest ei ole eriti tihti nähtud jalgpalliväljakul. Kui nad seal tihedamini käiksid, siis märkaksid, et oleme parajasti Euroopa karikavõistluste hooaja alguses ning meil on üksteise vastu mängivaid meeskondi, milles tihtipeale kõigest üks liige on kohaliku rahvusmeeskonna liige. Seetõttu oleme olnud tunnistajaiks, et uue põlvkonna üleskasvatamine on täielikult hooletusse jäetud, ning omistame kõigele sellele eranditult majandusliku mõõtme.
Jalgpall on midagi enamat kui siseturg ning jalgpall ei ole lihtsalt konkurents õiguslikus mõttes. Jalgpall on sportlik konkurents rahvuslike, piirkondlike ja kohalike võistkondade vahel. Midagi peab siin juhtuma ja kiiresti. Kas komisjon lubab, et pärast läbiviidud uuringuid midagi tõepoolest juhtub?
komisjoni liige. - Olen veendunud, et midagi tõesti tehakse. Mina kasutan jalgpalli suurepärase näitena, sest teatud mõttes on Euroopa jalgpallis maailma parim. Ma usun, et me saame olla parimad mitmes teiseski valdkonnas, näiteks hariduses, mida tavaliselt Euroopa parima küljena ei nähta. Mida Euroopa vajab, ei ole mitte üksnes viidata oma edule või jalgpalli ja spordi olulisusele nende saavutuste tõttu minevikus ja praegu, vaid ka tulevikus. Tasakaalustatud lähenemisviis sporditegevusele on üks lahendusi, mis tähendab, et küsimus ei ole kõigepealt rahas, vaid reeglites ja väärtustes, mis maailma juhivad, ning rahas, millega toetada investeerimist tervisesse.
Ma olen kursis tasakaalu puudumise, probleemide ja kahtlustega võistluste usaldusväärsuse ja korruptsiooni kohta ning sellega, et raha otsustab liiga palju, kes on tegelikult tugev partner või tugev konkurent.
Alates 1999. aasta Helsingi aruandest - teie mäletate ehk isegi paremini - ja siis Nice'i deklaratsioonist, on minu meelest uut hoogu juurde saadud. Komisjon ei ole enne kunagi poliitilist dokumenti vormistanud. Kui me ette astume, mitte üksnes paberil, ja pakume välja tegevusi - näiteks Pierre de Coubertini tegevuskava nime all on 53 meedet -, siis võime päris palju ära teha. Kui me täideviimises usaldusväärsed oleme, siis ma arvan, et me saame aluslepingusse lisada ka esimese artikli spordi kohta. Praegu ei ole meil õiguslikku alust ja seepärast ei ole võimalik osasid tegevusi määratleda ja probleeme tuleb lahendada igal üksikjuhul eraldi.
Sellest vastusest hargneb palju muid teemasid, nii et suurem usaldusväärsus tähendab koostööd ELi institutsioonide, liikmesriikide seadusandjate, aga ka spordi valdkonna juhtorganite vahel. Nemad määravad reeglid, nemad juhivad ja nad peavad olema ka usaldusväärsed üksikute spordialade või mängude või võistluste juhtimisel.
Ma ütleksin, et spordifoorum, mille me Portugali eesistumise ajal korraldame, võib olla üks lahendus püsiva või korrapärase läbipaistva ja usaldusväärse dialoogi pidamiseks mis tahes probleemide ja võimalike lahenduste üle nii väikeses mastaabis, Euroopa mastaabis kui laiemas rahvusvahelises koostöös.
Proua juhataja, volinik, oma kirjas palub UEFA president Michel Platini 27 ELi liikmesriigi juhtidel sekkuda ning tegelda jalgpalliklubide kasvava jõukusega, kes kulutavad veel rohkem mängijate ja muu ostmiseks, muutes jalgpalli sellega pigem äriks, mitte väärtusi omavaks spordiks.
Oma avaldustes enne seda kirja palus UEFA president siiski poliitikutel jalgpalli mitte sekkuda. Ta ütles, et EL ja Euroopa Parlament peaksid piirduma oma poliitilise rolliga ja spordist eemale hoidma.
Kas olete nõus, et UEFA presidendil on niisugused vaated, ja millise määrani? Kas valge raamat spordi kohta on hea võimalus nende lahendamata probleemide selgitamiseks?
komisjoni liige. - Tänan teid muretsemast ja UEFA presidendi Michel Platini kaudse sõnumi eest; me oleme korduvalt kohtunud ja mul on isegi kohalikku koolitust saanud mängijate ettepaneku kirjeldus.
Järgmine päevakorrapunkt on tööstuse, teadusuuringute ja energeetikakomisjoni nimel Reino Paasilinna raport ettepaneku kohta võtta vastu Euroopa Parlamendi ja nõukogu määrus, millega asutatakse Euroopa Tehnoloogiainstituut - C6-0355/2006 -.
komisjoni liige. - Härra juhataja, mul on hea meel täna siin olla, et teha mitte üksnes teie heakskiidul, vaid ka teie kohalolul väga oluline samm ning esitada ettepanek luua Euroopa Tehnoloogiainstituut (EIT).
Nagu te kõik teate, on ühiste jõupingutuste tulemusel viimase kuu aja jooksul selle olulise ettepanekuga suuri edusamme tehtud. Eriti tahaksin ma tänada härra Paasilinnat, selle teema raportööri, tööstuse, teadusuuringute ja energeetikakomisjoni juhatajat proua Nieblerit, proua Hennicot-Schoepgesit kultuuri- ja hariduskomisjonist ning ka härra Böget eelarvekomisjonist nende vaibumatute jõupingutuste ja väärtusliku panuse eest. Ilma nendeta ei oleks me kunagi saavutanud oma praegust staatust ega võimalikku tulemust.
Tööstuskomisjonis vastu võetud raport ja nõukogus vastu võetud üldise lähenemisviisi tekst on selgelt samm samas suunas. Ma arvan, et see on väga oluline. See teeb kompromissteksti suunas liikumise kahtlemata lihtsamaks. EIT loob keskkonna, kus äripartnerid, teised teadlased ja akadeemilised ringkonnad, kes on väljapaistvad oma asjaomastes valdkondades, võivad koos töötada ja oma innovatsioonipotentsiaali kannustada.
Me oleme kokku leppinud, et EIT areneb tasapisi. Algfaasis luuakse kaks kuni kolm teadmis- ja innovatsiooniparki. Pärast EIT ja teadmus-innovatsiooniparkide hindamist luuakse teise etapina veel teadmis- ja innovatsiooniparke. Parlament ja nõukogu annavad strateegilise innovatsiooni kavade kaudu pikaajalisi strateegilisi tegevusi ja poliitika suuniseid.
Parlamendi raport sisaldab kasulikke muudatusi, mis ettepanekut selgelt rikastavad, ja ma tänan nende esitamise eest. Näiteks tervitan ettepanekut teavitada Euroopa Parlamenti ja nõukogu juhatuse liikmete valimise protsessist, et tagada selle läbipaistvus. On esitatud ka ettepanek muuta EITi nimi "Euroopa Innovatsiooni ja Tehnoloogia Instituudiks”, kuid jätta alles hästi sissetöötatud kaubamärk EIT.
Ma tervitan ka neid muudatusettepanekuid, mille eesmärk on muuta EITi finantsjuhtimine ladusamaks, selgitades, et sellele asutamise suhtes kohaldatakse institutsioonidevahelise lepingu punktis 47 sätestatud korda.
Komisjon võib toetada ka väga paljusid teie muudatusettepanekuid, nii ettepanekute kui mõtete vormis, kus sõnastust on vaja veel kohandada. Meil on siiski kahtlused mõne teie tööstuskomisjoni soovitatud muudatusettepaneku kohta. Ma juhin tähelepanu neljale peamisele teemale.
Esiteks, hariduse aspekt. Me peame olema ettevaatlikud, et vältida EITi haridusmõõtme kahanemist, mis on ettepaneku nurgakivi ja üks innovatiivsemaid tunnuseid. Me jagame parlamendi seisukohta, et kaasa aitab teadlaste liikuvus ja üliõpilaste liikuvus ning seepärast tuleb seda rõhutada. Kuid ma olen veendunud, et kraadide ja diplomite sõnastus peab jääma muutmata.
Teiseks, EITi esitlemine pilootetapis. Ma arvan, et me kõik nõustume, et EIT peaks arenema järk-järgult ja seda tuleks pidevalt hinnata. Ei tohiks siiski olla mingit kahtlust, milline on selle algatuse puhul Euroopa Liidu pikaajaline visioon ja kohustus. Igasugune ebaselgus - eriti alguses - seab ohtu kogu projekti elujõulisuse.
Kolmandaks, kolmandate riikide osalemine - me oleme täiesti nõus põhimõttega, et kolmandate riikide osalemist EITis tuleb soodustada, see on üks väga olulisi tingimusi. Samas tuleb siiski eelistada ELi liikmesriike. EIT on ja peab jääma Euroopa algatuseks.
Neljandaks, EITi ning teadmiste ja innovatsiooniparkide osalemine ühenduse programmides peab olema selgepiiriline. EIT ise ei püüa ühenduse programmides osaleda, samuti ei rahastata ühenduse programmidest selle halduskulusid. Teadmiste ja innovatsiooniparkidel on aga õigus vahendeid taotleda, kuid mingil juhul ei ole tal eesõigust (eeliskohtlemist). Selguse huvides oleks hea, kui institutsioonid lepiksid selle kohta kokku poliitilise deklaratsiooni, mis lisatakse ettepanekule.
Põhiline lahtine küsimus on nüüd EITi rahastamine. Te teate, et komisjon võttis eelmisel nädalal vastu ettepaneku mitmeaastase finantsraamistiku läbivaatamise kohta, et võtta arvesse nii Galileo kui EITi vajadusi. Ma loodan, et see on kindel alus aruteluks ja eelarvepädevate institutsioonide kokkuleppeks enne selle aasta lõppu. Selline oli Euroopa Ülemkogu soov juunis.
raportöör. - (FI) Härra juhataja, Euroopa Tehnoloogiainstituut on olnud ettevalmistamisel üle aasta ning aega on kulunud, sest komisjoni esialgne ettepanek vajas märkimisväärset parandamist. Parlamendi komisjonid tööstuse, teadusuuringute ja energeetikakomisjoniga eesotsas on ettepaneku uuesti läbi töötanud, et sellele uus välimus anda. Parlamendile ja nõukogule on antud võimalus selles küsimuses rohkem öelda, ilma et EITi autonoomia ohtu satuks. EITi juhatuse valimine meenutab väga Euroopa teadusnõukogu valimisi ja seda, kuidas teadusmaailm selle menetluse üle vaidles. Tehti mõningaid katseid tugevdada võimalusi, et väikesed ja keskmise suurusega ettevõtted võiksid osaleda. Just siin on mõju tööhõivele kõige suurem ning just siin me leiame, et paindlikkus kiirendab innovatsiooni rakendamist.
Euroopa innovatsiooni ja tehnoloogia instituut keskendub, nagu nimigi ütleb, innovatsioonile. "Teadmiste kolmnurga” kaks muud tegurit, haridus ja uurimistöö, jäävad alles, kuid innovatsioon on selgelt selle kolmiku tähtsaim osa ja selle prioriteet. Innovatsioonile tuleb osutada erilist tähelepanu, kuna just innovatsioon on Euroopa Achilleuse kand.
On uskumatu, et ameeriklased esitavad kolmandiku võrra rohkem patenditaotlusi Euroopa Patendiametisse, meie oma patendiametisse, kui me ise. Oleks hea võtta see lähtepunktiks. Skeptikud võivad küsida, kas liit on edaspidi innovatsioonita või kasvava innovatsioonita konkurentsivõimeline. Noh, me räägime leiutistest ja protsessidest, mida saab ettevõtlusmaailmas laialdaselt kasutusele võtta. Kas neid poleks tarvis rohkem? Meil oleks parem kiiremini edasi liikuda, sest Ühendriigid tormavad ees ja Hiina astub kandadele. Ka Lissaboni strateegia nõuab kiiremat tempot. Miks meil pole usku isegi omaenda strateegilistesse otsustesse?
Uurimis- ja arendustegevus moodustab veel väiksema osa liidu rahvamajanduse kogutoodangust kui muudes maailma majandusjõududes. Me kulutame selleks alla 2%, samas kui Ühendriigid kulutavad peaaegu 3%, Jaapan üle 3% ning Rootsi ja Soome peaaegu 4%.
Meie kõrgetasemeline haridus, koolitus ja uurimistöö toodab siiski liiga vähe kaubanduslikke rakendusi, või vähemalt ei teostata neid Euroopas, vaid hoopis Ühendriikides - seal eriti. Probleemil on nähtavasti palju aspekte ning see seondub osalt ülikoolide ja kolledžite sooviga teha koostööd ettevõtlusringkondadega, samuti asjaoluga, et meie patendisüsteem on ikka kohmakas küll, ja nõnda edasi.
EIT muidugi ei kõrvalda neid probleeme, kuid võib neile teataval määral leevendust tuua. Ajude äravool on miski, mida peaks tõsiselt võtma. Miks nii? Sellepärast, et me üritame saada maailma juhtivaks teadmuspõhiseks majanduseks ja ajud voolavad minema!
EIT pakub erasektorile uutmoodi kontakte haridus- ja teaduskogukonnaga. See aitab luua võimalusi uurimistöö tulemuste ärieesmärgil kasutamiseks ja tugevdada koostööd mõlemas suunas. Instituudist ei saa superülikooli, mis röövib tippülikoolidelt nende parimad uurijad ja õpetlased. Parlamendi muudatused tagavad seda. EIT suudab parimatele ülikoolidele ja kolledžitele pakkuda uusi pikaajalisi võimalusi teha tihedat koostööd innovatsiooninäljaste äriühingutega. See võib aidata parimatel ülikoolidel ligi meelitada maailma parimaid ja võimekamaid üliõpilasi, õpetlasi ja uurijaid, nii et nad saaksid käsikäes tippettevõtetega arendada ja kasutada teadusuuringuid ja innovatsiooni ning nende korraldamisega seotud protsesse ja meetodeid.
Ei saa eitada, et ettepanek sisaldab valdkondi, mis kattuvad praeguste instrumentidega. Seitsmendasse raamprogrammi kuuluvad tehnoloogiaplatvormid ja laiaulatuslikumad JTId, kui need toimima saadakse, toetuvad üldiselt samadele põhimõtetele, kui on kavandatud EITi puhul. Samalaadne on ka konkurentsi ja innovatsiooni raamprogramm.
Kattuvust võib ju pisut ollagi, kuid Euroopas ei näe liiga palju innovatsiooni, vaid liiga vähe, nii et siin on ruumi uuele konkureerivale ettevõtlusele. Küsimus on selles, kuidas EIT sobib praegusesse pilti. Usun, et selle saab sobitada Euroopa teadusuuringute maastikule nõnda, et keskkond ei kannata. Oleme lisanud projektile vaheetapi hinnangute andmise ja suurendanud parlamendi võimkonda.
Nädal tagasi tegi komisjon teatavaks ettepaneku võtta raha ära administreerivalt bürokraatialt ja põllumajanduse, siis viinamarja- ja kartulikasvatuse toetamiselt ning anda see innovatsioonile. Kas ei peakski nõnda tegema? Väga huvitav mõte. EITi saatuse suhtes on nüüd otsustav liikmesriikide innukus seda finantseerima hakata, liikmesriikide, kes piisavalt ei investeeri.
Kas me kõik seisame Lissaboni eesmärkide taga? See võiks olla proovikiviks. EIT võib toota palju lisaväärtust Lissaboni eesmärkide saavutamiseks, aga ainult siis, kui ei kannibaliseeri Lissaboni programme. Liit vajab innovatsiooni, daamid ja härrad. Inimesed vajavad seda; meie tulevik vajab seda. Miks ei peaks me hädavajalikkust toetama?
eelarvekomisjoni arvamuse koostaja. - (CS) Härra juhataja, daamid ja härrad, komisjon esitab oma ettepaneku asutada Euroopa Tehnoloogiainstituut kui projekti, mis loob olulise Euroopa institutsiooni, mis liidab tervikuks uurimistöö, hariduse ja innovatsiooni ning aitab muuta innovatiivsed avastused ärivõimalusteks.
Selle tulemusena uuris eelarvekomisjon eelarveprojekti väga hoolikalt. Kahjuks selgus, et kombineeritud eelarveprojekt sisaldab arvukaid probleeme ja on väga ambitsioonikas. Peamine probleem on see, et rahastamine ei ole otseselt võetud 2007.-2013. mitmeaastasesse finantsraamistikku: kõnealune summa on 308 miljonit eurot. On kahtlusi edasise 1,5 miljardi euro suhtes, võttes arvesse ettepanekut finantseerida instituuti muudest programmidest, eelkõige struktuurifondidest ja teadusuuringute seitsmendast raamprogrammist.
Kuigi pärast eelarvekomisjoni arvamuse vastuvõtmist on toimunud rida arutelusid nii komisjoni kui ka nõukoguga, ei ole instituudi finantseerimise küsimust veel rahuldavalt lahendatud. Nagu juba öeldud, saab lisarahastamist siiski teoks teha ainult osana finantsraamistikust.
Muidugi me ei tea, kui tulemuslik ja edukas võib EIT olla, kui seda ei ole veel asutatud. Ta peab siiski tõestama oma elujõulisust, meelitades raha välja ka erasektorist, nagu komisjon juba ettepaneku tegi. Seda saab saavutada vaid siis, kui projektid on päevakajalised ja kõrgekvaliteedilised ning kui tulemused on edukad. Ma loodan, et instituut saavutab nende taotluste osas edu.
Järgmine päevakorrapunkt on väliskomisjoni nimel Jacek Saryusz-Wolski koostatud raport Euroopa ühise energiaalase välispoliitika suunas liikumise kohta.
raportöör. - Proua juhataja, ma esitan teile omaalgatusliku raporti, mida toetas ka rõhuv enamik väliskomisjonis. Meie raportis toetatakse ELi ühist energiaalast välispoliitikat, et seista vastu energiajulgeoleku väljakutsetele. See annaks subsidiaarsuse põhimõttel vajaliku ja sisulise lisaväärtuse riiklikul tasandil tehtud jõupingutustele ning võimaldaks Euroopal paremini kaitsta oma energiahuvisid.
Milline see poliitika peaks olema? See peaks tuginema neljale põhimõttele: mitmekesistamine, üksmeel ELi huvide kaitsmisel ja ühel häälel rääkiv EL, solidaarsus kriisiolukordades ning suurem koostöö partneritega.
Meil tuleb töötada välja ennetav laiahaardeline energiadiplomaatia, mis on suunatud koostöö tugevdamisele kõigi peamiste tootja-, transiidi- ja tarbijariikidega, ning luua vastastikkuse põhimõttel toimiv energiaturg.
Raportis tervitatakse eelmisel nädalal komisjonis vastu võetud kolmanda energiapaketi selleteemalisi ettepanekuid, mis on kooskõlas käesoleva raportiga. EL peab olema aktiivne, pühendunud ja üksmeelne. Energiajulgeoleku geopoliitilist mõõdet ei ole siiani käsitletud ja on viimane aeg seda teha. Loodetavasti annab uus reformileping ELi energiajulgeolekule õigusliku aluse, andes ELi pädevatele asutustele võimaluse rääkida kolmandate riikidega energiajulgeoleku raamistiku kaudu. Raportis soovitatakse lisada tootja- ja transiidiriikidega sõlmitavatesse lepingutesse nn energiajulgeoleku punkt, milles on sätestatud tegevusjuhend ja eraldi esitatud meetmed tarnete katkemise korral.
Praegune ELi liikmesriikide poolt eelistatud energia unilateraalsus tuleks asendada ühise energiasolidaarsuse poliitikaga, mis põhineks mitmepoolsel lähenemisviisil. Seniks aga tuleb luua liikmesriikide vahelise konsulteerimise vorm strateegiliste otsuste jaoks, mis võivad mõjutada ELi või mõnd liikmesriiki.
Uus ühine energiaalane välispoliitika peab olema kooskõlas kõigi ELi poliitikatega, millel on välisaspekt (näit siseturg, konkurents, transport, kaubandus, keskkond, tarbijakaitse, eelarve ja muud). Uut ühist poliitikat ei ole võimalik luua üleöö. Seepärast soovitame läheneda järkjärguliselt ning selle uue poliitika tõhusaks rakendamiseks peaks kaasama asjakohased vahendid.
Meie soovitus on luua pärast uue aluslepingu loodetavat jõustumist uus ametikoht - energiaalase välispoliitika kõrge ametnik. See büroo koordineeriks ELi kõigi eespool nimetatud sektorite poliitikaid, eelkõige siiski energiajulgeoleku välistegevusega seotud aspekte, ning töötaks ühise välis- ja julgeolekupoliitika kõrge esindaja alluvuses, kellest saab tulevikus ka Euroopa Komisjoni asepresident. See tugevdaks sünergiat ELis.
Seepärast on selline uudne institutsioon uue lähenemisviisi oluline orientiir. Samuti on meil ettepanek tegevuskava laiendada ja märkida sellesse lühiajalised, keskpikad ja pikaajalised eesmärgid koos konkreetsete rakendamistähtaegadega, loomulikult Euroopa Parlamendi järelevalve all.
Edu saavutamiseks tuleb meil käivitada ELi sisemine liikumapanev jõud ja tagada vajalik avalikkuse toetus. Kodanikke huvitab kindel ja taskukohane energia. See on meie "Tulemusliku Euroopa” lähenemisviisi üks eesmärke ja peaks olema ka projekti keskne eesmärk.
Tavapärastele ähvardustele Euroopa energiajulgeoleku tagamise kohta tuleb anda tavapärane vastus. Kuid me võime saavutada ka rohkem - uus ühine poliitika võib vallandada suurema Euroopa integratsiooni, andes sellega uue hoo ja uue jõu ELile kui üleilmsele toimijale. Euroopa Parlamendi ambitsiooniks peaks olema nõudlik ja julge lähenemisviis.
Tänane Euroopa Liit sai kaua aega tagasi alguse energiast. Siis oli see süsi, mis meie ülesehitamisele algse tõuke andis. Me ei tohiks mööda lasta võimalust, et see veel kord nii läheb. Meil on tõepoolest Euroopas energiat vaja, nii otseses kui ülekantud tähenduses.
komisjoni liige. - Proua juhataja, ma tervitan täiel rinnal väliskomisjoni ja eriti selle esimehe härra Saryusz-Wolski raporti projekti Euroopa ühise energiaalase välispoliitika kohta. Hiljutised arengud on näidanud, et see algatus tuleb väga õigel ajal. Raporti eesmärk on rõhutada, et energiaküsimused muutuvad ühenduse kontekstis järjest olulisemaks, eelkõige nende välisaspektid ja see, et Euroopa Liit räägiks välistes energiaküsimustes ühel häälel.
Ma hindan seda, et raport rõhutab selgelt, et Euroopa Liit ja tema institutsioonid tegid eelmisel aastal olulisi edusamme ühel häälel rääkimise eesmärgi suunas. See hõlmab energiavarustuse tagatuse kontaktisikute võrgu (NESCO) asutamist, lisaks olemasolevatele gaasi koordineerimisrühmale ja naftatarnerühmale. NESCO on aktiivselt tegutsenud alates varasuvest, mis on teinud võimalikuks väga kasuliku varase energiaalase teabe vahetamise liikmesriikide vahel.
Veelgi varasem teabevahetus liikmesriikide kavandatavate algatuste kohta oleks siiski väga teretulnud. Seepärast, nagu raportki rõhutab, on palju veel tegemata.
Eriti oluline ja õigeaegne on nõue sobiliku asutamislepingust tuleneva õigusliku aluse järele energia ja energiajulgeoleku valdkonnas, nagu ka nõue konkreetsete sätete järele aluslepingutes, mis viiksid Euroopa ühise energiaalase välispoliitika loomiseni. Ma tõesti tervitan seda lähenemisviisi, sealhulgas tööstuse, teadusuuringute ja energeetikakomisjoni ettepanekut, et ühise energiapoliitika põhimõtted lisataks eeloleval valitsustevahelisel konverentsil EÜ asutamislepingusse, et kolmandatele riikidele suunatud ühistegevuseks energia valdkonnas oleks olemas kindel alus.
Ma märgin ka, et komisjon on ettepaneku alusel edasi mõelnud, kuidas kinnitada energiaalane välispoliitika kindlamalt nii komisjoni kui nõukogu juurde. Me peame seda olulist teemat veel kaaluma.
Minu meelest on raporti see versioon ka geograafiliselt tasakaalus, tunnistades, et energiaalaste suhete edendamine ei ole oluline mitte üksnes meie idanaabritega, vaid ka meie Vahemere piirkonna, Lähis-Ida ja Aasia partneritega.
Juba praegu olen rõõmus tõelise energiaalase partnerluse pärast Ameerika Ühendriikidega, kuid ma usun, et selles valdkonnas on meil võimalik rohkem saavutada. Usun ka, et me peame jätkama koostööd sarnase mõtteviisiga energiapartneritega, näiteks Norra, Kanada ja Austraaliaga, et suurendada konsensust, et hinnatud on just avatud, läbipaistvad ja konkurentsivõimelised rahvusvahelised energiaturud.
Energiaharta lepingu väärtust tunnustades olen ma komisjoniga nõus, et Venemaapoolne ratifitseerimine on väga oluline. Samas usun kindlalt, et harta põhimõtted tuleb jõulise energialepingu näol lisada ka Venemaaga sõlmitavasse uude partnerlus- ja koostöölepingusse.
Mul on praktiline mure selle üle, et komisjonilt oodatakse palju aruandeid. Ma tean, et iga aruanne on eraldi võttes oluline, kuid ma usun, et enamik tõstatatud küsimusi on kaetud energia tegevuskava korrapärase läbivaatamise raames või on juba kaetud komisjoni aastaaruannetes konkurentsiõiguse rakendamise kohta.
Ma toetan siiski parlamendi suuremat kaasatust ja vaatan läbi kolleegidele kvestorite kogus esitatud ettepanekud, et kindlaks teha, mida komisjon saab praktilises mõttes tõstatatud küsimustega tegelemiseks ette võtta.
Lõpuks, sisu kohta, komisjon kavatseb jätkata eelmise aasta algusest käsil olnud tööd, mis hõlmab enamikku raportis määratletud prioriteetidest, eriti teostatavusuuringut selle kohta, milline on olemasolev õiguslik kord ELis juhtudeks, kui naabrite energiasektorid ei suuda tellimust täita, ja kuidas seda tugevdada.
Sama oluline on esitada konkreetsed ettepanekud vastastikkuse kohta ja ma tervitan asjaolu, et teie raportis tunnustatakse energia siseturu kaitsmiseks mõeldud vastastikkuse meetmete olulisust.
See raport tuleb väga õigel ajal, nii poliitiliselt kui sisu mõttes. Komisjon on viimase pooleteise aasta jooksul aktiivselt töötanud ELi energiaalase välispoliitika tugevdamise nimel ning, nagu raportis ka märgitakse, on jõutud mitmete oluliste saavutusteni.
Samas peame me siiski edasi liikuma ja seepärast toetan ma täielikult nõuet konkreetsete sätete järele aluslepingutes, mis viiksid Euroopa ühise energiaalase välispoliitika loomiseni.
Rääkides energiajulgeolekust, räägime me oma majanduse ja meie elulaadi julgeolekust. Kuna EL satub järjest suuremasse sõltuvusse energia importimisest, on ülioluline, et me reageeriksime sellega seotud väljakutsetele sidusalt ja fokusseeritult, seda ka meie suhetes peamiste väliste energiatarnijatega. See juba kajastub komisjoni viimases paketis elektri- ja gaasi siseturu kohta ja ma tõesti tervitan, et te seda ettepanekut hinnata oskate.
Ma annan ka teada, et komisjon kavatseb teha kiire ja põhjaliku ülevaate ELi energiaalase välispoliitika laiematest aspektidest ning me avaldame selle töö tulemused kindlasti.
Ma tahaksin tänada väliskomisjoni ja eriti esimeest härra Saryusz-Wolskit algatuse eest ning selle eest, et ta andis parlamendile võimaluse arutleda sellel Euroopa jaoks äärmiselt olulisel teemal, ning ootan huviga meie tulevast koostööd.
Järgmine päevakorrapunkt on ettepanek vastu võtta nõukogu määrus, millega kehtestatakse erand määrusest (EÜ) nr 1782/2003 (millega kehtestatakse ühise põllumajanduspoliitika raames kohaldatavate otsetoetuskavade ühiseeskirjad ja teatavad toetuskavad põllumajandustootjate jaoks) seoses maa tootmisest kõrvaldamisega 2008. aastal - C6-0302/2007 -.
komisjoni liige. - Proua juhataja, ma võin teile öelda, et teraviljaturu väljavaade on meie mõtetes selgelt esirinnas, kuna me oleme olukorras, kus hinnad on viimastel kuudel näidanud pretsedenditut kasvu. See ei ole nii mitte ainult Euroopa Liidus, vaid kogu maailmas.
Mõnel pool Euroopas oli liiga palju vihma ja mõnel pool liiga palju põuda - klimaatilised tingimused meie oma piirkondades on sellel aastal olnud teraviljatootmisele vaenulikud ning hinnangulise saagiga 258 miljonit tonni on 2007. aasta saak alla keskmise. Kohustuslik 10% maa tootmisest kõrvaldamise määr vanades liikmesriikides ei ole EL-15 praeguse turuolukorraga kooskõlas. Selle taustal on komisjon teinud ettepaneku kõrvaldada 0% 2007. aasta saagist ja 2008. aasta külvist. Meie hinnangute kohaselt tähendab see täiendavat tootmist Euroopa Liidus vahemikus 10-17 miljonit tonni ning ma arvan, et see saadab sektorile positiivse signaali ja aitab loodetavasti kaasa teraviljasektori stabiliseerimisele.
Selles asjas on selgelt vaja kiiret otsust, et põllumajandustootjad saaksid otsustada järgmise tootmisaasta kohta ja selles kontekstis olen ma tegelikult väga tänulik, et parlament on ilmselgelt aru saanud asja kiireloomulisusest ja nõustunud kiirmenetlusega. Ma olen tõesti väga tänulik.
Lõpuks, meie ettepanek õigusakti kohta saab olema nii lihtne kui võimalik ja sellega ei kaasne mingit uut halduskoormust.
Veel edasi vaadates, tervisekontrolli raames on vaja põhjalikult vaadata, kas maa kasutusest kõrvaldamine on ikka veel kohane vahend tänastes ja tulevastes turutingimustes. Me peame kaaluma ka seda, mis on meie maa kasutusest kõrvaldamise süsteemis keskkonnale kõige kasulikum, näiteks alaliste karjamaade hooldamine, kaldaribade kaitsmine ja ka kliimamuutustega seotud meetmed.
Nii et tänan kiire reageerimise eest. On tore näha, et parlament võib tõepoolest tegutseda, kui seda hädasti vaja on.
AGRI komisjoni esimees. - Proua Juhataja, volinik, jah, parlament võib tegutseda väga kiiresti. Loomulikult, mõte, et parlamenti on võimalik süüdistada selle eest, et põllumajandustootjad ei tea, mida oma maale sel aastal külvata, köitis mõnda aega meie tähelepanu, nii et meil oli rõõm teiega töötada, et selle kinda tõdemuseni jõuda. Ma õnnitlen ka oma komisjoni, põllumajanduse ja maaelu arengu komisjoni, selle ühehäälse otsuse eest.
Millele ma tegelikult tahaksin tähelepanu juhtida, on see, et kui suurt vahet teeb üks aasta! Kaksteist kuud tagasi rääkisime 90 eurost tonni kohta nisu eest. Nüüd räägime me 250-270 eurost, mis on kolm korda kõrgem hind. Sellepärast on viimane aeg kaaluda tõsiselt maa tootmisest kõrvaldamise määra alandamist 0% peale. Ma läheksin isegi rohkem tagasi. Kui te järele mõtlete, siis nüüdseks oleme me 20 aastat rääkinud Euroopas toidu ülejäägist, põllumajandustootjaid ei olegi vaja, et me peame maaga midagi muud ette võtma ning et toiduga varustatus ei olegi tegelikult oluline. Nüüd äkki on toiduga varustatus oluline.
Mulle tundub, et siin on ka moraalne väide. Kui maailmas on toitu palju, siis ehk Euroopa ei pea andma tootmisesse oma osa, aga kui maailmas on toidupuudus ja hinnad lähevad üles, siis on Euroopal moraalne kohustus toitu toota. Euroopa küll kunagi nälga ei jää, olgu toidu hind mis tahes, sest meil lihtsalt on raha, et toidu eest maksta, kuid paljud maailma nurgad jäävad. Äkki oleme teistsuguses maailmas, millega peame silmitsi seisma. Komisjon pakub välja 2008. aastaks maa tootmisest kõrvaldamise määra 0% ning, nagu ma ütlesin, on 2008. turustusaasta alguses turul iseloomulikult kõrged hinnad.
Nagu volinik ütles, on meil mõnel poolt Euroopas olnud põud ja mõnel pool üleujutused. Samuti näeme, et teravilja olukord kogu maailmas on muutumas, näiteks Austraalias tuleb sool maa alt üles ja külvamine on muutunud väga keeruliseks. Näeme ka, et Hiina ja India veavad sisse ennenägematus koguses toitu, sest nende majandused kasvavad ja tahavad rohkem toitu. Kõik see mõjub ebasoodsalt nisu- ja teraviljatootmisele kogu maailmas. Praegu on meil tõenäoliselt ligikaudu pool varudest, mis meil ajalooliselt on olnud, ja varud vähenevad, nii et praegu on aeg midagi ette võtta.
Mina usun, volinik, ja ma olen kindel, et ka teie usute, et kui meil on tootmisest eraldiseisev ühine põllumajanduspoliitika, ei tohi me tegelikult maad tootmisest kõrvale jätta mitmel põhjusel, sest isegi kui meil kunagi oleks tootmisega seotud poliitika, siis oleks selleks just maa tootmisest kõrvaldamine, nii et praegu on viimane aeg selle lõpetamiseks.
Kui me maa tootmisest kõrvaldamise lõpetame, tuleb meil meeles pidada selle kasulikku mõju keskkonnale ning meil tuleb ka meeles pidada, et põllumajandustootjatel on nüüd valik, kas künda tootmisest kõrvaldatud maa üles või mitte. Ühtsete otsetoetuste süsteemi puhul võivad nad selle kasutamist soovi korral jätkata, kuid teravilja kasvatamisest saadav majanduslik kasu tähendab ikkagi, et paljud künnavad maa üles. Keskkonnaalastel põhjustel võivad meil ikka olla kuuemeetrised ribad põldude ümber ja hekkide read ja ma arvan, et see on väga hea.
See ei ole küll tänaõhtuse arutelu teema, kuid ma arvan, et tervisekontrolli üks teemasid saab olema see, et kahtlemata tuleb edasi liikuda teise põlvkonna biokütuste juurde, mitte hakata biokütusteks kasutama nisu ja rapsiseemne õli. Kordan veel kord, et aasta tagasi olin ma vägagi selle poolt, kui hinnad olid madalad, kuid nüüd, kui hinnad on kõrged, siis me paneksime selle sõna otseses mõttes lihtsalt põlema.
Mina soovitan parlamendile, et sellega tuleb kiiresti tegelda. Ma tänan kõiki fraktsioone nende toetuse eest ja tänan volinikku kiire vastuse eest. Ma arvan, et koos jõuame me õige lahenduseni. Siin on ettepanekuid fraktsioonilt PSE ja fraktsioonilt Verts/ALE ning enamust nendest saame me kasutada. Üht ei saa ma siiski aktsepteerida ja see on vilja ekspordi maksustamine, sest põllumajandustootjad on minevikus talunud ka madalaid hindu. Kui hinnad tõusevad, palun, ärge hakake seda kohe maksustama, sest see ei oleks minu arvates päris õige. Kui me toimime turutingimustes, siis tuleb meil ka elu tegelikkusega hakkama saada.
fraktsiooni PPE-DE nimel. - (NL) Proua juhataja, tahaksin kõigepealt tänada volinikku tema kohalviibimise eest täna hommikul ja nüüd jälle sellel arutelul, mis lisati päevakorda päris viimasel minutil. Kõige rohkem tahaksin teda siiski tänada ettepaneku eest jätta kohustuslik maa tootmisest kõrvaldamine sel sügisel tegemata. Tema tegi meile komplimendi kiiruse kohta, kuid ka komisjon on näidanud, et suudab suhteliselt kiiresti vastata turu arengutele, mis praegu kahanevate teraviljavarude perioodil toimuvad. Oletatakse, et ka maailma tasandil jõuavad varud selle hooaja lõpuks kõigi aegade madalaimasse seisu.
Niisugusel varude kontrolli instrumendil, nagu kohustuslik maa tootmisest kõrvalejätmine, mis kehtestati 1992. aastal, ei ole seega enam tegelikku otstarvet. Järelikult on ainult loogiline, et komisjon ettepaneku tegi see kohustus nüüd kaotada. Samuti on loogiline, et komisjon kõrvaldamissüsteemi säilitab ning üksnes vähendab kohustuslikku protsenti praeguselt kümnelt protsendilt nullile. See hoiab arutelu õigel rajal. Lõppeks ongi ainult tervisekontrolli ajal aega arutada võimalikke muudatusi, mida teha kehtivatesse määrustesse ja struktuuridesse.
Peale selle ma saan aru, et kui nõustuksime selle ettepanekuga ja komisjon teeks kiire otsuse, siis on tõenäoline, et lööksime õigusakti valmimise kiirusrekordi. Ka see saadab kodanikele ja põllumajandustöötajatele märguande, et vajadusekorral suudab EL teha ka kiireid otsuseid.
On siiski veel üks asi, proua juhataja, mille tahaksin südamelt ära rääkida - mitte kui fraktsiooni PPE nimel kõneleja, vaid kui Madalmaadest pärit Euroopa Parlamendi liige, kes kuulub CDAsse. On veel teisigi sektoreid, milles praeguste turuarengute tõttu tunduks teatav paindlikkuse määr üsna asjakohane. Võtame näiteks piimatööstuse, milles nõudlus kiiresti suureneb ja mille täit potentsiaali Euroopa arvatavasti ei kasuta. Üks võimalus oleks ehk muuta täielikult kasutamata kvoodid teatavates liikmesriikides piiriüleselt turustatavaks või isegi tõsta kvoote pärast 2008. aasta 1. aprilli mõne protsendi võrra.
Lõpuks, proua juhataja, tahaksin pöörduda komisjoni poole isikliku palvega, et teeksite sama liigutuse, mida praegu nägime teravilja suhtes, ka teistes sektorites, siis kui seda peaks vaja minema.
Ka minul on hea meel siin volinikku näha ja ma tahaksin öelda, et praegune olukord teraviljaturul kohustab meid reageerima, kuid eelkõige tegutsema, ja ma õnnitlen komisjoni tema ennetava hoiaku puhul.
Euroopa Parlamendi Sotsiaaldemokraatide Fraktsioon jagab voliniku arvamust praeguse olukorra kohta ning nõustub, et tervisekontrolli ajal saame me võimaluse seda küsimust sügavuti uurida ja võtta vastu tulevikuks paremini sobivad lõplikud otsused. Me oleme ka täiesti teadlikud, et meie ees seisvat probleemi ei saa lahendada, maa tootmisest kõrvaldamist lihtsalt lõpetades kavandatavate üleminekumeetmete kontekstis, kuid oleme nõus, et need võiksid märkimisväärselt aidata järgmisel aastal turu tasakaalu saavutada.
Me jagame arvamust, et see meede võiks pessimistliku stsenaariumi kohaselt vähemalt poole praegusest 3,89 miljonist hektarist tootmisse tagasi tuua, ning et normaalsete kliimatingimuste korral võiks see anda lisatoodangut vähemalt 5-10 miljonit tonni, isegi kui osa maast on vähem viljakas, mispärast põllumajandustootjad need loomulikult kõrvale jätsidki.
Me arvame siiski, et selle eesmärgi saavutamiseks oleks asjakohane, kui komisjon laiendaks erandit aegamisi, see tähendab muudaks meetme kehtivaks pigem kahe kui ühe aasta jooksul; ning on arusaadav, et seda tuleks pikendada, kuna on selge, et põllumajanduse programmeerimine on meil puudulik ja järgmise sügistalvise hooaja alguseks ei ole ikka veel lõplikku otsust tervisekontrolli ajal peetud arutelu tulemuste kohta. Sellepärast kutsun ma komisjoni üles võtma arvesse muudatusettepanekut, mille me sel eesmärgil esitame ja mis, ma olen kindel, on homsel täiskogu istungil enamuse ära teeninud.
Teisest küljest oleme me kõik teadlikud, et kõigi nende alade uuesti kasutusse võtmisega tekivad ilmselt kahjulikud mõjud nii CO2 heitmetega pinnasest kui ka seoses bioloogilise mitmekesisusega, kuna tänapäeval tunnistavad kõik keskkondlikku lisaväärtust, mille maa tootmisest kõrvaldamine on kaasa toonud. Seepärast arvame, et komisjonil oleks asjakohane võimalikult varsti teha mõju uuring, nii et meil oleksid olemas kõik nõuetekohased tegurid otsuse langetamiseks, millega peame sellesama teema kohta aasta jooksul hakkama saama.
(DE) Proua juhataja, proua volinik, jah, me oleme töötanud kiiresti, kuid ka komisjon on oma ettepanekute esitamisega hiljaks jäänud. Seda on tükk aega arutatud ja kasvatajate kannatamatust on üsna palju suurendanud küsimus, millal see kõik lõpuks läbi saab. Me ei ole midagi viivitanud, see on tõsi, ja me pole tahtnudki seda teha.
Ütlesite põhjendatult, et hinnad on kõrged ja selles osas on tarvis teatavat stabiliseerimist. Ma loodan, et meil mõlemal on hea meel - ja eriti teie abikaasal ta ettevõttega - et raha hakkab viimaks ettevõtetesse jõudma. See on juba tükk aega hiljaks jäänud ja me peaksime olema ettevaatlikud öeldes, et peame hindade allalöömiseks midagi tegema. Mis veel jäänud on, see läheb mõnevõrra vastuollu teie tänahommikuse avaldusega suhkru kohta. Tuletage meelde, mida te ütlesite: selliste teraviljahindadega jätavad inimesed nüüd ehk kiiremini suhkru sinnapaika ja lähevad teraviljakasvatusele üle. Kui te nüüd teraviljahinnad jälle alla sunnite, õõnestab see teie enda loogikat ja teie enda kavatsust.
Te käsitlesite asjaolu, et see ajab külvikorrad sassi. Jah, see on tõsi. Algselt oli see meede seotud külvikordadega, sest ka külvikorrad vajavad taimi. See tähendab, et peame tähele panema keskkonnakaitse aspekti, vaatamata sellele, et viimastel aastatel pole sellest kuigi palju hoolitud, muutes lihtsalt jätkuva maa tootmisest kõrvaldamise võimalikuks, mille tõttu suure osa sellest saaks võtta energiatoodete tootmiseks.
Oma muudatusettepanekutes me palume teil tegelda mitte ainult sellega, mis teil on mõttes 2008. aastaks, vaid rääkida meile parlamendis, kuidas keskkonnakaitset silmas pidades peavad olema korraldatud külvikorrad.
Tere hommikust, austatud liikmed! Täna, 26. septembril on Euroopa keelte päev. Meie kohuseks on tuletada inimestele Euroopa Parlamendis, keelte pühakojas, meelde, kui oluline on see päev nii Euroopa Liidu filosoofia ja põhiolemuse kui ka meie töö jaoks, mida me teeme paljukultuurse Euroopa saavutamise nimel, kus austataks eripärasid, kultuure ja meie rahvaste vaimu.
- (ES) Proua juhataja, tänan, et lubasite mul sõna võtta. Täna tähistame Euroopa keelte päeva, ja ma sooviksin rääkida tunnetest, mis valdavad paljusid Hispaania riigi kodanikke, kelle jaoks on jäänud mõistmatuks, miks parlamendi juhatus neid diskrimineerib, kuna katalaanide, galeegide ja baskide, nagu ma isegi, kodanike esindajatel ei ole oma keele kasutamine parlamendis lubatud.
Erinevalt komisjonist ja nõukogust ning regioonide komiteest, kus kodanike esindajad võivad väljendada end teistes ametlikes keeltes, keeldub juhatus aktsepteerimast baski, katalaani ja galeegi keeli, millel on Hispaania riigis ametlik staatus.
Härra Ortuondo, eesistujariik püüab seda teemat silmas pidada, kuigi seda küsimust oleme varem mitmeid kordi arutlenud ja vastused sellele on juba ammu teada.
Sisseränne - Seaduslik ränne - Kolmandate riikide kodanike ebaseadusliku sisserände vastane võitlus (arutelu)
Lilli Gruberi poolt kodanikuvabaduste, justiits- ja siseasjade komisjoni nimel koostatud raportit seadusliku rände poliitikakava kohta ja
Javier Moreno Sáncheze poolt kodanikuvabaduste, justiits- ja siseasjade komisjoni nimel koostatud raportit kolmandate riikide kodanike ebaseadusliku sisserände vastase võitluse poliitiliste prioriteetide kohta.
nõukogu eesistuja. - (PT) Proua juhataja, volinik, daamid ja härrad, muutuvale rändeolukorrale reageerimine on Euroopa Liidu jaoks ikka veel märkimisväärne väljakutse.
Euroopa Ülemkogu poolt 2005. aasta detsembris vastuvõetud dokument "Üldine lähenemisviis migratsioonile" kujutab endast endiselt baasraamistikku, mis määratleb reageerimisviisi eelseisvatele väljakutsetele. Üldist lähenemisviisi vastu võttes rõhutas Euroopa Ülemkogu vajadust tasakaalustatud, tervikliku ja sidusa lähenemisviisi järele, mis hõlmaks ebaseadusliku sisserände vastu suunatud poliitikat ja rakendaks koostöös kolmandate riikidega seadusliku sisserände eeliseid. Üldise lähenemisviisi rakendamine on olnud prioriteediks mitme eesistumise ajal.
Üldine lähenemisviis pole jäänud staatiliseks - Euroopa Ülemkogu on seda täiustanud ja arendanud toimunud sündmusi ja selle rakendamisega seotud arengut arvesse võttes. Nüüdseks on see integreeritud Euroopa Liidu laiaulatuslikku rändepoliitikasse.
Euroopa Ülemkogu võttis käesoleva aasta 21. ja 22. juuni kohtumisel vastu järeldused üldise lähenemisviisi laienemisest ja tugevdamisest. Needsamad järeldused sätestavad üldise lähenemisviisi kohaldamise EList idasse ja kagusse jäävates naaberpiirkondades ja Euroopa Liidu ning kolmandate riikide vahelise korduvrände- ja liikuvuspartnerluse kohta.
Üldise lähenemisviisi rakendamise olulisust rõhutasid suvesündmused ja eriti just need sündmused, mis leidsid aset ELi lõunapoolsetel merepiiridel. Üldise lähenemisviisi edasisel kohaldamisel peavad kasutuselevõetavad meetmed sisaldama ka nii ebaseadusliku sisserände vastast võitlust kui seadusliku sisserände võimaluste laiendamist.
Nõukogu on püüdnud nende kahe lahutamatu eesmärgiga edu saavutada. Juunis toimunud kohtumise ajal arutleti Vahemere lõunapiiride olukorda. Kinnitati Frontexi rolli olulisust ja otsustati alustada uut tööd Malta ettepanekuid arvesse võttes. Selle töö teostamise tulemusena võeti 18. septembri nõukogu koosolekul vastu järeldused ELi lõunapoolsete merepiiride haldamise tugevdamise kohta. Osa nendest järeldustest nõuavad kehtivate meetmete ja olemasolevate korralduste kiiret tugevdamist. Liikmesriike ergutatakse pakkuma vastastikust toetust liikmesriikidele, kelle geograafiline situatsioon ja koostöötase naabruses asuvate kolmandate riikidega on põhjustanud erakorralise surveolukorra ebaseadusliku sisserände tõttu. See koostöö hõlmab näiteks tagasisaatmismeetmeid, vastuvõtutingimusi ja kohustusi varjupaigataotlejate, pagulaste ja alaealiste osas.
Järeldustes rõhutati samuti vajadust tugevdada koostööd selles valdkonnas kolmandate päritolu- ja transiidiriikidega, eriti mis puudutab nende endi piiride haldamist, otsingu- ja päästetöödes endale vastutuse võtmist, äritsemise ja inimkaubanduse vastu võitlemist ja ebaseaduslike sisserändajate tagasisaatmise tarbeks tõhusa raamistikku loomist.
Suurt rõhku asetati tiheda koostöö arendamisele selliste rahvusvaheliste organisatsioonidega nagu UNHCR (ÜRO Pagulaste Ülemkomissari amet) ja IOM (Rahvusvaheline Migratsiooni Organisatsioon). Oluline on ka püüe tugevdada Frontexi tegevust pikaajalisi ühisoperatsioone läbi viies ja Euroopa rannapatrulli võrgustiku siseselt tegevusi laiendades.
Mis puudutab pikaajalisi meetmeid, siis on nõukogu palunud komisjonil esitada võimalike lisameetmete kohta raport Malta teatud ettepanekute põhjaliku analüüsiga, mereõiguse asjassepuutuvate osade uurimise ja kohustusega luua ekspertidest koosnev varjupaigataotlejatega tegelev rühm, juhindudes komisjoni rohelise raamatu Euroopa ühise varjupaigasüsteemi kohta toimuva arutelu ulatusest.
Frontexi roll liikmesriikide poolt EL välispiiridel tõhusa kontrolli tagamisel on muutumas aina olulisemaks. Nagu te teate, alustas Frontex oma tööd alles 2005. aasta oktoobris, kuid see on suhteliselt lühikese ajaga arendanud oma toimevõimet ja teinud olulisi samme Euroopa Liidu välispiiride turvalisuse suurendamise nimel, keskendudes peamiselt ebaseadusliku sisserändega võitlemisele. Frontexi koordineerimise all on läbi viidud erinevaid ühisoperatsioone ja teisi viiakse hetkel läbi Atlandil ja Vahemerel. Eriti tähtis hetk oli selle aasta maikuus Euroopa rannapatrulli võrgustiku käivitamine, mille alla koondub pikemas perspektiivis ka Euroopa tulevane järelevalvesüsteem.
Teine tähtis sündmus on seotud selle aasta juulis nõukogu poolt vastuvõetud ja 20. augustil jõustunud määrusega, millega kehtestatakse RABITi nime all tuntud mehhanism piirivalve kiirreageerimisrühmade loomiseks. Selle määrusega luuakse mehhanism piiratud aja jooksul kiire operatiivabi osutamiseks taotluse esitanud liikmesriigile, kes on sattunud erakorralisse ja kiireloomulisse surveolukorda seoses välispiirile massiliselt saabuvate kolmandate riikide kodanikega, kes üritavad ebaseaduslikult liikmesriigi territooriumile siseneda.
Frontex tegeleb hetkel selle määruse rakendamisega. Et Frontexi koordineerimise all läbiviidavad operatsioonid oleksid edukad, on ülimalt oluline kindlustada vajalike vahendite olemasolu. Vastavalt Frontexi määrusele on Frontex loonud tehnilise varustuse keskregistri (CRATE). See register sisaldab juba ulatuslikku nimekirja helikopteritest, lennukitest, laevadest ja muudest vahenditest, mida liikmesriigid on valmis Frontexi koordineeritud operatsioonide tarvis pakkuma.
Mis puudutab ebaseadusliku sisserändega võitlemisele suunatud seadusandlikke meetmeid, siis analüüsivad nõukogu pädevad organid juba ettepanekut võtta vastu parlamendi ja nõukogu direktiiv, millega sätestatakse karistused ebaseaduslikult riigis viibivate kolmandate riikide kodanike tööandjatele. 2007. aasta mais komisjoni esitatud ettepaneku eesmärgiks on võidelda ebaseadusliku töötamisega kui ebaseadusliku sisserände tõmbeteguriga.
Kasutades kiirema kokkuleppe saavutamiseks kaasotsustamismenetlust, peab nõukogu tähtsaks ka Euroopa Parlamendi ja nõukogu direktiivi ettepanekut ühiste nõuete ja korra kohta liikmesriikides ebaseaduslikult viibivate kolmandate riikide kodanike tagasisaatmisel. Seda analüüsivad hetkel nõukogu pädevad organid.
Tagasivõtmispoliitikaga seoses tuleb märkida, et pärast Venemaaga sõlmitud tagasivõtulepingu jõustumist juunis langetati otsus sõlmida tagasivõtuleping ka Ukrainaga ja sellele lisaks on sõlmitud rida tagasivõtulepinguid ka Lääne-Balkani riikide ja Moldovaga. Kõik need lepingud viiakse lõpule siis, kui Euroopa Parlament on esitanud oma arvamuse.
Tahaksin rääkida lühidalt seadusliku sisserände tegevuskavast. Nagu te teate, peavad ka nõukogu ja eesistujariik Portugal seadusliku sisserände edendamist esmatähtsaks. Eesistujariigi Portugali korraldusel viidi 13. ja 14. septembril Lissabonis läbi seadusliku sisserände küsimusele pühendatud kõrgetasemeline konverents. Sinna saabusid ministrid, kõrgemad ametnikud, tunnustatud teadlased ning ka meie parlamendi ja komisjoni esindajad. Sellel konverentsil arutleti seadusliku sisserändega seonduvaid küsimusi, nagu näiteks seadusliku sisserände kanalid ja rändevoogude haldamine, integratsioon ja Lissaboni tegevuskava, ränne ja areng. Konverentsi tulemused on olulised järgmiste kuude töö planeerimisel.
Nõukogu alustab peatselt tööd ka ettepanekute kallal luua raamdirektiiv, mis käsitleb liikmesriigis seaduslikult töö eesmärgil elavate sisserändajate õigusi ning ühtse elamisloa loomist, ning kõrgelt kvalifitseeritud töötajate liikmesriikide territooriumile sisenemist ja seal viibimist reguleeriv direktiiv, mille komisjon esitab loodetavasti järgmise paari nädala jooksul. Need kaks ettepanekut koos teiste järgmiste aastate jooksul esitatavate ettepanekutega sümboliseerivad järgnevaid samme seadusliku rände poliitikakavas, mille komisjon esitas 2006. aasta jaanuaris.
Nõukogu analüüsib juba ettepanekut nõukogu direktiivi kohta, millega muudetakse direktiivi 2003/109/EÜ eesmärgiga laiendada selle reguleerimisala rahvusvahelise kaitse saajatele. Selle ettepaneku eesmärgiks on laiendada rahvusvahelise kaitse saajatele võimalusi pikaajalise elaniku staatuse omandamiseks. Selle õigusakti eelnõu kiireks vastuvõtmiseks vajab nõukogu hetkel vaid parlamendi arvamust.
Mis puudutab välissuhteid sisserände valdkonnas, siis pean teile teatama, et nõukogu on jätkanud aktiivset "üldise lähenemisviisi migratsioonile" rakendamist, nagu Euroopa Ülemkogu on seda oma 2005. ja 2006. aasta detsembrikuistes järeldustes määratlenud. Teie tähelepanu juhitakse samuti nõukogu poolt juunis vastu võetud järeldustele "üldise lähenemisviisi migratsioonile” laienemise ja tugevdamise kohta. Euroopa Ülemkogu palus komisjoni 2006. aasta detsembris: teha ettepanekuid, kuidas kohaldada üldist lähenemisviisi Euroopa Liidust idas ja kagus asuvates naaberpiirkondades; välja pakkuda seadusliku rände integreerimisviise ELi välispoliitikatesse, eesmärgiga arendada kolmandate riikidega tasakaalukat koostööd, mis arvestaks liikmesriikide tööturgude erivajadustega; soovitada ajutise ringrände hõlbustamiseks viise ja vahendeid; ning esitada üksikasjalikke ettepanekuid, kuidas paremini korraldada ja esitada teavet seadusliku rände erinevatest moodustest Euroopa Liidu ja kolmandate riikide vahel.
Vastuseks nendele üleskutsetele esitas komisjon kaks teatist ja, pärast seda, kui komisjon need teatised oli vastu võtnud, esitas eesistujariik nõukogule otsuste projektid, mille eesmärk oli algatada töö komisjoni poolt kindlaksmääratud meetmetega.
Novembris peetakse Euromedi ministrite rändeteemaline konverents. Selle konverentsi eesmärgiks on arendada rändega seotud küsimuste rakendamiseks vajalikke algatusi ja meetmeid. Lisaks on suurt tähelepanu osutatud ka 2005. aastal Aafrika riikidega rändealaste küsimuste üle alustatud dialoogi jätkamisele ja süvendamisele. Erilise tähelepanuga teostatakse seiret ka 2006. aasta juulis Rabatis ja 2006. aasta novembris Tripolis toimunud ministrite rändeteemaliste konverentside üle. Need ministrite konverentsid, millest esimene on piirkondlik ja teine kontinentaalne, määratlesid mitmeid valdkondi, milles on võimalik tugevdada koostööd migrantide päritoluriikide, transiidiriikide ja sihtriikide vahel.
Nõukogu teeb sellel alal aktiivset tööd, et töötada Rabatis ja Tripolis heakskiidetud ühisprogrammide alusel välja konkreetsed meetmed.
komisjoni asepresident. - (IT) Proua juhataja, daamid ja härrad, olen ülimalt tänulik nõukogu esindajale meie ühismeetme põhisuundade kirjeldamise eest, ja tahaksin eriti tänada kahte raportööri, Lilli Gruberit ja Javier Moreno Sánchezit tänasel arutelul oleva kahe raporti koostamise eest.
Meie esialgne tähelepanek puudutab loomulikult seda, kui palju on Euroopa niivõrd lühikese ajaga saavutanud, teisisõnu - alustame optimistlikust noodist. Me kõik mäletame, et kuni 2005. aasta oktoobris Hampton Court'is toimunud tippkohtumiseni väljendati kahtlusi selles osas, kas Euroopa ühine sisserändestrateegia on üldse võimalik. Nüüdseks pole see meie kõigi jaoks lihtsalt loosung - selles valdkonnas rakendatakse juba kindlaid algatusi, milles on kokkuleppele jõutud ja mis on hakanud juba vilja kandma.
See näitab, et Euroopal on oma osa rände kui globaalse, pidurdamatu nähtuse haldamises; liikmesriikide riiklikest meetmetest enam ei piisa. See näitab ka, et Euroopa meetmed on kasulikud Euroopale endale, liikmesriikidele ja meie kõikide koostööpartnerite, nii lõunapoolsetele - enamasti Aafrika riikidele - kui ka meie idanaabritele, kuna, nagu meile meelde tuletati, tegi komisjon ettepaneku laiendada tervikliku lähenemisviisi ulatust ida suunas, st idapoolt pärit rändevoogude suunas. Nõukogu avaldas selles osas oma täielikku nõusolekut.
2. Liikmesriikides elavate, kuid selle riigi kodakondsuseta liidu kodanike õigus hääletada ja kandideerida Euroopa Parlamendi valimistel (hääletus)
raportöör. - (EN) Härra juhataja, raportis toetatakse komisjoni ettepanekuid süvalaiendada menetlusi nende kodanike jaoks, kes tahavad kandideerida või hääletada Euroopa Parlamendi valimistel oma elukohariigis. Selles on täielikult austatud siseriiklikke õigusnorme ja tavasid ning arendatud edasi tulevikku suunatud väidet piiriülese demokraatia laiendamise kohta. Ma palun, et parlamendiliikmed toetaksid komisjoni resolutsiooni ilma muudatusteta.
komisjoni asepresident. - (FR) Härra juhataja, soovin tänada raportöör Duffi ideedest tulvil raporti eest. Mõned Euroopa Parlamendi muudatusettepanekud lähevad oluliselt kaugemale komisjoni tehtud ettepanekutest, mis on suunatud teatavate direktiivi rakendamisel ilmnenud administratiivsete raskuste lahendamisele, mis selgusid 2004. aasta valimiste kohta koostatud raportis.
Siiski saan ma täiesti aru mõnede parlamendi muudatusettepanekute motivatsioonist - lisaks toetab neid ka komisjon - eriti vajadusest parandada kodanike osalusmäära Euroopa valimistes ja Euroopa koosseisu Euroopa Parlamendi valimistel. Kõik see on seotud topeltkandideerimise välistamist puudutavate küsimustega, millele üks parandusettepanek otsib lahendust, ja kandideerimisõiguse kaotamisega automaatse menetluse käigus.
Seetõttu pooldab komisjon nende probleemide põhjalikumat uurimist, vajadusel asjakohase uurimuse teostamist, ja ilmselt kaasatakse sellesse protsessi ka Euroopa Parlament. Vajadusel peaks neid küsimusi arutama institutsioonidevaheline teabegrupp, mis käesoleval ajal uurib kõiki võimalusi, et informatsiooni levitamine 2009. aasta Euroopa valimiste kohta muutuks tulemuslikumaks.
(EN) Härra juhataja, üks korralduslik märkus - ma näen, et ALDE fraktsioon on palunud selle raporti iga üksiku muudatusettepaneku kohta eraldi hääletust.
Euroopa Parlamendi kodukorra kohaselt saab muudatusettepaneku esitada üksnes fraktsioon. Ma tahtsin kontrollida, kas seda tehti tõesti fraktsiooni nimel või on see lihtsalt üks nende liikmeid, kes väidab end fraktsiooni nimel tegutsevat.
Härra Corbett, meil on siin tõestus, mis näitab, et seda palus fraktsioon, nii et kõik on korras. Mul on kahju, aga kõik on korras!
(CS) Austatud juhataja, daamid ja härrad, ma ei toetanud ettepanekut asutada Euroopa Tehnoloogiainstituut. Nii nagu enamus teist, soovin ka mina, et Euroopa Liit kohanduks ja suurendaks leiutiste ja patentide hulka.
Kuid pärast selle ettepanekuga seotud arutelu ära kuulamist ei ole ma kindel, et veel ühe institutsiooni loomine oleks samm õiges suunas. Meie ülikoolid ja uurimisinstituudid ei saa mingeid täiendavaid rahalisi vahendeid; nad saavad vaid veel ühe institutsiooni, kellega uurimistoetuste pärast konkureerida. Samuti ei pane seda auväärset institutsiooni puudutav hääletus mingit alust uuele superteadlaste kogule. Instituuti hakkavad juhtima teadlased, kes lahkuvad oma praegustest ülikoolidest. Seepärast olen ma veendunud, et oleks vaja suunata leiduvad ja kättesaadavad vahendid teadusuuringute toetamise kaudu juba olemasolevatele tippteadlaste meeskondadele.
(SK) Kui me tahame edestada Ameerika Ühendriike, Jaapanit ja teisi maailma liidreid teaduse ja tehnoloogia vallas ning kui me tahame, et Euroopa tooni annaks, siis tuleb luua selleks vajalikud eeltingimused.
Tippkeskustele tuleb tagada kõik tingimused ja eeltingimused. Euroopa Tehnoloogiainstituut on samm õiges suunas. On kahju, et selle otsuse tegemisega on nii kaua viivitatud. Ma usun, et ETI piisava rahastamisega seotud probleemid leiavad rahuldava lahenduse.
Samuti toetan ma era- ja avaliku sektori partnerluse põhimõttest lähtuvat kaasfinantseerimise ideed, nagu seda kasutatakse näiteks Ameerika Ühendriikide uurimiskeskustes. Ma soovin, et teadlaste meeskonda valitaks ja kaasataks teadlasi ka uutest riikidest ning et juhatuse tegevust kontrolliks Euroopa Parlament. Uurimiseesmärgid peaksid kajastama teadusuuringute ning tehnoloogia arendamise seitsmendat raamprogrammi; maksumaksjate arvel ei tohiks rahastada vaid embrüo tüvirakkude uuringut riikides, kus see on ebaseaduslik.
(CS) Härra juhataja, lubage mul teha märkus Euroopa Tehnoloogiainstituudi hääletuse kohta. Ma hääletasin ettepaneku poolt, kuna see on esimene süsteem, milles on ühendatud teadus-, haridus- ja ärisektor.
See on Euroopa innovatsioonivaldkonna üks põhiprojekte ja nii nagu teiste sarnaste projektide puhul, kaasnevad ka sellega probleemid, antud juhul eriti finantsprobleemid. Ettepanek asutada instituut ning anda piisavalt ruumi selle olemasolu õigustamiseks väärib seega meie toetust.
(FI) Härra juhataja, tahaksin öelda mõne sõna seoses Euroopa Tehnoloogiainstituudiga. Esiteks tahaksin tänada raportööri, härra Paasilinna. Ta on teinud suurepärast tööd. Ma tean, et ta on ekspert hariduse- ja teaduse ning teistes sarnastes valdkondades.
See on väga ambitsioonikas projekt, kuid ma tahaksin sellest hoolimata rõhutada, et Euroopa Liidus uusi institutsioone asutades on väga oluline tagada olemasolevate institutsioonide piisav rahastamine. Järelikult tuleb meil tagada, et juba olemasolevate ülikoolide võrgustik saaks küllaldast toetust uute uuringute teostamiseks.
Mina hääletasin vastavalt härra Paasilinna soovitusele, kuid palun parlamendil arvesse võtta, et seejuures tuleb tagada olemasolevate teadusringkondade rahastamine ning nendele määratud vahendeid ei tohiks kasutada uue institutsiooni tarbeks. Palun selle märkuse registreerida ning otsuste tegemisel seda arvesse võtta.
kirjalikult. - (PT) Ma hääletasin Euroopa Tehnoloogiainstituuti puudutava Paasilinna raporti poolt, kuna minu arvates aitab see otsustavalt kaasa Euroopa majanduse konkurentsivõime tõstmisele, tugevdades innovatsiooni, teaduse ja hariduse vahelist sünergiat.
Seetõttu toetan ma raportööri ettepanekuid, mille eesmärgiks on selgelt määratleda tulevase Euroopa Tehnoloogiainstituudi finantseerimisallikad, et instituut saaks alustada tööd niipea kui võimalik ning täidaks edukalt oma missiooni, vastupidiselt Lissaboni strateegia eesmärkidele.
kirjalikult. - (PT) Meie positsioon Euroopa Tehnoloogiainstituudi loomise suhtes on mitmesuguste teadusorganisatsioonide võetud seisukohtade tõttu kriitilise tähtsusega. Näiteks esitas Euroopa Teadusülikoolide Liiga möödunud aastal uurimuse, millest selgub, et Euroopa Tehnoloogiainstituudi asutamise kava oli "läbimõtlematu ja läbikukkumisele määratud". Euroscience, Euroopa teadlaste ja poliitikaekspertide organisatsioon nimetas seda "poliitiliselt motiveeritud ideeks, mis lähtub valedest eeldustest". Ühendkuningriigi teadusnõustaja Robert May ütles, et "see põhineb väärarusaamal" innovatsioonist.
See instituut on virtuaalne, koosneb ELi ülikoolide, teaduslaborite ja ettevõtete teadlastest ning vastupidiselt esialgsele ettepanekule ei taga kvalifikatsiooni. Lähtudes instituudi asukohale pretendeerinud riikide avaldatud survest, sai sellest virtuaalne värav erinevate piirkondade teadusringkondadega konsulteerimiseks. Euroopa Parlament võttis äsja vastu komisjoni ettepaneku mitmed muudatused, kuid meie arvates pole need piisavad selleks, et siluda midagi, mis oli vildakas juba algusest peale.
Mis puutub rahastamisse, siis on üheks võimaluseks ühenduse eelarve, sealhulgas teadustegevuseks eraldatud vahendite kasutamine, millest võib aga kujuneda veel üks võimalus arenenud maade toetamiseks ning seega ebavõrdsuse süvendamiseks.
kirjalikult. - (PL) Härra juhataja, Euroopa Tehnoloogiainstituudi kontseptsioon Euroopa Liidus innovatsiooni edendamist käsitleva elava arutelu käigus on muutunud. Algselt pidi instituut olema Massachusettsi Tehnoloogiainstituudi Euroopa vasteks Lissaboni agenda raames. Teiste sõnadega, see pidi olema osa Ameerika Ühendriikidega konkureerimise strateegiast. Praeguses kiiresti muutuvas globaalses keskkonnas peame me aga silmas hoopis teadmis- ja innovaatikakogukondade ehk nn TIK võrgustikku, mida koordineerib keskne asutus. See kajastub Euroopa Parlamendi esitatud 2008. aasta eelarveprojekti muudatustes kahe eelarverea eraldamises (võrgustiku ja koordineeriva asutuse eraldi rahastamine). Näib, et oleme selle ettevõtmise rahastamise lahendusele lähemale jõudnud, kuna komisjon tegi ettepaneku 2007-2013 finantsperspektiivi läbivaatamiseks, täpsemalt öeldes tõsta rubriigi 1A limiiti, vähendades teiste rubriikide limiiti. See kinnitab taas, et parlament ei eksinud, kui juhtis tähelepanu Lissaboni strateegiale eraldatud eelarveressursside liiga madalale tasemele.
Samuti soovin toetada Wrocław pakkumist Euroopa Tehnoloogiainstituudi peakorteri majutamiseks. Kuid pean siiski märkima, et uurimis- ja arendustegevuse parem rahastamine ja uue institutsiooni loomine ei ole piisav Euroopa konkurentsivõime ja innovaatilisuse tagamiseks. Selle määrab ettevõtluskultuuri areng, riskivalmidus ning praktilised seosed teadus- ja arendusringkondade ja eraettevõtluse vahel.
kirjalikult. - (DE) Minu arvates oli otsus ETI idee alalhoidmise kohta viga. Ükski esitatud argumentidest pole veenev, kuna need lähtuvad valedest eeldustest.
1. Isegi komisjoni president Barroso esitatud esialgne mõte ETI loomisest Ameerika MIT Euroopa vastena eiras tegelikku olukorda ning täna hääletusele pandud ettepanek halvendab esialgset ideed veelgi. MIT kujunes välja suurte rahaliste vahendite ja mitmekesise abi toel ning Euroopas on juba arvukalt "mini-MITe", kus viiakse läbi maailmatasemel teadusuuringud. Euroopa dilemma on innovaatika ja tipptasemel teadusuuringute ebapiisav rahaline ja moraalne toetus.
2. Kavandatav 309 miljoni euro suurune eraldis eelarve reservvahenditest takistab teiste parlamendi algatuste nagu näiteks strateegilise tähtsusega Galileo projekti teostamist. Rahastamisettepanek hõlmab vaid kaheksandikku eelarveprognoosist ega paku seega mingit stiimulit täiendavate tõsiste eraalgatuste käivitamiseks. Briti energiakontsern BP on juba üksnes Ameerika Ühendriikides Berkeleys investeerinud 500 miljonit USA dollarit biokütuste sektoris.
3. Oma rahastamisallikate ja juba olemasolevatele tipptasemel Euroopa institutsioonidele mõeldud toetuste korral oleks ETI-l väljavaateid edule. Näiteks võiks EL järgida Kanada mudelit ning luua innovatsioonifondi, mida rahastatakse aasta lõpus EL eelarvest ülejäänud vahenditest.
4. Kavandatud võrgustiku infrastruktuur on virtuaalne riigiülene institutsioon, millel pole tegelikult Euroopa ja rahvusvahelise teadustegevuse maastikul mingit tähtsust. See on kurb ja bürokraatlik kompromiss.
kirjalikult. - (EN) Põhimõtteliselt ma Euroopa Tehnoloogiainstituudi ideed toetan. Mina siiski hääletamisest hoidusin, sest minu meelest ei ole veel selge, milline peaks olema selle instituudi eesmärk, juhtimine ja rahastamine.
kirjalikult. - (FR) Teisipäeval, 25. septembril toetasin oma kolleegi Reino Paasilinna, hääletades Euroopa Tehnoloogiainstituudi (ETI) asutamise poolt.
See raport kajastab reaalset soovi pöörduda teadmisteühiskonna poole. Euroopa Liidu raames vajalike vahendite määramine innovatsiooni, teadusuuringute ja hariduse integreerimise edendamiseks aitab lõppkokkuvõttes ergutada Euroopa majanduse konkurentsivõimet.
ETI tegevust juhib teadus- ja halduspersonalist koosnev juhatus. See juhatus määrab teadmis- ja innovaatikakogukonnad (TIKid), mis tegelevad ETI strateegiliste prioriteetide elluviimisega.
Samal ajal on kahetsusväärne, et selle projekti jaoks sihtotstarbeliselt eraldatud rahalised vahendid on mõnevõrra puudulikud. See võib pikemas perspektiivis selle paljulubava algatuse olematuks muuta.
Meil tuleb arvestada sellega, et Euroopa Liidu jaoks on hädavajalikud ühenduse projektid, mis tagavad ELi arengu Lissaboni strateegia kontekstis.
Salajased kinnipidamiskohad ja kinnipeetavate ebaseaduslik transport, millesse on segatud Euroopa Nõukogu liikmesriigid (Fava ja Marty raportid) (arutelu)
Järgmine päevakorrapunkt on nõukogu ja komisjoni avaldused, milles käsitletakse salajasi kinnipidamiskohti ja kinnipeetavate ebaseaduslikku transporti, millesse on segatud Euroopa Nõukogu liikmesriigid (Fava ja Marty raportid).
nõukogu eesistuja. - (PT) Härra president, volinikud, daamid ja härrad, 2005. aasta detsembris koostatud Euroopa Parlamendi resolutsioonis, millega taotleti kinnipeetavate transpordi ja ebaseadusliku kinnipidamise ajutise komisjoni moodustamist, kinnitab parlament, ma tsiteerin, "kindlat otsust võidelda terrorismiga, kuid rõhutab, et seda võitlust ei ole võimalik võita, kui ohverdatakse just need põhimõtted, mida terrorism püüab hävitada, ja eriti rõhutab, et põhiõiguste kaitset ei tohi kunagi ohustada".
Eelmistel nõukogu eesistujatel oli võimalus väljendada selles kojas oma nõusolekut. Ma ei saa alustada oma sõnavõttu rõhutamata, et praegune eesistuja on sama otsustav ja resoluutne. Kordaksin, et terrorismivastane võitlus ei tohi ohustada meie põhiõiguste kaitset puudutavaid väärtusi ja põhimõtteid. See on meie arvates eluliselt tähtis küsimus. Terrorismivastases võitluses saame me võita vaid juhul, kui me oleme vabad: vabad hirmust ja hirmu nimel kurjasti kasutamisest või manipuleerimisest. Meie võimsaim relv ja kõige tõhusam kaitse on meie väärtused ning põhiõiguste kaitse põhimõtted.
Kuigi nõukogul kui sellisel puudub pädevus seisukoha väljendamiseks, ei ole Euroopa Liidus ühtegi liikmesriiki, kes ei tunnista tõe väljaselgitamiseks tehtud jõupingutuste ja algatuste tähtsust. Tuleb meeles pidada, et me räägime Euroopa demokraatia aluseks olevatest aluspõhimõtetest. Tõe leidmine kaotab kahtluste õhkkonna. Seetõttu on oluline, et kõnealuse valdkonna uurimine heidaks sellele teemale rohkem valgust ega süvendaks segadust. Eelmised eesistujad, kellel oli võimalus astuda selle koja, ELi peasekretäri ja kõrge esindaja ning ELi terrorismivastase võitluse koordinaatori ette, tegid Euroopa Parlamendi ajutise komisjoniga edukat koostööd.
Seetõttu usun, et oleks täiesti ebaõiglane arvata, nagu poleks nõukogu või välisministrid oma panust andnud. Tegelikult pean siinkohal esile tõstma mitmete Euroopa riikide nimetatud raportitel põhinevaid arvukaid parlamentaarseid ja seadusandlikke algatusi.
Seega oli täiesti kohane tegutseda lähtuvalt subsidiaarsuspõhimõttest. Nagu teada, ei ole Euroopa Liidul tegutsemisvolitusi paljudes komisjoni uuritud valdkondades. Pean silmas eriti luureteenistuste järelevalvet. Seda tõsiasja märkisid parlamendi ja komisjoni poole pöördudes ka varasem nõukogu eesistuja ja kõrge esindaja härra Solana. Selline olukord on küll kahetsusväärne, kuid on tõsi, et kehtivad lepingud piiravad nõukogu tegevusulatust nimetatud valdkondades.
Kuid kolleegide nimel võin teile kinnitada, et Portugali eesistuja tõotab teha aktiivset ja konstruktiivset koostööd. Meenutan teile Portugali valitsuse pakutud täielikku ja läbipaistvat koostööd nii käesoleva aasta veebruaris töö lõpetanud parlamendi ajutise komisjoni läbiviidud uurimiste käigus kui ka seoses Euroopa inimõiguste ja põhivabaduste kaitse konventsiooni artikli 52 alusel nõukogu peasekretäri koostatud algatustega Euroopa riikide oletatava kasutamise kohta CIA vangide transportimiseks ja ebaseaduslikuks kinnipidamiseks kohta Euroopas.
Nagu üldiselt teada, siis kuigi nõukogu pole vastavalt parlamendi ja nõukogu egiidi all härra Fava ja härra Marty raportite suhtes veel seisukohta võtnud, ei tähenda see veel nende ignoreerimist. Tegelikult on nõukogu Euroopa Liidu välispoliitikas inimõigusi ja rahvusvahelist õigust aktiivselt ja kindlalt kaitsnud.
Oleme pidevalt väitnud, et rahvusvahelise õiguse põhiväärtuste kaitse nõuab tõsist ja põhjalikku dialoogi inimõiguste üle terrorismivastase võitluse kontekstis. Selles osas on EL rõhutanud vajadust austada ja tagada inimõigused, pagulaste õigused ja rahvusvahelise humanitaarõiguse. Nõukogu jätkab terrorismivastase võitlusega seotud inimõigustes toimuvate arengute tihedat kontrollimist ning võtab kohased meetmed nende kaitse tagamiseks. Samuti pühendub EL kindalt piinamiste ning julma, ebainimliku ja alandava kohtlemise ja karistuste täielikule keelustamisele.
Meie tegevusi reguleerib nimetatud eesmärk ning kolmandate riikide puhul tõstatame me alati sellest probleemist tuleneva küsimuse. EL ja liikmesriigid on selgelt näidanud, et salajaste kinnipidamiskohtade olemasolu, kus kinnipeetavaid hoitakse õiguslikus vaakumis, ei ole kooskõlas rahvusvahelise humanitaarõigusega. ELi suunistes piinamise kohta sätestatakse selgelt, et liikmesriigid peavad keelama salajased kinnipidamiskohad ning tagama, et kõiki kinnipeetavaid hoitakse ametlikult tunnustatud kinnipidamiskohtades ning et nende asukoht on teada. ELi suunistes piinamise kohta kehtestatakse samuti, et kedagi ei tohi sunniviisiliselt tagasi saata riiki, kus teda ähvardab piinamine või väärkohtlemine.
On üldteada, et kõnealused küsimused, mis hõlmavad lennujaamade üle teostatava kontrolli, uurimise ja luureteenistuste pädevust, kuuluvad põhiliselt liikmesriikide vastutuse ja kontrolli alla. On tõsi, et Sitcen teeb liikmesriikide esitatud andmetel põhinevaid regulaarseid analüüse, kuid sellel puudub tegelik jurisdiktsioon nn "luure"tegevuste üle. Tuleb märkida, et ELi liikmesriigid seisavad samuti silmitsi lennu-, maandumis- ja maapealse uurimise taotluste sorteerimisele ja töötlemisele iseloomuliku keerulise korraga. See on uus väljakutse kõigi jaoks. Portugali valitsus on selle kohati keerulise ja väga aeglase andmete kogumise protsessi ellu viinud ning moodustanud isegi töörühma arvukate menetluste hindamiseks ja täiendusettepanekute tegemiseks, mille tähtsust tunnustatakse parlamendis veebruaris vastu võetud lõppraportis.
Tuleb märkida, et peame nõukogu peasekretäri tööd väga oluliseks ning pöörasime härra Marty esitatud raportitele suurt tähelepanu. Euroopa inimõiguste ja põhivabaduste kaitse konventsiooni artikli 52 alusel nõukogu peasekretäri poolt välja töötatud küsimustik ja soovitused lubavad nii Portugalis kui ka minu arvates teistes liikmesriikides siseriiklike õigusraamistike, tagatiste ja kontrollmehhanismide pretsedenditut hindamist, sealhulgas riigi territooriumil lennu- ja maandumislubade taotluste läbivaatamise sorteerimis-, kontrolli- ja uurimismenetluse analüüsi.
Portugali puhul on need aidanud kaasa institutsioonide, tehnoloogia ja tegevuste täiustamisele. Nõukogu peasekretäri kaitsegarantiisid puudutavate soovituste osas valitseb liikmete hulgas arusaam, et kõnealused algatused ei tohiks kaasa tuua tarbetuid kattuvaid õigusakte või nõukogule uute volituste andmist.
Teiselt poolt näib olevat saavutatud kokkulepe, et olemasolevate mehhanismide tõhusamaks rakendamiseks ja põhjalikumaks järelevalveks on veel ruumi. Ma usun, et kui uurimine toimuks suurema jäikuse ja enesevalitsusega, siis oleks nende tulemused palju tõhusamad. Hoolimata soovitustest kasutada jäika lähenemist ning vältida faktide ja oletuste äravahetamist, järgides kõnealuste väärtuste ning Euroopa demokraatia tähtsusest rääkides teatud piiranguid keelekasutuses, on tõsi, et kõigil neil algatustel on oma ulatus ja tähendus. Seepärast tuleb neid järgida, eriti ajal, kui on hädavajalik tõsiselt ja ausalt analüüsida terrorismiohust põhjustatud uusi dilemmasid, näiteks julgeoleku ja vabaduse vaheline dilemma. Peale selle vajame aina rohkem rahvusvahelise õiguse vastust pretsedenditu ohu vastasest võitlusest tulenevatele keerulistele küsimustele.
Härra president, volinik, daamid ja härrad, Haagi programmil ja vastaval tegevuskaval põhineva vabaduse, julgeoleku ja õigluse ala tugevdamine on Saksamaa, Portugali ja Sloveenia eesistujate 18-kuulise ühisprogrammi üks peamisi prioriteete. Sellest lähtuvalt on terrorismivastane võitlus üks peamisi väljakutseid, mille osas kolm eesistujat on sõnastanud eesmärgi tugevdada koostööd ELi terrorismivastase strateegia järjepideva rakendamise kaudu. Nagu teada, määrati Gilles de Kerchove hiljuti uueks ELi terrorismivastase võitluse koordinaatoriks ning sarnaselt oma eelkäijatele edastab ta sellele kojale kogu vajaliku teabe.
Kasutan juhust, et rõhutada, et inimõiguste austamise küsimus terrorismivastases võitluses tõstatati ka üleatlandilises dialoogis, eriti aprillis toimunud Euroopa Liidu ja Ameerika Ühendriikide viimasel tippkohtumisel, kus käsitleti Euroopa Ülemkogu poolt 11. detsembril 2006. aastal vastu võetud otsuseid.
Portugal on nõukogu eesistumise ajal selgelt väljendanud oma pühendumist selle dialoogi jätkamisele ja avardamisele, mida käsitletakse mõlemapoolse võtmeküsimusena.
komisjoni asepresident. - (IT) Härra president, daamid ja härrad, ka mina tahaksin nõukogu esindajat tänada. Daamid ja härrad, komisjon - nagu ka mina isiklikult - on algusest peale jälginud ja toetanud Euroopa Parlamendi ajutise komisjoni tööd selles üldtuntud küsimuses ning sellega seotud tõsiste süüdistuste ja sündmuste osas.
Nende sündmuste tõsidus, isegi nende esinemise võimalus muudab hädavajalikuks kõigi kolme institutsiooni - komisjoni, parlamendi ja nõukogu - koostöö. Meil tuleks siiski veel kord korrata - ning teen seda rõõmuga - et terrorismivastaseks võitluseks tuleb täielikult austada põhiõigusi ja õigusriigi põhimõtet. Need kaks tingimust on demokraatia toimimiseks hädavajalikud.
Sellest lähtuvalt olen ma veendunud, et vangide ebaseaduslik transport ning oletus suurema või väiksema arvu salajaste kinnipidamiskohtade olemasolu kohta - juhul kui selliseid sündmusi esitatakse nõuetekohaselt - tähendaks kahtlemata rahvusvahelise õiguse ja inimõiguste tõsist rikkumist. Oleme teadlikud sellest, et kõik Euroopa Liidu liikmed on kohustatud täitma inimõiguste konventsioonis, eriti artiklites 5 ja 6 sätestatud olulisi põhimõtteid.
Loomulikult loodame, et neid sündmusi liikmesriikides põhjalikult uuritakse. On selge, et uurimist peavad läbi viima pädevad õigusorganid. Üks peab olema kindel, ehkki seda on juba mitu korda selgelt väljendatud nii härra Fava kui ka nõukogu raportis: parlamendi raport saab esitada fakte, kuid parlamendil pole mõistagi volitusi ega kohustust viia läbi kohtulikku uurimist.
Tundmatutest allikatest pärit tõendite tsiteerimise korral dikteerib õigus - mida tuleb austada -, et uurimist peavad läbi viima vabad, sõltumatud kohtud. Nende kohuseks on avaldada süüdistuse aluseks olevad allikad. On selge, et liikmesriigi või üksikisiku süüdistamine ilma süüdistuse alust avaldamata on vastuvõetav parlamendi raportis, kuid mitte kohtulikus uurimises. Seepärast loodangi kohtuliku uurimise jätkumist, nagu see toimub mõnes liikmesriigis, sealhulgas minu maal. Kuid raport vajab ka järeltööd, seepärast loetlen algatused, mis minu arvates sellele kaasa aitavad.
23. juulil kirjutasin ma Poola ja Rumeenia valitsustele, meenutades neile kohustust viia läbi täielik, põhjalik juurdlus ning paludes neilt üksikasjalikku teavet selle kohta, kas uurimine on alanud ning millised on olnud senised tulemused. Ma loodan, et mõlemad valitsused saadavad vastuse ning annan teile nende vastustest teada, eriti seetõttu, et olen veendunud, et läbipaistvuse ja tõe huvides tuleb süüdistuse esitamise korral tagada süüdistatavale kõik õiguslikud vahendid süüdistuse alusetuse selgitamiseks ja tõestamiseks või anda uurimine üle sõltumatule kohtule. Minu arvates on väga selge vastuse leidmine süüdistatava huvides.
Teiseks: ma olen koostanud kõigile liikmesriikidele terrorismialase küsimustiku, nagu ma viimasel osaistungjärgul mainisin. Ankeedis küsitakse igalt liikmesriigilt, milliseid meetmeid on riik võtnud terrorismiga võitlemiseks, millised on olnud tulemused riikliku õiguse kohaldamise seisukohast ning millist põhiõiguste kaitset pakub riiklik seadusandlus. Kavatsen vastuseid analüüsida ning koostada nõukogule ja parlamendile raporti liikmesriikide terrorismivastase võitluse meetmete tõhususe ning meetmete sobivuse ja vastavuse kohta põhiõiguste austamise põhimõtte seisukohast.
Kolmandaks tahaksin käsitleda õhuliiklust. Lubasin kodanikuvabaduste, justiits- ja siseasjade komisjonile, et uurin hetkel kõrvale jäänud äärmiselt tähtsat õiguslikku aspekti: milline on erinevus tsiviilõhusõiduki ja valitsuse õhusõiduki (teisiti öeldes sõiduk, mille suhtes ei kohaldata tsiviilõhusõiduki tavakontrolli) määratluse vahel? Igatahes töö selles osas käib ning komisjon kavatseb avaldada teatise üldlennunduse kohta. Komisjon võtab teatise vastu enne käesoleva aasta lõppu, seega üsna varsti ning me teeme ettepaneku valitsuse lennuki mõiste paremaks määratlemiseks, mida tõlgendatakse sageli viisil, millega saab vajalikust kontrollist hoiduda.
Kuid on veel üks õhuliiklust puudutav algatus. See on osa üldisest lahendusest, millega kehtestatakse kõigile liikmesriikidele ühised eeskirjad iga tüüpi lennuki jaoks, mis siseneb Euroopa ühtsesse lennuruumi ilma kinnitatud lennuplaanita. Kindlasti teate, et nn ühtse Euroopa õhuruumi eeskirjade rakendamisega nähakse alates 1. jaanuarist 2009 ette kõigi liikmesriikide lennuplaani ühispäring, nii et sellest kontekstist lähtuvalt ühtlustame me kõigi õhusõidukite lennuplaanide eeskirju, mis Euroopa õhuruumi sisenevad või seda läbivad. See on äärmiselt kasulik, kuna välistab liikmesriikides leitud ülelende ja maandumist puudutava erikohtlemise.
Teiseks teemaks on Euroopa ja Ameerika Ühendriikide vahel sõlmitud väljaandmislepingu ratifitseerimine. Kui Euroopa leping - millele me oleme alla kirjutanud, kuid mis on veel ratifitseerimata - oleks juba varem olemas olnud, siis oleksid vangide Ameerika Ühendriikidest ja Ühendriikidele väljaandmise eeskirjad olnud palju selgemad. Jutt käib terrorismis kahtlustatavatest või sellega seoses uurimise all olevatest kinnipeetavatest. Õnneks on jäänud vaid mõned liikmesriigid, kes peavad nimetatud lepingu veel ratifitseerima. Ma koostasin kõigile justiitsministritele veel ühe ametliku pöördumise kõnealuse Euroopa ja Ameerika Ühendriikide vahelise väljaandmislepingu võimalikult kiireks ratifitseerimiseks.
Käsitlemist vajab ka luureteenistuste järelevalve küsimus. Seda teemat on kajastatud mõlemas raportis, kuid tegemist on tundliku küsimusega. Minu arvates loeb kõige enam riiklik reaktsioon, kuigi võib rõhutada teatud ühiseid nõudeid. Esimene nõue on tugevdada parlamendi kontrolli liikmesriikides. Mõned riigid võtavad või on vastu võtnud riiklikke seadusi, millega tugevdatakse rahvusparlamendi kontrolli salateenistuste tegevuse üle. Minu arvates on see õige tee, kuna ma ei suuda ette kujutada tulevast ühtset Euroopa õigust, millega reguleeritakse salateenistusi, kuid ma leian, et selle teema arutlemine on äärmiselt kasulik.
Härra president, lõpetuseks arvan, et seda teemat tuleks jätkuvalt arutleda, pidades meeles õiguspõhimõtteid ning austades põhiõigusi; kuid põhiõiguste hulka kuulub ka õigus mitte aktsepteerida süüdistusi, kui need ei põhine nõuetekohase menetluse käigus kogutud tõenditele.
Euroopa julgeoleku- ja kaitsepoliitika operatsioon Tšaadi idaosas ja Kesk-Aafrika Vabariigi põhjaosas (arutelu)
Järgmine päevakorrapunkt on nõukogu ja komisjoni avaldused EJKP operatsiooni kohta Ida-Tšaadis ja Kesk-Aafrika Vabariigi põhjaosas.
nõukogu eesistuja. - (PT) Tänan teid, härra president. Portugali eesistuja tänab võimaluse eest vahetada mõtteid võimaliku EJKP (Euroopa julgeoleku- ja kaitsepoliitika) operatsiooni korraldamise üle Ida-Tšaadis ja Kesk-Aafrika Vabariigi kirdeosas. Darfuri konflikt jääb üheks ELi välispoliitika peamiseks prioriteediks. Meil on heameel hiljutise edasimineku üle ning eelkõige teadaande üle ÜRO ja Aafrika Liidu erisaadiku egiidi all arutelu alustamise kohta 27. oktoobril, et leida konfliktile rahumeelne lahendus, mis parandaks rahuväljavaateid Darfuris. Teiseks, peame positiivseks Julgeolekunõukogu resolutsiooni 1769 ühehäälset vastuvõtmist, millega luuakse UNAMID (Aafrika Liidu ja ÜRO ühisoperatsioon Darfuris), mis lisab uut dünaamikat Darfuri konflikti lahendamiseks tehtavatesse jõupingutustesse.
Kuid selleks, et need jõupingutused vilja kannaksid, tuleb Darfuri konflikti käsitleda laiemas regionaalses perspektiivis. Konflikti negatiivne mõju naaberriikide humanitaar- ja julgeolekuolukorrale, eriti Tšaadis ja Kesk-Aafrika Vabariigis, annab põhjust muretsemiseks. Meie arvates ei saa Darfuri konfliktile kestvat lahendust leida, kui ei stabiliseerita olukorda nimetatud naaberriikides.
Nagu te teate, rõhutas nõukogu oma 23. juuli järeldustes tungivat vajadust tegelda Darfuri kriisi destabiliseeriva mõjuga humanitaar- ja julgeolekuolukorrale naaberriikides ning kordas oma toetust mitmemõõtmelise ÜRO kohaloleku rakendamisele Ida-Tšaadis ja Kesk-Aafrika Vabariigi kirdeosas.
Nõukogu otsustas samuti jätkata tööd võimaliku otsuse osas silla loomiseks Euroopa Julgeoleku ja Kaitsepoliitika nõukogu raames, et toetada seda mitmemõõtmelist ÜRO kohalolu, pidades silmas turvalisuse parandamist nendel aladel. Nõukogu otsustas samuti jätkata tööd võimaliku ühendusoperatsiooni osas Euroopa julgeoleku- ja kaitsepoliitika raames, et toetada ÜRO paljurahvuselist kohalolekut, võttes arvesse julgeoleku parandamist antud piirkondades.
Operatsiooni ettevalmistused on kestnud kogu suve. 12. septembril võttis nõukogu vastu kriisijuhtimise kontseptsiooni, milles sõnastatakse ühendusoperatsiooni peamised planeerimisparameetrid. Erilist rõhku pööratakse ohustatud tsiviilelanike, eriti pagulaste ja ümberasustatud isikute kaitsmise eesmärgile ning humanitaarabi kättetoimetamise hõlbustamisele, tõstes piirkonna julgeolekut.
Nende kahe riigi sisepoliitilise situatsiooni osas võtab nõukogu arvesse, et missioon peab säilitama oma sõltumatuse, erapooletuse ja neutraalsuse. Sellel ideel põhinev planeering on käsitlemisel, kooskõlas ELi kriisijuhtimise korraga. Järgmised sammud on operatsiooni ühismeetme heakskiitmine ja tegevuskava, sealhulgas jõudude struktuuri määramine. Operatsioon kestab ühe aasta ning loodetavasti vahetab selle välja paljurahvuseline ÜRO missioon. Mistahes EJKP operatsioon Tšaadis ja Kesk-Aafrika Vabariigis peab põhinema ÜRO Julgeolekunõukogu otsusel ning viiakse läbi pärast ranget konsulteerimist ÜRO ja meie Aafrika partneritega.
ELis tervitatakse ÜRO Julgeolekunõukogu presidendi 2. augustil tehtud avaldust, milles viidatakse julgeolekunõukogu valmisolekule anda volitused mitmemõõtmelise kohaloleku loomiseks Ida-Tšaadis ja Kesk-Aafrika Vabariigi kirdeosas. Mistahes ELi operatsiooni Tšaadis ja Kesk-Aafrika Vabariigis peavad täiendama poliitilised algatused, millega võetakse käsile Darfuri konflikti regionaalne mõõde. Eriti tuleks toetada mistahes jõupingutusi, mis on suunatud Tšaadi ja Sudaani vaheliste suhete normaliseerimisele kooskõlas Tripoli ja Riyadh' lepingutega. Sudaani, Tšaadi ja Kesk-Aafrika Vabariiki tuleks samuti julgustada austama nende kohustusi, mille nad võtsid siis, kui otsustasid mitte toetada oma territooriumilt teiste riikide suhtes mässumeelseid liikumisi.
komisjoni liige. - (FR) Proua juhataja, daamid ja härrad, pärast eilset ÜRO Julgeolekunõukogu otsuse nr 1778/2007 vastuvõtmist rahvusvaheliste jõudude paigutamise kohta Ida-Tšaadi ja Kesk-Aafrika Vabariigi kirdeosas, on uks nüüd lahti, et nõukogu saaks lähipäevade jooksul anda oma heakskiidu EJKP operatsioonile nendes riikides. See on selgelt oluline edasiminek ning ma usun, et see on tervitatav. Operatsiooni sihtregioonid on hetkel üldise ebastabiilsuse ja ebakindluse olekus, mis mõjutab sadu tuhandeid tsiviilelanikke, kes on sunnitud elama äärmise haavatavuse tingimustes. Nagu teada, ei ole olukorra põhjuseks üksnes Darfuri kriisi mõju Tšaadile ja Kesk-Aafrika Vabariigile. Peale selle on veel nendele kahele riigile iseloomulikud endogeensed põhjused, eriti Tšaadi puhul.
Tšaadi ja Kesk-Aafrika Vabariigi nendes piirkondades saab stabiilsust tagada vaid juhul, kui rahvusvahelised meetmed ning eriti Euroopa Liidu meetmed sisaldavad mitmeid tegureid. Siia kuuluvad esiteks, sõjaväelise või politseijõudude kohalolu kvaliteet Tšaadis ja Kesk-Aafrika Vabariigis (KAV), teiseks lähenemine, mis ei põhine ainult julgeolekul, vaid hõlmab ka abi osutamist ja poliitiliste struktuuride rajamist, ning lõpuks suutlikkus piirata Sudaani või Darfuri piirkonna mis tahes sekkumist Tšaadis ja Kesk-Aafrika Vabariigis.
Lubage mul käsitleda esimest punkti: see on teise samba alla kuuluv teema. Nõukogu liikmed on väljendanud oma seisukohti selles küsimuses ning neil on eelolevate päevade jooksul kahtlemata veelgi rohkem öelda. Üks oluline element, mida tuleb sellise Euroopa kaitsejõu rakendamisel arvesse võtta, on humanitaartsooni kaitsmise vajadus. Seetõttu on minu ECHO meeskond teinud tihedat koostööd nõukogu sõjalise planeerimise spetsialistidega, võttes arvesse vajadust austada vastavaid mandaate ning tagada sõjaväe- ja humanitaarorganite vaheline kõrgetasemeline koostöö. Rõhusime eriti sellele, et Euroopa kaitsejõu kontaktametnikud oleksid kohapeal, et tagada tihedad seosed ja alaline teabevahetus humanitaar-organisatsioonidega.
Liigun nüüd edasi teise punkti juurde. Komisjoni pakutud toetusmeetmed hõlmavad kolme aspekti. Esimene hõlmab ÜRO juhtimisel toimuva Tšaadi politseioperatsiooni julgeolekuvaru. Sellega tagatakse põhimõtteliselt 800 Tšaadi politseiametniku väljaõpe, kes vastutavad põgenike ja ümberasustatute laagrites korra tagamise eest. On kriitilise tähtsusega, et see politseiaktsioon oleks eeskujulik. Samuti on väga tähtis, et kohalikud elanikud selle hästi vastu võtaksid. Selleks otstarbeks eraldatakse stabiilsusinstrumendi abil enne 2007. aasta lõppu umbes 10 miljoni euro suurune finantseering.
Pöördun nüüd humanitaarabi meetmete juurde. 2007. aastal eraldas komisjon pagulaste ja ümberasustatute ning ka Tšaadi vastuvõtvate kogukondade jaoks mõeldud erakorralise humanitaarabi ja mitmesektoriliste abiprogrammide tarbeks 30,5 miljonit eurot. Kesk-Aafrika Vabariik sai 8 miljoni suuruse toetuse ning sarnased summad on eraldatud ka 2008. aastaks.
Kolmas element puudutab reintegreerimist ja rehabilitatsiooni. Tšaadile ja Kesk-Aafrika Vabariigile eraldatakse lühiajaliselt 9. Euroopa Arengufondi täiendav finantseering umbes 13,1 miljoni euro ulatuses. Programm on mõeldud jätkama ECHO tegevusi, mille eesmärgiks on rehabilitatsiooni strateegia ja üleminek arengule.
Daamid ja härrad, need abimeetmed on vajalikud, kuid samas tuleb need siduda meetmetega, mis hõlmavad poliitilist protsessi. Püsiva stabiilsuse tagamiseks tuleb rahvusvahelisel ja Euroopa tasandil võetud meetmeid täiendada mitmete teiste tegevustega, mis on seotud õigusriigi taastamise, majanduse taaselustamise, õigus- ja julgeolekusüsteemide reformi ning valitsuse ja opositsiooniparteide vahelise dialoogiga. On ütlematagi selge, et see on tähtis element, eriti 2009. aasta valimisi silmas pidades.
Komisjon jätkab selle globaalse lähenemise edendamist Tšaadis ja Kesk-Aafrika Vabariigis. Komisjon püüab samuti Darfuri konflikti lahendada, mitte üksnes humanitaarabi osutamisega ja ülesehitustöödel abistamisega, vaid toetades läbirääkimiste ja infovahetusprotsessi, millega me väga seotud oleme. Selles osas teavitasin hiljuti ÜRO peasekretäri Ban Ki-mooni ja Aafrika Liidu komisjoni esimeest Konarét sellest, et komisjon annab läbirääkimiste toetamiseks oma panuse Darfuri usaldusfondi. Peale selle finantseerib komisjon ka algatusi, mis on suunatud Darfuri ühiskonna kaasamisele konflikti lahendamises.
fraktsiooni PPE-DE nimel. - (DE) Proua juhataja, daamid ja härrad, humanitaarolukord Tšaadis, eriti piki riigi 1360 km piiri Sudaaniga, kuid ka Kesk-Aafrika Vabariigiga piirneval alal tingib minu arvates rahvusvahelise üldsuse sekkumise.
Viibisin Tšaadis mõni päev tagasi ning see jättis mulle oma mulje. Rohkem kui 400 000 pagulast ja ümberasustatavat on paigutatud piiriala laagritesse. Neid laagreid varitseb bandiitide ja marodööritsevate jõukude, kuid ka Sudaani janjawee-miilitsa pideva rünnaku oht. Olukord avamaal on veelgi keerulisem. Julgeoleku nappuse tõttu otsib aina rohkem inimesi varjupaika laagritest.
Nende inimeste raske olukorra leevendamiseks tuleb parandada piirkonna julgeolekut, nii et nad võiksid naasta oma kodudesse. See on keeruline väljakutse, millega toimetulekuks on vajalik vastutuse jagamine. ÜRO on osutanud abi politseijõudude loomisel, mis saaks seejärel olla abiks julgeolekujõududele. Teiselt poolt paluti Euroopa Liidul saata oma vägesid janjaweed-miilitsa ning bandiitide eemalhoidmiseks ning pagulastele, ümberasustatavatele ja tsiviilelanikele korraldatud rünnakute ära hoidmiseks.
Käesoleva resolutsiooni projektiga toetab Euroopa Parlament nimetatud operatsiooni, kuid teeb seda järgmistel tingimustel: esiteks, nagu osutas härra president ja volinik, poliitilised läbirääkimised peavad jätkuma, kuna lõpuks on meil vaja poliitilist lahendust. Ent kui me saadame väed, siis tuleb neile anda jõulised volitused, mis võimaldavad neil janjaweed-miilitsat ja bandiite eemale peletada.
Julgestamist vajab väga suur ala. Seetõttu peavad jõud olema ka piisavalt suured, et julgeolekuolukorda reaalselt parandada. Peab olema selge, et tegemist on Euroopa jõududega, millesse on kaasatud mitmed Euroopa riigid. Ka EUFOR peab saama piisavad vahendid oma volituste täitmiseks. Võttes arvesse vägede suhteliselt vähest tugevust ja piiriala ulatust, tähendab see seda, et läheb tarvis väljapaistvaid luure- ja transpordivõimalusi, kuna jõud peavad olema suutelised ohtu kiiresti tuvastama ning samuti kiiresti vastavasse sihtkohta jõudma.
Mitte mingil juhul ei tohiks tekkida olukord, kus Euroopa jõud Tšaadis suudavad kas volituste või vahendite puuduse tõttu kaitsta vaid iseennast, tegelikke volitusi täitmata. Euroopa Parlamendi järgmine tingimus on selge evakuatsioonistrateegia sõnastamine, milles nähakse ette, kuidas ja kes EUFORi pärast kavandatud ühe-aastast tegevust asendab.
Euroopa Parlament rõhutab käesolevas resolutsiooni projektis ka seda, et keerulise poliitilise olukorra tõttu piirkonnas peaks Euroopa jõud Tšaadis käituma neutraalse julgeolekujõuna ning kaitsema tsiviilelanikkonda. EUFORi kasutamine Kongos möödunud aastal näitas selgelt usutava erapooletuse ja sõltumatuse tähtsust operatsiooni õnnestumiseks.
Praeguses olukorras, kus jõu rakendamine piirdub ühe aastaga, võib Euroopa Liit teha olulise panuse humanitaarolukorra parandamiseks ning Aafrika Liidu toetamiseks, võttes regioonis suurema vastutuse. Mõlemad aspektid on hädavajalikud ning seega palun teil hääletada käesoleva resolutsiooni poolt.
fraktsiooni PSE nimel. - (PT) Julgeolekunõukogu eile vastu võetud resolutsioonis 1778 sätestatakse, et olukord Sudaani, Tšaadi ja Kesk-Aafrika Vabariigi piiriregioonis ohustab rahvusvahelist rahu ja julgeolekut.
Parlamendi resolutsiooni ettepanekus tunnistatakse olukorra pakilisust ning Euroopa Liidu olulist vastutust kaitse pakkumisel. Suurem enamus selle koja liikmetest nõustuvad valitsusväliste organisatsioonide vajadusega sellel pinnal, piirkonna pagulastega, kes elavad armetutes tingimustes ja pideva hirmu õhkkonnas ning ÜRO peasekretäriga. Need kõik kinnitavad rahvusvahelise kohaloleku pakilist vajadust selles piirkonnas, mis peab hõlmama ka tugevat sõjaväelist elementi. Resolutsioonis 1778 antud volituste tõhusaks täitmiseks ei sobi ükski riik ega mitmepoolne organisatsioon paremini kui Euroopa Liit. EJKP (Euroopa julgeoleku- ja kaitsepoliitika) on täisealiseks saanud ning eksisteerib just selliste eriolukordade jaoks.
ELi sõjajõudude piirkonda saatmise kontekstis võivad nõukogu ja Portugali eesistuja arvestada Parlamendi põhimõttelise toetusega. Kuid Euroopa Parlament on sunnitud väljendama oma muret missiooni teatud aspektide suhtes. Esiteks kardame, et liikmesriikide vastumeelsus tagada jõududele minimaalne personal ja vajalik sõjaväeline varustus vähendab suurel määral selle tõhusust. Tahaksime lisada, et mida väiksem on teiste liikmesriikide panus, seda märgatavam on jõudude Prantsusmaa esindus. Kuid missiooni eduks on kõige olulisem erapooletuse tajumine ning Prantsusmaad ei peeta selles regioonis neutraalseks osapooleks.
Teiseks palub Euroopa Parlament, et jõududega oleks kaasas ka diplomaatiline esindaja regioonis, et aidata kaasa rahvusliku leppimise protsessile Tšaadis ja Kesk-Aafrika Vabariigis. Vaatamata seosele Darfuri draamaga, on ebastabiilsuse juured ka siseriiklikud ning neid on võimalik ületada üksnes sisepoliitiliste protsesside abil. Nagu Parlamendi resolutsiooni ettepanekus märgitud, ei saa Euroopa Liidu vaid 12 kuuks kavandatud operatsioon ilma tõelise poliitilise lepitusprotsessita piirkonnas rahu tagamisele kaasa aidata.
Lõpuks tervitab parlament volituste andmist jõududele, kes tegutsevad ÜRO harta VII peatüki alusel. On tähtis neid volitusi sellel pinnal korrektselt tõlgendada ning tagada, et Euroopa väed pakuksid ohustatud tsiviilelanikele proaktiivset kaitset, looksid humanitaarala rahvusvaheliste organisatsioonide jaoks ning kaitseksid ÜRO missiooni Kesk-Aafrika Vabariigis ja Tšaadis (MINURCAT). Lähiajalugu on Kigali ja Srebrenica sarnaste juhtumite näol täis traagilisi näiteid selle kohta, kuidas kaitsetu tsiviilelanikkond maksab rahvusvaheliste vägede pelglikkuse ja ülipedantsuse tõttu kõrgeimat hinda.
Järgmine päevakorrapunkt on nõukogu ja komisjoni avaldused olukorra kohta Birmas.
nõukogu eesistuja. - (PT) Proua juhataja, volinik, daamid ja härrad, kõnealused läbirääkimised ja meie arutelu on väga aktuaalsed ning mõistagi jälgivad nõukogu ja Portugali eesistuja olukorda Birmas (Myanmaris) suure tähelepanuga.
Peaaegu 20 aastat, tegelikult isegi 1988. aasta sündmustest alates on Birma olnud tunnistajaks praegu toimuvatele demonstratsioonidele. Pole kahtlust, et paljude kommentaatorite viimaste sündmuste kohta öeldu on tõsi: nimelt see, et riik on jõudnud meie arvates kriitilisele ristteele.
Olukord on algusest peale olnud äärmiselt ebastabiilne ning kuigi oleme teinud kõik jõupingutused selleks, et Birma võimud ei peaks kasutama vägivalda, näitavad tänased sündmused kahjuks seda, et Rangooni sõjaväeline hunta jääb pärast aastatepikkusi korduvaid pöördumisi rahvusvahelise üldsuse palvetele jätkuvalt kurdiks.
Hea juhtimise korral oleks viimaste päevade olukord võinud viia pretsedenditu võimaluseni astuda esimesed sammud pakilise poliitilise reformi ning riigi rahvusliku ümberhindamise teel. Lootsime, et hunta võtab kuulda demonstrantide ühemõttelist sõnumit, et nende poliitika on läbi kukkunud.
Algselt ebaproportsionaalse kütusehindade tõusu vastu suunatud protest kasvas üle tohutuks protestiliikumiseks diktaatorliku valitsuse üldise poliitika vastu.
Riigis kasvavast pingest teadlikuna pole Euroopa Liit lihtsalt olukorda pealt vaadanud. Augustis mõistis liit koheselt jõuliselt hukka mitmete opositsiooniliidrite kinnipidamise, eriti nn "88 Generation" aktivistide grupi, mis protesteeris peaaegu 500%-lise kütusehindade tõusu vastu. See nõudis kõigi poliitvangide vabastamist ning tõstis esile vajadust alustada avanemis- ja lepitusprotsessi ning poliitilist reformi. Alles eile saatsime New Yorgis kohtuva 27 välisministri koostatud Ameerika Ühendriikide ja ELi ühisavalduse kaudu selge solidaarsus- ja toetussõnumi Birma rahvale.
Pöördume võimude poole palvega austada munkade, nunnade ja tavakodanike õigust rahumeelseks demonstratsiooniks ning rõhutame, et see olukord kujutab uut võimalust Birma äärmiselt keerukate probleemide lahendamiseks.
Teises, samuti eile esitatud avalduses kutsus kõrge esindaja, härra Solana Birma võime ennast jätkuvalt vaos hoidma ning rõhutas, et tõelist rahu, stabiilsust ja arengut võib saavutada vaid poliitilise reformi, põhiõiguste ja vabaduste andmise ning kõigi osapoolte kaasamise kaudu.
Oleme olukorda arutanud ka New Yorgi ÜRO peaassamblee kahepoolsete läbirääkimiste partneritega. Jätkuvas Birmat puudutavas dialoogis selle regiooni partneritega, sealhulgas Hiina, India ja ASEANi (Kagu-Aasia Maade Assotsiatsioon) riigid, julgustame me viimaste regulaarseid kõnelusi režiimiga, asetades erilist rõhku järgmistele küsimustele: esiteks, Birma stabiilsus pikemas perspektiivis nõuab tõelist ja eelkõige poliitilist ümberkujundamist; teiseks, riigi avamine on oluline Birma arengu seisukohast ning samuti naabermaade ja kogu rahvusvahelise üldsuse huvides. Märkisime samuti, et ASEANi praegune Singapuri eesistuja on vähemalt vastanud riikliku avaldusega, kus avaldatakse lootust, et praegused protestid lahendatakse rahulikul teel.
ELi välisministrid arutasid Birmas kujunenud olukorda septembri alguses Gymnichis peetud kohtumisel ning sama teemat käsitleti ka eile New Yorgis, kus kohtusid kõik 27 välisministrit. Peale selle on küsimust arutanud Brüsselis asuv poliitika- ja julgeolekukomitee ning täna hommikul ka Aasia-Okeaania töörühm. On selge, et me hindame kõiki olemasolevaid võimalusi Euroopa Liidu järjekordse avalduse koostamiseks ning kuigi me loodame, et olukord ei süvene, peame olema valmis igaks juhtumiks. Samuti valmistame diplomaatiliste kanalite kaudu ette lisameedet ning meil on jätkuv kontakt ÜROga, eriti Ibrahim Gambari, peasekretäri erisaadikuga, kes kohtus juulis vahetult enne suvevaheaega eesistuja ning Euroopa Liidu institutsioonidega. Säilitame ka tiheda kontakti kolleegidega Genfis, kus inimõiguste nõukogu koostas eile terava avalduse.
Rangoonist meieni jõudnud murettekitavate uudiste tõttu tundsime eile õhtul kohustust koostada Birma võimudele järjekordne pöördumine, milles palutakse neil mitte reageerida vägivaldselt inimeste rahumeelsetele demonstratsioonidele. Mainisime selgesõnaliselt ka olemasolevate sanktsioonide suurendamise võimalust, nii et sõnum oli otsene ja selge. Viimasena korraldab Birma küsimuse täpsema arutelu homme Coreper (alaliste esindajate komitee).
komisjoni liige. - (FR) Proua juhataja, daamid ja härrad, sarnaselt teistele Euroopa institutsioonidele tunneb komisjon suurt muret olukorra üle Birmas/Myanmaris. Oleme väga hoolikalt jälginud möödunud nädalate ning isegi viimaste tundide dramaatilisi sündmusi, mis said alguse vastupanuliikumisest ja budistlike munkade rahumeelsest protestist.
Nagu teada, esitas proua Reding komisjoni analüüsi üldise olukorra kohta 6. septembril: korduvad inimõiguste rikkumised, poliitilised repressioonid ja üldine majandusolukorra halvenemine. Lisaksin siia ka Birma/Myanmari valitsuse toime pandud rahvusvahelise humanitaarõiguse rikkumised tsiviilisikute ja vangide suhtes ning ICRC tegevusele üha karmimate piirangute kohaldamine. Viimaste nädalate jooksul on režiim lõiganud mingil määral enda loodud plahvatusohtliku sotsiaalse ja poliitilise olukorra kibedaid vilju.
Mida tuleks selliste sündmuste valguses teha? Võime mõelda, et olukorda iseloomustab déjà vu tunne, kuna see kuulutab 1988. aasta vägivaldsete repressioonide kordumist või leida, et oleme jõudnud ajaloolisesse pöördepunkti. Mõlemal juhul tundub, et sündmused Birmas/Myanmaris võtavad ettearvamatu suuna. Tõsiasi, et massilisel protestiliikumisel - mille raames tuli Rangoonis möödunud esmaspäeval tänavatele ligikaudu 100 000 inimest - puudub poliitiline kava või kindlad nõudmised, muudab olukorra ilmselgelt veelgi ebastabiilsemaks ning ohtlikumaks.
Me ei saa välistada võimalust, et režiim kaotab demonstrantide vastu astudes sündmuste üle kontrolli. Pole kahtlust, et täna nähtavad alandused, arreteerimised ja teesulud osutavad kõik sellele, et valitsus rakendab palju karmimat joont. Täna hommikul toimunud arreteerimised, võimude sekkumise brutaalsus ning tõsiasi, et on teatatud ohvritest, peaksid meie ärevust suurendama. Sellistes tingimustes on meie esmaseks eesmärgiks hoida ära valitsuse mis tahes vägivaldne reaktsioon ning soovitada vastutavatel isikutel näidata üles äärmist vaoshoitust. Aung San Suu Kyi ohutus ja heaolu on ilmselgelt üks meie peamine mure.
Kuid protestid on mingis osas pakkunud ka võimalust. Need näitavad režiimile, või vähemalt neile võimulolijaile, kellel on veel säilinud vähenegi reaalsustaju, et kehv poliitiline ja majanduslik juhtimine on viinud inimesed selleni, et nad ei karda enam tulla tänavatele oma liiga kaua kestnud meeleheitest sündinud viha väljendama.
Komisjoni teiseks mureks on seega tungiv soovitus rahvusvahelisele üldsusele veenda valitsust tegema žeste, mis on vajalikud minimaalse kindlustunde taastamiseks ning luua nii tingimused, millega sillutada teed riikliku lepitamiseni. Režiim peab kuulda võtma inimeste püüdlusi avatuse ja demokraatia suunas. Mõistagi peab praeguse kriisi mis tahes lahendus hõlmama osalust ja läbipaistvat protsessi, mis võimaldab kõigil Birma/Myanmari riiklikust leppimisest huvitatud osapooltel anda täieliku panuse riigi poliitilisse ja majanduslikku tulevikku. Selle sõnumi edastas minu kolleeg Benita Ferrero-Waldner ÜRO peaassambleega paralleelselt toimunud kohtumistel meie partnerriikidele.
Samuti on tähtis, et Birma/Myanmariga piirnevad riigid oleksid teadlikud oma konkreetsest vastutusest. Usun, et Hiina on juba mõistnud, et selline plahvatusohtlik olukord ei tule tema enda pikaajalistele huvidele kasuks ning võib avaldada otsustavat mõju. Kuid meil tuleb veenda ka Birma režiimi majanduslike vajaduste katmiseks märkimisväärse panuse andnud riike nagu India, Jaapan ja Lõuna-Korea, et nad teeksid praeguse kriisi lahendamiseks veelgi rohkem. ASEANi liikmesriigid peaksid samuti oma seisukohti kindlamalt väljendama. Olukorra halvenemine Birmas/Myanmaris võib põhjustada kohutavaid tagajärgi kogu regioonile.
Lõpetuseks, komisjon tervitab ÜRO erilist rolli ning eriti erisaadik Ibrahim Gambari head tööd, kelle eelseisev visiit Rangooni on ülimalt tähtis. Kui Birma/Myanmari võimud otsustavad taas repressioonide kasuks, lükkab see riigi paratamatult veelgi suuremasse rahvusvahelisse isolatsiooni ning toob rahvale kaasa veelgi suuremad kannatused. Kui aga võimud valivad avatud ja demokraatliku dialoogi, siis tuleb neil selgitada oma riigi tulevikuplaane, määrata kindel kuupäev vabadeks valimisteks ja alustada siirast dialoogi oma partneritega. Nende tingimuste täitmise korral võivad Birma/Myanmari võimud loota Euroopa Liidu ja teiste partnerriikide toetusele.
fraktsiooni PPE-DE nimel. - (EN) Proua juhataja, Euroopa Liit tunneb uhkust inimõigustele omistatava tähelepanu üle, kuid ometi tundub ta olevat võimetu tegutsema tõhusalt maailma türannrežiimide vastu, mis jätkavad aastast aastasse oma inimeste allasurumist. Tundub valitsevat arusaam, et avaldusest ja ühisest seisukohast piisab. Nõukogu eesistuja ütles eelmises arutelus, et me peame käima oma sõnade järgi. Ma nõustun temaga.
Kogu minu aja jooksul selles parlamendis olen ma võidelnud kahe konkreetse talumatu režiimi vastu: Mugabe Zimbabwes ja sõjaväe-hunta Birmas. Mõlemale on EL tähelepanu pööranud, kuid midagi ei ole muutunud. Meil peaks häbi olema.
Täna on meie tähelepanu pööratud Birmale, kus viimase nädala jooksul on kõigi Birma budistlike munkade liit juhtinud ulatuslikke tänavaproteste Rangoonis ja paljudes teistes Birma osades. Me oleme kõik šokeeritud, et meeleheitlikust olukorrast on saanud tragöödia. Üle maailma on levitatud pilte haavatud munkadest, suitsu mattunud pagoodidest ja peksasaanud tsiviilisikutest, kui julgeolekujõud alustavad oma mahasurumisi. Kinnitust on leidnud vähemalt viis surmajuhtumit ja sajad on haavatud. Raadiojaam Birma Demokraatlik Hääl (Democratic Voice of Burma) hoiatas peaaegu nädal tagasi, et valitsus oli andnud loa tulirelvade kasutamiseks ja valmistus rahumeelsete demonstratsioonide vägivaldseks laialiajamiseks.
On viimane aeg lõpetada käte väänamine ja asuda tõsiselt tegutsema. Mul ei ole mingeid illusioone. Nagu Zimbabwegi puhul, peitub Birma muutuste võti tema naabrites, eelkõige Hiinas. Hiina on Birma suurim investor, kaubanduspartner ja relvatarnija. Täna on parlamendis kõrgetasemeline Hiina parlamendidelegatsioon, mida juhib rahvakongressi mõjukas liige Wang Yingfan. Ma esitasin talle täna hommikul tungiva palve, et Hiina võtaks midagi ette Birma režiimi vastu. Ta kordas, et Hiina ei sekku teiste riikide sisepoliitikasse, kuid kinnitas samas, et Hiina jätkab vaikse, kuid tõsise rolli etendamist ning paindlikkuse ja positiivsema lähenemisviisi nõudmist Birma režiimilt. Eks me näe, mis mõju sellel on.
Eile teatas Euroopa Liidu eesistuja, et vägivaldse reaktsiooni korral sanktsioone karmistatakse. Vägivald on nüüd alanud ja kui EL tahab maailma areenil mingitki usaldusväärsust säilitada, peavad järgnema karmimad sanktsioonid. Meil tuleb selgelt näidata, et seekord peame me oma sõna ja peame sanktsioonidest kinni. Korduda ei tohi häbiväärne episood, kui Birma välisministril lubati mais osaleda Saksamaal toimunud ASEMi tippkohtumisel, mis on karjuvas vastuolus ELi enda reisikeeluga.
Sanktsioonide kaalumisel ei saa me ignoreerida asjaolu, et üks väheseid Birmasse jäänud välisinvestoreid on TOTAL Oil. TOTAL aitab otseselt sõjaväe-huntat üleval hoida, varustades seda igal aastal sadade miljonite dollaritega, et see režiim saaks pidada üleval üht maailma suurimatest sõjavägedest.
Me oleme Birma kriisi nii pikalt arutanud ja nüüd on see käes. Me peame meeles pidama, et 20 aasta taguse Birma protestijate tapatalgute kesksed isikud on täna režiimi võimu juures. Kahju, et nõukogu ja komisjon ei ole nendes asjades aastate jooksul parlamenti rohkem kuulanud.
Täna esitame me veel kord tungiva resolutsiooni, see on lühike ja väga selge. Me nõuame Birma ametivõimudelt Aung San Suu Kyi kohest vabastamist, protestijate rahulejätmist ja esindusliku üleriigilise konvendi kokkukutsumist, kuhu kuuluks ka Rahvuslik Demokraatialiiga. ÜRO Julgeolekunõukogult palume me kohest kogunemist Birma olukorra arutamiseks ja seejärel viivitamatut eriesindaja saatmist. Nõukogule ja komisjonile ütleme me seda, et rääkida USA ja ASEANiga, et valmistada ette koordineeritud meetmete pakett Birma režiimi vastu, ning kui Birma vastab vägivallaga ja ei reageeri vastavalt meie soovidele, siis ka majandussanktsioonid.
fraktsiooni PSE nimel. - (DE) Proua juhataja, daamid ja härrad, Euroopa ning tegelikult kogu maailm on pööranud oma pilgu Birmale. Nagu minu Ühendkuningriigi kolleeg ütles, on täna esimest korda verd valatud, midagi ei saa enam varjata ning see loob arutelus uue olukorra.
Küsimus 1 on vastuvõetamatu (kodukorra II lisa A osa punkt 2).
Galileo projekt on Euroopa Liidu jaoks äärmiselt oluline projekt, kuna see on seotud kosmoseuuringute ja liikmesriikidevahelise koostööga ning seda võib kohaldada mitmes valdkonnas, sealhulgas transpordi valdkonnas.
Lähtuvalt selle projekti rahastamise praegusest ummikseisust tahaksin Euroopa Liidu Nõukogult küsida, millised on kavandatavad meetmed olukorra lahendamiseks ning milline on selle projekti raames kavandatav ELi koostöö kolmandate riikidega, näiteks Indiaga?
nõukogu eesistuja. - (PT) Nagu austatud parlamendiliige teab, analüüsis nõukogu 6.-8. juunil 2007 põhjalikult Galileo projekti olukorda ning võttis vastu vastavasisulise resolutsiooni. Selles resolutsioonis kutsub nõukogu komisjoni üles tegema ettepanekuid Galileo projekti mitmete aspektide osas. Komisjon võttis need ettepanekud vastu (19. novembril) ning loodame, et nõukogu pädevad organid vaatavad need läbi, pidades silmas vajadust võtta enne käesoleva aasta lõppu vastu terviklik otsus Galileo projekti rakendamise kohta, sealhulgas riiklik rahastamine ja riigi osalusmeetodid.
Kolmandate riikidega tehtavast koostööst rääkides tuleb meenutada, et nõukogu omistab suurimat tähtsust koostööle nende riikidega, mis ei kuulu Euroopa Liitu. Nagu teada, on alates 2001. aastast alla kirjutatud mitmed Galileo projektiga seotud koostöölepingud selliste ELi väliste riikidega nagu Hiina, Iisrael ja Ukraina. Need riigid panustavad Galileo programmi süsteemi määratlemise, uuringute ja tööstuskoostöö valdkonnas.
Mis puutub Indiasse, siis kirjutasid komisjoni ja India esindajad New Dehlis 7. septembril 2005 alla koostöölepingule. Kuid komisjon on otsustanud jätkata konsulteerimist India võimudega, et viia leping vastavusse EÜ Galileo projekti puudutavate koostööalaste standardlepingutega ning võtta arvesse selle projekti viimaseid arenguid. Kohaldatavate eeskirjade osas peab nõukogu enne otsuse tegemist ära ootama komisjoni ettepaneku.
Kolmandate riikide positsiooni paremaks määratlemiseks võttis nõukogu käesoleva aasta 22. märtsil vastu otsuse, millega anti komisjonile volitused ELi väliste riikidega läbirääkimiste pidamiseks, pidades silmas kokkulepete allkirjastamist nende osalemiseks Euroopa GNSS-i (globaalne navigatsioonisatelliitide süsteem) järelevalveorgani (GSA) töös.
Selle otsuse põhieesmärk on kehtestada kõiki ELi väliseid riike puudutav ühtlustatud lähenemine, sõnastades nende selged osalemismeetodid GSA raames.
(RO) Härra juhataja, tahaksin tänada riigisekretäri esitatud teabe eest. Kuid tahaksin tulla tagasi oma küsimuse esimese osa juurde, milleks on GALILEO projekti rahastamine. Soovin, et riigisekretär räägiks meile veel projekti tegeliku rahastamisviisi kohta ning seda, kuidas toimus komisjoni ettepaneku läbivaatamine ning milline võiks olla nõukogu reaalne otsus järgmiseks perioodiks.
(PT) Ma ei saa ennustada nõukogu otsust kõnealustes küsimustes, eriti rahastamise osas. Seda küsimust tuleb arutada nõukoguga, koos teiste komisjoni viimastes ettepanekutes tõstatatud küsimustega. Võin austatud parlamendiliikmele kinnitada kahte asja: esiteks, eesistuja mõistab Galileo projekti strateegilist tähtsust Euroopa Liidu jaoks ning käsitleb antud küsimust sellest lähtuvalt, teiste sõnadega Euroopa Liidule strateegilist huvi pakkuva projektina; teiseks teeb eesistuja kõik selleks, et jõuda Portugali eesistumise vältel järeldusteni Galileo projekti põhiaspektide suhtes.
- (ES) Härra juhataja, härra nõukogu eesistuja, nõustun sellega, et Galileo on ELi jaoks pakiline esmatähtis projekt, kuid põllumajandustootjad on äärmiselt murelikud, kuna komisjon on esitanud idee kasutada Galileo projekti rahastamiseks ÜPP vahendeid. Kuna 2007. aastal tekkis ülejääk, siis muretsevad nad oma tuleviku pärast.
Minu küsimus nõukogule on järgmine: kas 27 ELi erinevat valitsust nõustuvad, et see peaks olema esmatähtis projekt ning et rahastamine peaks toimuma kas erakorralistest vahenditest või igal aastal tekkivate ühenduse eelarve jääkidest?
(PT) Tänan teid, härra juhataja. Usun, et vastasin sellele küsimusele juba oma eelmises vastuses. Rahastamisküsimus on ikka veel lahtine. Nõukogu peab seda arutama, kuna sellekohast otsust pole veel vastu võetud. Muidugi on oodata, et liikmesriikide seisukohad erinevad ka selles küsimuses. Kuid leian, et tegelikult oleme saavutanud konsensuse selle projekti strateegilise olemuse osas.
Milline on nõukogu seisukoht Bosnia ja Hertsegoviina reformide, eriti põhiseadusreformi ja Daytoni leppe reformi praeguse olukorra osas ning millised on kavandatavad meetmed selle riigi edasiseks uuendamiseks ja integreerimiseks?
nõukogu eesistuja. - (PT) Daamid ja härrad, Euroopa Liit hindab Bosnia ja Hertsegoviina reformide praegust kulgu iga-aastase arenguaruande põhjal, mis esitatakse novembris, nagu tavaliselt.
Nõukogu on mitmel korral korranud nelja põhitingimuse kiire täitmise tähtsust stabiliseerimis- ja assotsiatsioonilepingu läbirääkimiste lõpuleviimisel, nagu on sätestatud nõukogu 12. detsembri 2005. aasta järeldustes, pöörates erilist tähelepanu politseireformi elluviimisele. Kuid nagu teada, on poliitiline olukord viimastel kuudel Bosnia peamiste poliitiliste liidrite positsiooni radikaliseerumise tõttu väga pingeline olnud. Hetkel näib, et reformi kava ning eriti politseijõudude ümberkujundamise osas on väga raske konsensusele jõuda.
10. septembril kohtusid kõrge esindaja, härra Solana ning ELi eriesindaja Bosnias ja Hertsegoviinas, Miroslav Lajčák. Sellel Brüsselis toimunud kohtumisel väljendas härra Solana täielikku toetust ELi eriesindaja tööle ning hindas tema jõupingutusi Bosnia and Hertsegoviina poliitiliste liidritega kompromissi leidmiseks politseireformi suhtes.
Peasekretär ja kõrge esindaja, härra Solana kutsus Bosnia liidreid konstruktiivselt osalema viimases eriesindaja esitatud algatuses, et eemaldada viimane takistus Bosnia ja Hertsegoviina teel ELiga stabiliseerimis- ja assotsiatsioonilepingu sõlmimisele. Samuti kutsus ta selle riigi võime üles vastutustundlikult käituma, et lõpuks tegutseda Bosnia ja Hertsegoviina rahva huvides.
Ka nõukogu on väljendanud oma toetust Bosnia ja Hertsegoviina jõupingutustele konstitutsioonireformi edendamisel, pidades silmas funktsionaalsemate riigistruktuuride loomist, mis suudaksid vastata Euroopa standarditele. Täitev- ja seadusandliku võimu tõhustamiseks on vajalikud jätkuvad jõupingutused ning samuti peame tugevdama riigi ja riigiasutuste vahelist haldus- ja koostöövõimet.
Euroopa Liit on ühinemiseelse abi rahastamisvahendi raames eraldanud Bosnia ja Hertsegoviina konstitutsioonireformi läbiviimiseks 1 miljon eurot. Nõukogu võttis 7. veebruaril 2007 vastu ühismeetme, millega muudetakse ja laiendatakse ELi Bosnia ja Hertsegoviina eriesindaja volitusi. Need muudetud volitused annavad ELi eriesindajale poliitilist abi ning võimaldavad tal konstitutsioonireformi käigus oma teenuseid pakkuda.
(DE) Bosnial ja Hertsegoviinal on tulevikku vaid siis, kui see muutub föderatsiooniks, mis ühendab võrdsetel alustel kõiki kolme rahvust, kuhu ei kuulu mitte ainult Hertsegoviina vaid ka Bosnia keskosa horvaadid. Minu küsimus on üsna spetsiifiline: mida saaks teha, kui selline üksus nagu Republika Srpska takistab politseireformi ning pagulaste tagasipöördumist seestpoolt, kuid EL lisab riigile tervikuna üksnes välist survet? Kas te räägite ka üksikisikutega ning avaldate neile survet või saab seda teha ainult keskriigi kaudu? Kui nii, siis on see väga raske.
(PT) Väga hea, härra juhataja, austatud liige, selles osas saan öelda, et Euroopa Liit teeb olemasolevate diplomaatiliste vahendite abil ning eriti oma eriesindaja tegevuse kaudu kõik võimaliku selleks, et konstitutsioonireformid ja eriti politseireform praegusest ummikseisust edukalt välja tuua ning tagada takistuste kõrvaldamine. See on meie kohustus.
Nõukogu võtab muidugi arvesse kohapeal viibiva eriesindaja ettepanekuid ja arvamusi. Nagu austatud parlamendiliige ilmselt mõistab, on nõukogu teadlik olukorra keerukusest ning eriti praegusest ummikseisu ületamise pakilisest vajadusest.
(DE) Nagu riigisekretär teab, on potentsiaalne ELi liikmestaatus võimas ajend kõigis Balkanimaades poliitiliste ja majandusreformide läbiviimiseks. Lisaks kõigele seisavad ees väga intensiivsed läbirääkimised Horvaatiaga. Kas nõukogu saab anda ülevaate Horvaatiaga toimuvate läbirääkimiste hetkeseisust ning sellest, kas ja kuidas edeneb teiste riikide ühinemislepingute ellurakendamine?
(PT) Härra Seeber, nagu teate, on nõukogu korduvalt ja süstemaatiliselt esitanud oma seisukohad ühinemisprotsessi ning mitmete riikide, eriti Balkanimaade ELi perspektiivi kohta. Nõukogu on selgelt väljendanud Balkani riikide ELi perspektiivi olemasolu. Tegelikult käivad ühega neist, nimelt Horvaatiaga, hetkel läbirääkimised selle riigi ühinemiseks Euroopa Liiduga.
Järgmine päevakorrapunkt on Lasse Lehtineni poolt siseturu- ja tarbijakaitsekomisjoni nimel koostatud raport piiriüleste teenuste osutajate kohustuste kohta.
raportöör. - (FI) Härra juhataja, esmalt tahan avaldada tänu variraportööridele nende julgustuse ja suurepärase koostöö eest: Diana Wallisele, kes on täna siin, ja eriti Konstantinos Hatzidakisele. Ta oli sedavõrd kompetentne, et valiti koheselt ühinema minu enda riigi kabinetiga. Ma olen tänulik ja rõõmus, et ka Malcolm Harbour ja Piia-Noora Kauppi on täna siin.
Nagu me teame, põhineb siseturg neljal vabadusel, millest üks, teenuste vaba liikumine, siiski väga hästi ei tööta. Teenuste direktiiv, mille üle selles kojas aasta eest otsustati, parandab olukorda kahe aasta pärast, kui liikmesriigid peavad seda täitma hakkama, kuid tõenäoliselt ei piisa ka sellest.
Loomulikult ei saa teenuseid igas mõttes toodetega võrrelda, kuid ühel päeval muutuvad teenused tähtsamaks kui praegu. Kvaliteetsed ja eriti piiriülesed teenused on selle kontinendi tulevik. Probleem on selles, et ühenduse õigustik ei kaitse teenuseid ostvaid tarbijaid sama hästi nagu kaupu ostvaid tarbijaid. Euroopa tarbijate usaldus piiriülese tarbimise suhtes on madal, sest teenuste kvaliteet ja kaitse tase on erinevates liikmesriikides erinev.
Liidul on nimetatud valdkondades ühenduse õigusakte, kuid teenuste kohta ühtseid reegleid ei ole. Vaidluste korral ei suuda tarbijad, nagu ka teenusepakkujad, alati öelda, millise liikmesriigi õigusrežiimi tuleb kohaldada. Osalt just selle tõttu kardavad tarbijad kasutada teiste riikide teenusepakkujaid.
Minu arvates peaks liit kokku leppima teenusepakkujatele siduvad ühtsed reeglid ja kohustused. Neist oleks lisaks tarbijatele kasu ka teenusepakkujatele endile. Kui komisjon peaks mingil ajal käsitlema teenusepakkujate kohustuste küsimust, ei tohiks eristada erasektori ja avaliku sektori teenuseid. Mõlemad peaksid võrdselt jääma tarbijakaitsedirektiivide rakendusalasse.
1990. aastal tegi komisjon ettepaneku piiriüleste teenusepakkujate kohustuste kohta. Samas tuli see poliitilise tahte puudumise tõttu tagasi võtta. Nüüd aga on poliitiline tahe taas kord olemas. Kui käesolev raport vastu võetakse, peaks komisjon esitama 12 kuu jooksul vähemalt töökava, mis hindaks ümber vajaduse horisontaalse vahendi järele.
Me peame leppima kokku põhilised üldreeglid, mis võimaldavad tarbijal soovi korral saada asjakohast teavet hindade, lepingutingimuste ja puudulike või hilinenud teenuste hüvitamise korra kohta.
Samuti peaks komisjon arvestama kõigi algatuste mõju väikeste ja keskmiste ettevõtete tegutsemistingimustele. Tarbijakaitse roheline raamat ei tõstatanud küll kõiki neid küsimusi, kuid neid käsitletakse selles raportis.
Ma loodan, et ma saan sellele raportile suurima võimaliku toetuse.
komisjoni liige. - (EN) Härra juhataja, mul on hea meel täna siin olla ja esindada komisjoni selles väga olulises arutelus tarbijate usalduse üle siseturul. Ma tahaksin õnnitleda raportööri härra Lehtineni ning siseturu- ja tarbijakaitsekomisjoni variraportööre nende väga ambitsioonika töö eest raporti koostamisel.
Kohe alguses tahan ma rõhutada, et komisjon nõustub raportis esitatud seisukohaga, et tarbijate usaldust siseturul tuleb tõsta; eriti nõuab meie tähelepanu tarbijate jaoks avalduv teenuste siseturg. Seega, üks komisjoni prioriteete on tuua siseturust tõusev kasu meie Euroopa tarbijatele lähemale ja ma olen tänulik parlamendile selle püüdluse toetamise eest.
Komisjon on juba teinud mitmeid algatusi tarbijate usalduse tõstmiseks siseturul. Ma tahaksin mainida kaht: Euroopa tarbijakaitse õigusakt ja teenuste direktiiv.
Tarbijaõigustikuga juba seatakse piiriüleste teenuse osutajatele mitmeid kohustusi. Näiteks on reguleeritud kaugmüügi või lävemüügiga tegelevate ettevõtjate teavitamiskohustus. Samuti kaitseb see tarbijaid teenuste lepingute ebaõiglaste tingimuste eest. Kui on vajadus nende valdkondade teenuse osutajate kohustusi ja tarbijate õigusi veelgi täpsustada, siis saab komisjon seda teha käesoleva ühenduse õigustiku läbivaatamise raames.
Nüüd teenuste direktiiv - te olete sellega väga hästi kursis, te arutasite seda mitte kaua aega tagasi. Selle vastuvõtmisega paraneb tarbijate olukord teenuste siseturul. Sellega tagatakse, et paraneb valitsusasutuste abi, ettevõtete teavitamiskohustus tarbijate ees ning sellega kehtestatakse teenuste osutajatele mitmed selged ja sisulised kohustused.
Komisjon on loomulikult väga huvitatud, et selle direktiivi korrektne rakendamine oleks tagatud kõigis liikmesriikides ja me usume, et pärast teenuste direktiivi rakendamist ja tarbijaõigustiku tulemuslikku läbivaatamist on need kaks algatust väga kaugeleulatuvad ja toovad tarbijate jaoks teenuste siseturul kaasa tegeliku muutuse.
Seda öelnud, pean ma samuti rõhutama, et komisjoni vaatenurk härra Lehtineni raportile piiriüleste teenuste osutajate kohustusi käsitleva iseseisva horisontaalse vahendi kohta on praeguses etapis erinev lihtsalt seetõttu, et kõigepealt peaksime me lõpetama oma pooleliolevad algatused ja alles siis asuma vajadusel eraldi horisontaalse vahendi juurde. Seepärast tahaksingi teid tänada nende kahe vahendi kohaldamisel meile osutatud pühendunud abi eest, samuti Euroopa kodanike abistamise eest, et nad saaksid nautida teenuste siseturu kõiki eeliseid. Ma tean, et kolleegid volinik Kuneva ja volinik McCreevy ootavad võimalust teiega seda arutada, töötada koos teiega, luua see siseturg koostöös parlamendiga, kes on Euroopa kodanike tegelik esinduskogu.
Nii et tänan teid koostöö eest, tänan selle avatuse eest ja ma olen veendunud, et mu kaks kolleegi - tegelikult kogu komisjon - jätkavad parlamendiga väga sisulise koostöö tegemist.
Tänan teid, volinik. Ma tahaksin lihtsalt meelde tuletada, et kõik märkused tuleb esitada esimehe kaudu. On juba hilja ja meid on vähe, kuid selline on kodukord. Kuid ma olen kindel, et härra Lehtinen võttis teie märkused arvesse.
õiguskomisjoni arvamuse koostaja. - (EN) Härra president, ma tahaksin õnnitleda raportööri, kel tundub ka hääl ära kaduvat nagu minulgi. Tundub, et enamikul kolleegidel on sel nädalal Strasbourgis kurk haige.
Mina esindan õiguskomisjoni, kelle arvamuse koostaja ma olin. Esitaks tahaksin öelda, et me oleme täielikult nõus siseturu- ja tarbijakaitsekomisjoni hinnanguga teenuste sektori olulisuse kohta Euroopa Liidu arengus. See oleks Euroopa Liidu ja konkurentsivõime eesmärkide jaoks täielik kamikaze missioon, kui me ei laseks teenuste sektoril õitseda ja siseturul toimida. Ma tõepoolest arvan, et nendest viimase kaheksa aasta jooksul Euroopa Liidus loodud 11,7 miljonist töökohast on peaaegu kõik Euroopa uutest töökohtadest loodud teenuste sektoris, mida näitab ka igapäevane statistika. Kuid ma pean olema "nõme jurist" - soome keeles fakkijuristi - ja esitama siin arutelus ka õiguskomisjoni seisukoha.
Esiteks, me tõepoolest jagame komisjoni arvamust, et praegu võib veel liiga vara olla, et lahendada vastutuse küsimus kaugeleulatuva uue horisontaalse vahendi kaudu. Meil juba on pooleli mitmed õigusloomega seotud algatused, mille kõigi eesmärk on tagada õiguskindlus, näiteks Rooma I, Rooma II ja ka roheline raamat ühenduse tarbijaõigustiku läbivaatamise kohta.
Ma tahaksin öelda ka seda, et määramisel, kas kohaldada päritoluriigi või kliendi riigi tarbijaõigust, on olulise tähtsusega lepinguliste kohustuste (Rooma I) ettepaneku artikkel 5. Eriti oluline on see väiksemate liikmesriikide jaoks, kus ei pruugita uusi teenuseid osutada, kui artikkel 5 ei ole õigesti lahendatud.
Me ei ole rahul ka praeguse õigusaktide valikuga. Mõnikord ei ole päris selge, millist õiguslikku režiimi teenuste sektori tegevuste erinevatele aspektidele kohaldada: kas sihtriigi või asukohariigi tsiviilõigust või sihtriigi või asukohariigi õiguskorda. Kindlasti on nendes küsimustes vajalik ka Euroopa Kohtu praktika.
Samuti tahaksin ma rõhutada, et piiriüleste teenuste osutamine võib toimuda mitmes erinevas vormis. See võib olla müük Internetis, reisimine teenuste ostmiseks teise riiki või mõnikord teenuse osutaja külastus kliendi asukohariiki.
Ma arvan, et teenuste siseturg, mille õigusraamistik tugineb päritoluriigi põhimõttele, oleneb sellest, et asjakohased meetmed oleksid selged nii õiguslikust kui praktilisest küljest ning võib-olla on tõesti veel liiga vara midagi ette võtta. Nagu volinik õigesti ütles, on saabunud aeg aastatepikkune tubli töö ellu rakendada.
Kui kolleegid tahavad midagi dokumentaalselt vormistada, siis on alati võimalus esitada see hääletamise ajal kirjalikult.
fraktsiooni PPE-DE nimel. - (EN) Härra juhataja, ma räägin oma sõbra ja endise kolleegi siin parlamendis, Konstantinos Hatzidakise nimel, kes, nagu härra Lehtinen ütleb, on sujuvalt ülendatud Kreeka transpordiministri kohale. Ma tahan teda tunnustada siseturu- ja tarbijakaitsekomisjonis tehtud töö eest. Sisuliselt jätkan ma tema tööd sealt, kus ta pooleli jäi, ehk pea lõpusirgelt.
Ma tahan tänada härra Lehtineni, sest siin ei ole veel välja öeldud, et minu teada on tegemist tema esimese raportiga raportöörina. Osad teist ehk teavad, et ta on ka tunnustatud kirjanik, kuigi see siin ei ole ilmselt üks tema parimaid töid. Ma loodan, et ta ei pahanda. Ta andis mulle lugeda oma raamatut "Blood, Sweat and Bears" ja mulle tundub, et raport on tal kirjutatud sama innukalt. See on oluline raport, kuid ma pean ütlema, et meie oleme ühte meelt proua Kauppi ja volinik Redingu arvamusega.
Järgmine päevakorrapunkt on Marie-Hélène Descamps' poolt kultuuri ja hariduskomisjoni nimel koostatud raport "i2010: Digitaalsed raamatukogud".
Veelkord - enam kui 50 protsenti sellel teemal sõnavõtjaid on naised, kellest esimene on raportöör Marie-Hélène Descamps.
raportöör. - (FR) Härra juhataja, volinik, daamid ja härrad, Euroopa digitaalraamatukogu idee pärineb kuuelt ELi riigipealt ja valitsusjuhilt, kes tahtsid võimaldada üldist ligipääsu Euroopa kultuuripärandile ning säilitada seda tulevastele põlvedele. Euroopa föderaalne projekt tugevdab tõelise Euroopa identiteedi avaldumist ning aitab levitada üle maailma meie kultuurilist ja keelelist mitmekesisust. See Euroopas pretsedenditu projekt ühendab mineviku olevikuga ning seob kultuuri digitaalse mõõtmega. See on ideaalne vastus mitmetele probleemidele, mis meie kaaskodanikke praegu uute info- ja kommunikatsioonitehnoloogiate näol mõjutavad. Internet on Euroopa noorte eelistustes kolmas teabekanal ning praktikas on see üks põhilisi vahendeid teadmistele ja haridusele juurdepääsu saamiseks.
Kuigi tehtud on mõningaid edusamme, on meie kultuuriressursside digitaliseerimine ja Internetis väljapanek jäänud väga killustatuks ning tugineb erinevatele liikmesriikide poolt kehtestatud mehhanismidele. Selleks et meie kultuuripärandi edendamiseks ja levitamiseks mõeldud algatused oleksid tõhusamad ja jõuaksid rohkemate inimesteni, peavad nad olema hästi koordineeritud. See on Euroopa digitaalraamatukogu eesmärk, mida komisjon toetab oma juhtalgatusega "i2010: Digitaalsed raamatukogud".
Selle algatuse esimene osa, nimelt 30. septembri 2005. aasta teatis, toetus kolmele põhiaspektile: digiteerimine, sidusjuurdepääs digitaalsisule ning selle säilitamine. Komisjon on võtnud ülesandeks analüüsida peamisi tehnilisi, õiguslikke, korralduslikke ja rahalisi probleeme, mis kaasneksid sedavõrd suure projektiga. Samal ajal on käivitatud internetikonsultatsioonid avalikkusega ning moodustatud on kõrgetasemeline ekspertrühm. Nende erinevate elementide põhjal võttis komisjon 24. augustil 2006. aastal vastu soovituse kultuurimaterjali digiteerimise, sellele sidusjuurdepääsu tagamise ja selle digitaalse säilitamise kohta, kus kutsutakse liikmesriike üles kiirendama digiteerimist ning koordineerima oma jõupingutusi tõelise sünergia saavutamiseks. 13. novembril 2006. aastal võttis nõukogu need soovitused ühehäälselt vastu. Euroopa Parlamendi ülesanne on nüüd saata tugev signaal, et see erakordne projekt muutuks reaalsuseks.
See on selline ülesanne, mis nõuab etapiviisilist liikumist. Samal ajal kui me töötame kõigi kultuurimaterjali kategooriate kontseptuaalse ja tehnilise korraldamise kallal, peame esmalt keskenduma raamatukogudes hoitava autorikaitse alt väljas oleva materjali potentsiaalile ning tegema seda ühe, otsese ja mitmekeelse pääsupunkti kaudu. Meie raamatukogude eeliseks on see, et neid koordineerib Euroopa tasandil juba Euroopa Raamatukogu TEL, mille moodustasid 2005. aastal rahvusraamatukogud ning kus hoitakse suurel hulgal autorikaitse alt väljas olevaid digitaalseid teoseid, mida selle tõttu on võimalik koheselt kasutada.
Teise etapina ning selle vahendi edukamaks ärakasutamiseks peab see raamatukogu võimaldama lisaks autorikaitse alt väljas olevatele teostele juurdepääsu ka uuematele teostele. Kõik otsused selles vallas tuleb teha kõigi seotud pooltega peetavate konsultatsioonide põhjal. Autoriõiguse ja muude loominguõiguste kaitse on Euroopas loovuse säilitamiseks ja kaitsmiseks äärmiselt oluline. Et nimetatud projekt saavutaks loodetud edu, peab see põhinema selgelt majandusmudelil. Seetõttu teeb raport autoriõiguste hoidjate nõusolekul ettepaneku, et Euroopa digitaalraamatukogu kasutajatel oleks Internetti lehitsedes võimalik leida kõiki digitaalseid dokumente, olenemata nende staatusest, ning lugeda autorikaitse alt väljas olevaid töid tasuta ja tervikuna, samas kui autorikaitse all olevatest töödest oleks ligipääsetavad ainult lühikesed lõigud. Lisaks sellele suunataks teatud teost lehitseda või kaitstud dokumenti tervikuna näha soovivad kasutajad edasi eraettevõtte lehele, mis on spetsialiseerunud digitaalse sisu levitamisele ning annaks kasutajatele mitmeid valikuvõimalusi pärast õiglase makse tegemist autoriõiguste hoidjatele.
Lisaks tuleb selline raamatukogu korraldada nii, et selle sisu oleks usaldusväärne ning kõigile vanusegruppidele mõeldud kvaliteediga. Selleks teeb raport ettepaneku juhtkomitee moodustamiseks, kus suurt rolli mängiksid kultuuriasutused. Komitee määraks Euroopa digitaalraamatukogu prioriteedid ja tööjuhendid, tagades ühtlasi selle tegevuste koordineerimise, juhtimise ja seire.
Lõpuks, kõigile Euroopa kultuuridele juurdepääsu andmiseks peavad projekti kõigisse etappidesse olema kaasatud teised kultuuriasutused ja sektorid, kaasa arvatud arhiivid, muuseumid, kino, audiovisuaalsed kunstid ja ülikoolid. Sel moel kujundame Euroopa näo, mis on ühtne oma mitmekesisuses.
Lõpetuseks tahaksin tänada kõiki oma kolleege kultuuri- ja hariduskomisjonist, eriti Henri Weberit ja Vasco Graça Mourat nende toetuse ja panuse eest selle raporti koostamisse. Samuti tahan tänada komisjoni nende tõhusa koostöö eest selle dokumendi ettevalmistamise ajal.
komisjoni liige. - (EN) Härra juhataja, see on tähtis raport ja proua Descamps on koos oma kolleegidega parlamendikomisjonis teinud suurepärast tööd.
Digitaalsete raamatukogude algatus on näide sellest, kuidas Euroopa saab anda panuse konkreetsete projektide kaudu, mitte üksnes majanduskasvu, vaid ka elukvaliteedi nimel. Tuues Euroopa kultuuri- ja teaduspärandi Internetti, saame seda levitada ka teistele kultuuridele. Kasutades kaasaegseid tehnoloogiaid, saame lõhkuda tänapäevased müürid.
Mul on väga hea meel, et seda algatust, mis sai alguse liikmesriikide rahvusraamatukogudest ja mida Euroopa Komisjon on nii mitmeid aastaid arendanud, on rõhutanud ja toetanud ELi poliitilised jõud kõige kõrgemal tasemel. Neil on selleks õigus; meie riigipeadel ja valitsusjuhtidel on seda algatust toetades õigus, sest tõeline rikkus peitubki meie raamatukogudes, arhiivides ja muuseumides. Tegemist ei ole üksnes raamatutega, vaid ka ajalehtede, arhiivimaterjalide ja filmidega. See on mitmekeelne rikkus, multikultuurne rikkus. Teades, et sellest rikkusest on digitaliseeritud vähem kui 1%, võib aru saada, mis meid ees ootab ja mis laadi töö meil ära teha tuleb.
See töö on vajalik kahel põhjusel. Esiteks selleks, et inimesed saaksid üle tõketest ja õpiksid tundma, töötama ja nautima oma kultuuriteoseid ja teoseid meie ühisest Euroopa ajaloost ning et nende kultuuriasutuste teenuseid saaks ikka ja jälle lisaväärtuse loomiseks kasutada. Selleks lähebki tarvis tootmisharu. See on põhjus, miks komisjoni algatuse eesmärk on saavutada ühine, mitmekeelne sissepääs Euroopa digitaliseeritud kultuuripärandile.
Üksi me seda teha ei suuda. See nõuab erinevat tüüpi kultuuriasutuste koostööd kõigis Euroopa riikides. Mul on väga hea meel näha, et asi edeneb ja et moodustamisel on juriidiline isik, mis aitab Euroopa digitaalsel raamatukogul suutlikumalt tegutseda. See portaal hakkab tööle 2008. aastal. Järgnevatel aastatel sisu tasapisi laieneb, kui üha rohkem raamatukogusid, arhiive ja audiovisuaalseid arhiive ja muuseume lisavad oma digitaliseeritud kollektsioonid.
Mul on väga hea meel ka selle üle, et parlamendi raport ei käsitle mitte üksnes tulemust, vaid ka selle tulemuse saavutamise eeldusi. See tähendab, et parandada tuleb meie kultuuripärandi internetiseerimise üldisi tingimusi, mis on digitaalsete raamatukogude algatuste lahutamatu osa, ning et liikmesriikidel tuleb suurendada digitaliseerimise jõupingutusi. Ma ütlen selgelt välja, et ei ole kasu, kui korraldada suur kultuuriüritus, kus kõik valitsusjuhid peavad ilusaid kõnesid ja lähevad siis tagasi oma riikidesse eelarvet kärpima. Nii ei tohi juhtuda! Sõnadele peavad järgnema teod. Ma soovin, et parlament edasi liiguks ja selle väga ilusa projekti teoks teeks.
Meil on olemas digitaalsete raamatukogude kõrgetasemeline töörühm, mida ma juhatan ja mis sellel teemal edasi rühib. Samuti oleme me vägagi teadlikud, et digitaalne säilitamine on üks peamisi küsimusi materjali tuleviku jaoks alalhoidmiseks ja seepärast on mul hea meel, et nõukogu toetas komisjoni koostatud Euroopa digitaalse raamatukogu lähenemisviisi ja et parlament aitab meil nüüd edasi liikuda ja paneb selle eesmärgi alla oma poliitilise õla.
fraktsiooni PPE-DE nimel. - (PT) Härra juhataja, volinik, ma pean Marie-Hélène Descampsi tema hiilgava raporti puhul soojalt õnnitlema. See dokument annab äärmiselt olulise panuse digitaaltehnoloogia ja kultuuripärandi vahekorra temaatikasse. See kutsub üles koordineerima riiklike asutuste, eriti raamatukogude, ning tulevikus ka teiste kultuuriasutuste jõupingutusi. See alustab praktilisel moel teostest, mis on juba autorikaitse alt väljas. Selles tehakse ettepanek kõigil tasanditel protsessiga seotud osapoolte sünergia ja heade praktikate vahetamise tõhusaks ärakasutamiseks. Selles kutsutakse liikmesriike üles seda projekti edendama ning leidma võimalusi, et vältida teavikute digiteerimisel topelttööd. Selles kutsutakse üles kõiki neid jõupingutusi koordineerima. Descampsi raport on selle seadusandliku kogu silmapaistev saavutus, kuna selles käsitletakse moodsa tehnoloogia ja Euroopa kultuuri vahekorda läbi aegade.
Kui me räägime Euroopa kultuurist, räägime ühtlasi universaalsest kultuurist. Selle põhjuseks ei ole ainult asjaolu, et Euroopa kultuuripärand väärib seda määratlust, vaid ka see, et Euroopale omane kultuuriline mitmekesisus moodustab täiesti avatud süsteemi, millel on loomulikult projekti edenedes positiivsed tagajärjed. See on ühtlasi projekt, mis on edasi arenenud. See algas "šovinistlikust" soovunelmast konkureerida Google'iga, kuid on nüüd pärast mitmeid muutusi mõistlikumalt, realistlikumalt ja produktiivsemalt ümber sõnastatud. See ei ole enam nähtus, mida Financial Times nimetas "eksiteel olevaks ja tarbetuks jultunud natsionalismiks".
Euroopa digitaalraamatukogu erineb teistest lahendustest, sest see on Euroopa Liidu projekt, sest see tahab jõuda kõigi raamatukogudeni, sest see peab tuginema olemasolevatele algatustele ning tahab hõlmata kõiki Euroopa kultuuripärandi liike, piirdumata üksnes trükimaterjalidega. Kindlasti on veel mitmeid probleeme: erasektorist rahastamispartnerite leidmine, digiteerimise kiiruse erinevuste vältimine liikmesriikide vahel, teatud tehniliste küsimuste lahendamine seoses juurdepääsuga digiteeritud teostele, digiteeritud sisu säilitamine, pildidokumentide metateabe ja tekstidokumentide teksti ühtse otsingumootori küsimuse lahendamine, sisu koostalitluslahenduste leidmine ning mitmekeelse otsingu võimaldamine teema või märksõna järgi lisaks praegusele otsingule autori või pealkirja järgi. Samuti ei saa me unustada, et väga oluline on kogemuste vahetamine asutuste vahel, seda eriti Ameerika asutustega, ning samuti asjaolu, et projekti heade tulemuste saamiseks on tingimata vajalik tugev teadus- ja arendustöö osa.
Selles kontekstis astub see koda Descampsi raporti poolt hääletades positiivse sammu tuleviku suunas, olenemata sellest, kas enamuse moodustavad naised või moodustab selle mõistlikult teatud protsent naisi ja teatud protsent mehi, härra juhataja.
Oh, aga naised on väga rahul, et teie mees olete!
fraktsiooni PSE nimel. - (DE) Härra juhataja, volinik, aasta 2010 on kohe käes. Kuna raporti pealkiri on "i2010: Euroopa digitaalraamatukogu poole", tähendab see, et meil on veel palju tööd teha ning minu arvates oleme siin jalgu järel lohistanud. Mul on hea meel, et Marie-Hélène Descamps on esitanud väga hea raporti, mis näitab teed tulevikku ja toob välja, mida saab ja võib teha. Samas peame asja liikumapanekuks kõik pingutama. See raport on väljakutse ja vastus uutele tehnoloogiatele, uutele võimalustele teadmiste ja teabe haldamiseks ning eelkõige noorte inimeste juurdepääsule haridusele, teabele ja teadmistele. Meil on siin paljugi tasa teha ning minu arvates peame tõesti kiiremini tegutsema hakkama.
Asi ei ole ainult kultuuripärandi säilitamises ja kaitsmises. Iga päev tekib uusi asju, millega me peame arvestama, sest alles eile leiutatud ja kirja pandud asjad on homme juba meie kultuuripärand. See tähendab, et meil on väga palju tasa teha. Ent samal ajal peame ka tulevikku vaatama, et arengutega sammu pidada.
Väga oluline on seda protsessi koordineerida ja kannustada riike - nagu äsja öeldi - unustama oma rahvuslikku uhkust ning liikuma koos Euroopa teel edasi kultuurilise mitmekesisuse kindlustamise nimel. Ületada tuleb mitmeid takistusi. Neist esimene on meie ees seisev rahanappus. Volinikul oli õigus, kui ta sellest rääkis. Kõik ministrid ja presidendid oskavad väga hästi suuri kõnesid pidada ning tunnevad uhkust meie kultuurilise mitmekesisuse üle, aga kui asi jõuab rahastamise ja elluviimiseni, tõmbuvad nad kiiresti tagasi ja unustavad kohe varem rõhutatud uhkuse.
Minu hinnangul on samuti väga oluline kaitsta autoriõigust, seega tuleb saavutada kokkulepe autorite, kirjastajate ja kõigi teiste seotud isikutega, nii et teabe saaks sobiva tasu eest inimestele Internetti välja panna. Ma arvan, et meil on siin paljustki mõelda. Kindlasti ei ole see lihtne ülesanne, kuid ettepanekud on tehtud ning riikidel oleks neist palju võita. Ma olen veendunud, et me suudame saavutada homme selle raporti puhul positiivse hääletustulemuse.
Minu arvates tuleb meil kasutada uut tehnoloogiat ning toetada seda projekti mitte ainult selleks, et tagada juurdepääs meile kui eurooplastele, vaid ka selleks, et viia oma kultuuri kaugele maailma.
fraktsiooni ALDE nimel. - (LT) Daamid ja härrad, nagu komisjoni algses dokumendis on öeldud, põhineks Euroopa digitaalraamatukogu Euroopa rikkal pärandil ja ühendaks mitmekultuurilised ja mitmekeelsed keskkonnad tehnoloogia saavutuste ja uute ärimudelitega. Selles lõimumise kontekstis on see hea ja tervitatav ülesanne, ambitsioonikas eesmärk. Ent lisaks nende ideaalsete eesmärkide saavutamisele peame jääma realistideks ja olema väga tähelepanelikud ning valmis astuma vastu selles protsessis paratamatult tekkivatele väljakutsetele.
Digitaalraamatukogude loomisega seotud põhiprobleemid on universaalsed, kuigi neid kirjeldatakse erinevalt. Tehniline infrastruktuur, digiteeritud ressursside loomine, digiteerimine, autoriõiguse kindlakstegemine, sisu säilitamine ja dokumentide säilitamine on küsimused, mis vajavad arenguga seotud ja sisulisi otsuseid.
Järgmine päevakorrapunkt on Tomáš Zatloukali poolt kultuuri ja hariduskomisjoni nimel koostatud raport haridus- ja koolitussüsteemide tõhususe ning võrdsete võimaluste kohta.
raportöör. - (CS) Härra juhataja, volinik, daamid ja härrad, Euroopa Liit on silmitsi mitmete omavahel seotud sotsiaalmajanduslike väljakutsetega: äärmiselt konkurentsivõimeliste riikide teke, rahvastiku vananemine, ränne, kiirelt muutuv tööjõuturu struktuur ning õitsev info- ja kommunikatsioonitehnoloogia. Kõik need tegurid mõjutavad kvaliteetse hariduse kättesaadavust. Madalama kvalifikatsiooniga inimesi ähvardab üha suurem töötuse ja sotsiaalse tõrjutuse oht.
Õiglased süsteemid tagavad, et haridus ja koolitus on sotsiaalmajanduslikust taustast ja teistest inimesi ebasoodsamasse olukorda panevatest teguritest sõltumatud.
Väljakutse on toetada kõigist sotsiaalsetest gruppidest pärit õpilaste, üliõpilaste ja täiskasvanute osalemist: praegune olukord on selles osas eriti ebarahuldav.
Siinkohal parlamendile esitatav aruanne õhutab liikmesriike võtma positiivseid meetmeid juba alates koolieelsest tasemest, et tagada klasside ja asutuste sotsiaalset mitmekesisust ning kasutada kvaliteetseid õppekavu. Pärilikud või noorena omandatud oskused loovad aluse õppimiseks hilisemas elus. Sel perioodil on investeeringu tasuvus kõige suurem, sest selle investeeringu viljad püsivad kogu elu. Tahaksin märkida, et alghariduse tasemel avaldab õpilaste enneaegne liigitamine kahjulikku mõju. Selle asemel pean oluliseks kohandada õppekava nii, et see sobiks ühe kooli sees erinevatele lasterühmadele ja nende võimetele.
Teisest küljest on diferentseerimine ja paindlike õppimisvõimaluste loomine väga tõhus keskhariduse tasemel. Kutsehariduse osas soovitan parandada juurdepääsu kolmanda taseme haridusele ning arendada võimalusi elukestvaks õppeks.
Kolmanda taseme haridus on möödapääsmatult vajalik teadmistepõhises majanduses edu saavutamiseks. Sellele oleks kasulik saada praegusest rohkem raha. Raport ütleb, et õppemaksuta ülikooliharidus ei taga veel tingimata võrdseid võimalusi ning kutsub üles analüüsima erinevaid rahalisi motivaatoreid ja toetusvõimalusi, mis võivad oluliselt vähendada ebavõrdsust ülikoolihariduse kättesaadavuse osas.
Haridus avaldab mõju majandusele: see suurendab inimkapitali ja uuendusvõimekust ning võimaldab tehnoloogia levitamist. Elanikkonna keskmise õpinguaastate arvu suurenemine ühe aasta võrra suurendab keskmises ELi riigis tööviljakust 6,1% võrra ning pikas perspektiivis veel 3,1% võrra tänu selle panusele tehnoloogia kiiremasse arengusse. Hariduse ja koolituse tõhustamine toob nii üksikisikule kui ühiskonnale tehtud investeeringult tagasi kuni 8% aastas. Veel üheks eeliseks on töötuse vähenemine: täna on ELi keskmine töötuse määr alg- ja keskharidusega inimeste seas 12,6%, samas kui kõrgharidusega inimeste seas on see 5%. Lisaks näitas hiljuti komisjoni poolt läbi viidud uurimus, et 75 miljonit ELi kodanikku - st 32% tööjõust - on saanud ebapiisava hariduse. Aastal 2010 on sellele peamiselt sotsiaalselt halvemas olukorras olevatest ühiskonnasektoritest pärit rühmale pakkuda ainult 15% uutest töökohtadest.
Haridus- ja koolituspoliitikal peab olema suur positiivne mõju sotsiaalsetele näitajatele ja majandustulemustele, säästvale arengule ja ühiskondlikule ühtekuuluvusele, samas kui vähese tõhususe ja ebavõrdsusega kaasnevad tohutud kulud: saamata jäänud maksutulud, töötus, suurem vajadus tervishoiu ja riiklike toetuste järele, samuti sagedasema ühiskonnavastase käitumisega seotud kulud.
Haridus ja koolitus on põhitegurid, mis aitavad kaasa Euroopa pikaajalisele majanduskasvule, konkurentsivõimele ja sotsiaalsele ühtekuuluvusele.
Lõpetuseks lubage mul tänada kõiki kolleege, kes koos minuga selle raporti kallal töötasid.
komisjoni liige. - Proua juhataja, ma tõepoolest tervitan parlamendi algatust jätkata meie eelmisel aastal samal teemal vastu võetud teatise sõnumi käsitlemist.
Lugesin teie raportit suure huviga ja kuulasin nüüd härra Zatloukali, keda ma tahaksin südamlikult õnnitleda, sest mulle tundub, et me oleme partnerid sellel teemal, selles arutelus ja jõupingutustes olukorda parandada.
Nüüd võiks järgneda ettekanne individuaalsete ja kollektiivsete sotsiaalmajanduslike probleemide kohta, aga ka selle kohta, kui oluline on investeerida rohkem ja paremini haridusse ja koolituspoliitikasse. Ma arvan, et haridus- ja koolituspoliitika on jõukama ja sidusama Euroopa ühiskonna loomisel keskse tähtsusega.
Kõigis Euroopa haridussüsteemides esineb hariduslikku ebaõiglust, mis peegeldab sotsiaalmajanduslikku ebavõrdsust. Haridus ja koolitus aitavad paradoksaalsel kombel seda ebavõrdsust veelgi pikendada. Samas on haridus mõnikord ainuke võimalus ebavõrdsuse leevendamiseks.
Kogu Euroopas on haridus- ja koolitussüsteemide kaasajastamise protsessi mootoriks suures osas püüd kulude kokkuhoiu kaudu suurema tõhususe poole. Ma arvan, et eesmärk on küll õige, kuid tihti eeldatakse vääralt, et tõhusus ja võrdsus on vastastikku üksteist välistavad.
Osana meie soovist aidata liikmesriikidel oma haridus- ja koolitussüsteeme parandada, näitas komisjoni teatis, et tõhusus ja võrdsus ei pea tulema teineteise arvelt, kvaliteedi arvelt. Tõhusus ja võrdsus tegelikult tugevdavad teineteist. Minu meelest on see kogu teatise kõige olulisem sõnum.
Teie raportis on tugevalt rõhutatud vajadust, et Euroopa haridus- ja koolitussüsteemid oleksid nii tõhusad kui võrdsed, kui me tahame nende abil saavutada mitte üksnes majandusliku kasvu, vaid ka sotsiaalse sidususe.
Eriti rahul olen ma nähes teie rõhuasetust vajadusel arendada välja tõhus ja võrdne poliitika kogu elukestva õppe kontiinumi jaoks ja vajadusel investeerida haridusse varakult, sest investeerimine varajase lapseea ja eelkooliea haridusse ja kasvatamisse on osutunud kõige tõhusamaks mooduseks ebavõrdsuse tsükli katkestamiseks.
Mul on hea meel näha ka seda, et te nõustute, et õpilaste varajane sundimine mõjub tõhususele ja võrdsusele kahjulikult. Teie panete loomulikult suurt rõhku haridussüsteemi hindamisele, mille alusel luua tõhus pikaajaline ja raudsetel tõenditel põhinev poliitika.
Teie algatus toob meid lähemale elukestva õppe strateegiate väljatöötamisele, mis edendaksid võrdsust, kaasatust, lõimumist ja sotsiaalset sidusust. Me võtame teie raportit arvesse kavandatavate hariduse ja koolituse valdkonna algatuste koostamisel, eriti 2008. aasta ühisaruande ettepanekus meie tööprogrammi rakendamise kohta ja meie tulevikunägemustes ja rohelises raamatus hariduse ja rände kohta, milles keskne teema ongi ebavõrdsus. Me loodame teatise avaldada järgmisel kevadel.
naiste õiguste ja soolise võrdõiguslikkuse komisjoni arvamuse koostaja. - (DE) Proua juhataja, küsimus on selles, miks me räägime võrdsusest või ebavõrdsusest, kui kõrgema haridustasemeni jõuab rohkem naisi kui mehi. See tähendab, et meil on ühesugused haridusvõimalused ja me ka kasutame neid, kuid pärast seda ei ole võimaluste võrdsus enam tagatud. Koolituses, omandatud teadmiste kasutamisel kannatavad naised jätkuvalt diskrimineerimise all, mis tähendab, et haridus- ja koolitussüsteemides ei ole endiselt võrdsust.
Sellepärast on oluline arvestada naistega, kes on juba emaks saanud ja õpivad, näiteks peaksime siin nõudma eriti paindlikku õpingute korraldust ning edendama ja toetama noorte naiste, eriti kaugetest piirkondadest ja ohustatud rühmadest, näiteks sisserändajate ja rahvusvähemuste seast pärit noorte naiste juurdepääsu haridusele, sest selles osas esineb suuri anomaaliaid ja ebavõrdsusi. See peab algama koolieelsest ja kooliealisest vanuserühmast ning jätkuma kuni kutsehariduseni.
fraktsiooni PPE-DE nimel. - (HU) Tänan teid, proua juhataja. Ma räägin ungari keeles. Volinik, möödunud nädalal osalesin ma kultuuri- ja hariduskomisjoni esindajana eesistujariigi Portugali poolt Lissabonis korraldatud konverentsil "Noored hääled - mitmekesisusega kohtumine hariduses".
Oli sügavalt liigutav kogemus kuulda mitmesuguste füüsiliste puuete ja õpiraskustega noori inimesi rääkimas oma koolikogemustest. Nende kõigi lugudes oli üks ühine joon: kõik nad ütlesid, et kui neil oleks võimalik osaleda kooli tegevustes koos oma tervete eakaaslastega, ei hinnataks neid nende puude järgi, vaid nende võimete ja isiksuse järgi.
Puudega laste lõimimine peavoolu haridusse koos tervete eakaaslastega on oluline ka selleks, et tagada nende omaksvõtt ja lihtsam kaasamine ühiskonnas, kui nad on saanud täiskasvanuks. Kui lapsed on varakult harjunud, et nende läheduses viibib ühe või teise puudega lapsi, ning nad on harjunud neid võrdväärselt austama ja võib-olla ka aitama, tekib suur tõenäosus, et nad on ka täiskasvanuna ebasoodsamas olukorras olevate inimeste suhtes mõistvamad.
Meie ees olev raport räägib palju sotsiaalsete erinevustega seotud lõimumisküsimustest. Ma olen veendunud, et ülal viidatud analoogia põhjal on samuti oluline, et ühiskondlikult ebasoodsamas olukorras olevatel lastel oleks võimalus osaleda inklusiivselt teiste laste kõrval kõigil haridustasemetel.
Selle saavutamiseks tuleb teha kahte asja. Esimene on tehnoloogiline areng ja takistuste kõrvaldamine. Selles osas on Kesk- ja Ida-Euroopa liikmesriigid pikalt maha jäänud: näiteks koolid, koolikeskkonnad, transpordivahendid, isegi haiglad, teised asutused, avalikud asutused on kõik ratastooli kasutajatele ligipääsematud. Teine ja aeganõudvam ülesanne on otsustajate suhtumise muutmine, et nad tunnistaks, et kaasav haridus on ühiskondliku omaksvõtu ja lõimumise protsessi esimene ja otsustav etapp.
(PL) Järgmine päevakorrapunkt on Kathalijne Maria Buitenwegi poolt kodanikuvabaduste, justiits- ja siseasjade komisjoni nimel koostatud raport 29. juuni 2000. aasta direktiivi 2000/43/EÜ kohaldamise kohta, millega rakendatakse võrdse kohtlemise põhimõte sõltumata isikute rassilisest või etnilisest päritolust.
raportöör. - (NL) Härra juhataja, kõigepealt tahaksin tänada paljusid kolleege, kes selle dokumendi valmimisele kaasa on aidanud. Seitse aastat tagasi olin ma direktiivi kaasraportöör ja nüüd arutame me raportit selle kohaldamise kohta. Parlamendi seisukoht on kogu aeg olnud üksmeelne, välja arvatud paar teisitimõtlejat, kes siingi esitasid muudatusettepanekuid. Me oleme arutanud pikalt ja mõnikord ägedalt näiteks tõendamiskohustuse üle, kuid õnneks ei ole me kaotanud silmist ühist eesmärki ja ma loodan ka, et te näete seda raportit kui ühist ettevõtmist.
2000. aastal hääletasime suure häälteenamusega direktiivi poolt, mida võib õieti nimetada revolutsiooniliseks. Ma olin ja olen ikka veel selle üle ebaharilikult uhke. Komisjon, nõukogu ja Euroopa Parlament tegid direktiiviga head tööd. Kuid see ei tähenda muidugi, et olukord oleks väga palju muutunud. Diskrimineerimist esineb ikka veel palju.
Viimastel aastatel on diskrimineerimise ja rassismi juhud isegi suurenenud, nii arvuliselt kui tõsiduse poolest. Enamikus riikides on tööpuudus oluliselt suurem rändajate kui muu tööealise elanikkonna hulgas. Rassismist ajendatud vägivalda on rohkem. Õigusaktid on diskrimineerimise vastu võitlemisel väga tähtsad, sest nendega seatakse normid. Õigusaktidega näidatakse inimestele, mille eest Euroopa Liit seisab, kuidas me peaksime üksteise suhtes käituma ja mida ei või sallida. Samuti antakse õigusaktidega inimestele võimalus nõuda diskrimineerimise eest hüvitist.
Euroopa Komisjon kontrollib hoolikalt, kas liikmesriigid on Euroopa eeskirjad nõuetekohaselt oma siseriiklikesse õigusnormidesse üle võtnud. Ma rääkisin sellest just sel nädalal volinik Špidlaga ja on selge, et komisjoni kavatsused on siin head - komisjon soovib koos liikmesriikidega tagada, et õigusakte rakendatakse. Minu komplimendid komisjonile selle eest.
Ma ei saa midagi parata, kuid ma arvan, et olukord nõuab veidi rohkem tegutsemist. Nende õigusaktide rakendamine pidi algama 2004. aastal. Palju räägiti tundlikest kohtadest ja rasketest üksikasjadest, kuid kui praegune komisjon ametisse asus, teatasite te, et diskrimineerimise vastu võitlemise meetmed on teie poliitika keskmes. Tänaseks on teil juba üle poole ametiajast läbi. Ma austan siiralt, mida te senini olete teinud, kuid loodan, et te väänate liikmesriikidel natuke rohkem käsi. See on ülitähtis.
Vähem kui pooled liikmesriikidest on selle direktiivi täielikult üle võtnud. Mitmetes liikmesriikides ei ole nõuetekohaselt üle võetud otsese ja kaudse diskrimineerimise, hirmutamise ja tõendamiskohustuse mõisteid. Mõnedes liikmesriikides on kindlasti keelatud tööga seotud diskrimineerimine, kuid diskrimineerimise keelamine kaupade müügi ja teenuste osutamise puhul on liiga palju nõuda. Kuid just nendes valdkondades on palju probleeme.
Võtke näiteks haridus. Uue Euroopa Liidu Põhiõiguste Ameti sõnul pannakse romi päritolu perede lapsi sobimatult vaimse puudega lastele mõeldud koolidesse. Või võtke eluasemed - pidevalt reklaamitakse, et korter asub majas, kus ei ole välismaalasi. See on vastuvõetamatu.
Diskrimineerimine tuleb viivitamata lõpetada ka teistes valdkondades peale tööhõive. Õigusakt, härra juhataja, on tõhus üksnes siis, kui inimesed tunnevad oma õigusi, kuid Eurobaromeetri kohaselt arvab vaid 35% küsitletutest, et nende riigis on olemas diskrimineerimise vastased seadused. Veel vähemad ütlevad, et nad teavad, mida teha, kui nad ise satuvad diskrimineerimise ohvriks. Kuidas kavatseb komisjon tagada, et see õigusakt saab inimeste elus reaalsuseks? Inimeste teavitamine on direktiiviga kehtestatud kohustus, kuid kuidas kavatseb komisjon tagada selle kohustuse jõustamise?
Härra juhataja, isegi kui inimesed teavad, et selline seadus eksisteerib, võivad neid siiski tabada takistused, sest mõnikord esineb problemaatilisi eeskirju ja nõudeid. Mõnedes riikides on kaebuse esitamise tähtaeg väga lühike, näiteks kuni 30 päeva. Ülejäänud protseduur võib samas jälle olla naeruväärselt pikk ja komplitseeritud. Diskrimineerimise vastaste õigusaktide rikkumist tuleb karistada tõhusate, proportsionaalsete ja hoiatavate sanktsioonidega. See oli direktiivis väga kenasti kirjas ja me kõik nõustusime sellega. Kuid väga vähestes riikides on piisavad sanktsioonid olemas.
Nüüd ka midagi positiivset. Hea uudis on see, et praktiliselt kõigis riikides on nüüd olemas võrdõiguslikkusega tegelevad asutused. See on oluline saavutus ja paljudes riikides tegelevad need asutused rassismist ajendatud diskrimineerimise ja ka muu diskrimineerimisega. Ma tervitan seda. Kuid kahjuks ei ole kõigil asutustel vahendeid oma ülesannete elluviimiseks ja nii ma palungi komisjoni arvestada oma hinnangus diskrimineerimisvastaste õigusaktide rakendamise kohta ka seda punkti. Kas komisjon oskab seda kommenteerida?
Lõpetuseks, härra juhataja, mina olen selle õigusakti üle uhke. Ülevõtmisel on toimunud edusammud, kuid mitte piisavalt. Paljud riigid ei ole direktiivi veel täielikult üle võtnud. Kuid isegi kui seda on tehtud täht-tähelt, peame me ikkagi veenduma, et inimesed on oma õigustest teadlikud, sest kui nad oma õigusi ei tunne, ei saa nad neid kehtestada ja diskrimineerimise vastu võitlemisel on see ülitähtis.
komisjoni liige. - (FR) Härra juhataja, proua Buitenweg, parlamendiliikmed, komisjon tervitab kõnealust raportit 29. juuni 2000. aasta direktiivi 2000/43/EÜ kohaldamise kohta, millega rakendatakse võrdse kohtlemise põhimõte sõltumata isikute rassilisest või etnilisest päritolust.
Komisjon võtab need erinevad mured teadmiseks, mida parlament on väljendanud, ja juhib teie tähelepanu mitmele punktile. Mis puutub direktiivi rakendamisse liikmesriikides, siis juuni lõpus algatas komisjon rikkumismenetluse 14 liikmesriigi suhtes, kes ei ole direktiivi siseriiklikesse õigusnormidesse üle võtnud. Tuleb lisada, et vastusena komisjoni murele on mitmed liikmesriigid oma seadusandlust juba muutnud või on andnud märku, et on valmis seda tegema.
2005. aasta teatises "Mittediskrimineerimine ja võrdsed võimalused kõigile - raamstrateegia" nimetatud üksikasjalik teave direktiivi ülevõtmise kohta liikmesriikides on avaldatud õigusekspertide rühma iga-aastases ülevaatlikus aruandes ning individuaalsed riikide aruanded on veebis kättesaavad.
Kathalijne Maria Buitenweg märgib õigesti, et propageerimise eest vastutavad asutused mängivad diskrimineerimise vastases võitluses võtmerolli. Seepärast me rahastamegi Equinet võrgustikku, millega hõlbustatakse kogemuste ja heade tavade vahetamist liikmesriikide võrdõiguslikkusega tegelevate asutuste vahel.
Nagu raportis märgitakse, on andmete kogumine tundlik teema. Ilma selleta on aga võimatu teha kindlaks diskrimineerimise ulatust või teada, kas võetud meetmed on tõhusad. Arvestades, et palju kogutud teabest võib liigituda delikaatseteks isikuandmeteks inimeste rassilise või etnilise päritolu kohta, isegi nende religioossete veendumuste või seksuaalelu kohta, tuleb neid töödelda vastavalt direktiivi 95/46/EÜ isikuandmete kaitse kohta asjakohastele sätetele.
Üldiselt on selle direktiiviga kehtestatud delikaatsete isikuandmete töötlemise keeld. Selles on siiski sätestatud mitmeid erandeid, eriti kui asjaomased isikud on ise loa andnud või kui - ma tsiteerin - "töötlemine on vajalik seoses [...] kohustuste ja eriõigustega tööõiguse valdkonnas".
Samuti on liikmesriikidel õigus avaliku huvi ja sobivate kaitsemeetmete olemasolu korral kehtestada erandeid. Kui andmekaitse direktiiviga nõutud kaitsemeetmed on paigas, on liikmesriikide otsustada, kas koguda andmeid etnilise kuuluvuse kohta või mitte, eesmärgiga koostada statistikat, mille abil võidelda diskrimineerimise vastu.
Eurobaromeetri uuring diskrimineerimise kohta Euroopa Liidus näitas, et väga paljud Euroopa kodanikud on üldiselt valmis andma isikuandmeid anonüümselt küsitluse raames, et aidata kaasa diskrimineerimise vastu võitlemisele. Neljast inimest kolm on valmis andma isikuandmeid oma etnilise päritolu, usu või veendumuste kohta.
Selline teave on eriti oluline positiivse toimimisviisi leidmiseks, et leevendada diskrimineerimist ja sügavalt juurdunud ebasoodsa olukorra vorme. Eelmise aasta veebruaris avaldas komisjon Euroopa juhendi võrdsusega seotud andmete kohta, et aidata liikmesriikidel parandada andmete kogumist.
Samadest 2007. aasta jaanuari Eurobaromeetri andmetest nähtus, et inimesed ei tundnud ennast piisavalt informeerituna oma õiguste kohta juhul, kui nad satuksid diskrimineerimise ohvriks. Kui teadmiste tase erines märgatavalt - näiteks Soomes vastas 65% küsitletutest, et nad on oma õigustest teadlikud, kuid Austrias oli see number vaid 17% -, siis asjaolu, et keskmine oli vaid 32%, näitas selgelt, nagu te ka ütlesite, et teavitustegevus on jätkuvalt vajalik.
Ma olen veendunud, et käimasolevad tegevused, mida toetavad Euroopa võrdsete võimaluste aasta 2007 oma ligikaudu 430 tegevusega liikmesriikide tasandil ja Euroopa kampaania "Mitmekesisuse poolt, diskrimineerimise vastu", aitavad seda teadlikkuse tühimikku täita.
Eriti tahaksin ma siinkohal mainida koolitusprogramme, mida me rahastame VVOde, ametiühingute, juristide ja ettevõtete koolitamiseks.
Komisjon on kindlalt otsustanud kasutada kõiki võimalikke vahendeid romide olukorra parandamiseks Euroopa Liidus. Täpsemalt tähendab see direktiivi 2000/43/EÜ kohaldamise tagamist, ühenduse struktuurivahendite, eriti Euroopa Sotsiaalfondi, kasutamist ning teadlikkuse tõstmist romide endi ja üldsuse hulgas nende õiguste ja kohususte kohta.
Etniliste vähemuste sotsiaalse ja kutsealase integreerimise kõrgetasemeline nõuanderühm, kes tegeleb ka romide küsimusega, peab esitama oma raporti rea soovitustega detsembri alguses. Nõuanderühma eesmärk on tuvastada integratsiooni takistavad asjaolud ja edendada valitsusasutustes ja ettevõtetes kohaldatavaid häid tavasid.
Selles kontekstis tervitame me Euroopa Parlamendi huvi mitmekordse diskrimineerimise küsimuse vastu ja kahtlemata ootan ma huviga selle aasta lõpus avaldatavaid komisjoni tellitud uue uuringu tulemusi. Selge on see, et ainuüksi mittediskrimineerimisest ei piisa võrdsete võimaluste pakkumiseks teatud sotsiaalselt ebasoodsamas olukorras olevatele rühmadele - seepärast on komisjon palunud põhjalikku analüüsi liikmesriikides, eriti tööhõivepoliitikas kasutusel olevate heade tavade kohta.
Komisjon peab väga oluliseks ka seda, et liikmesriigid omaenda seadusi nõuetekohaselt kohaldaksid, kuigi seadusandlus iseenesest ei ole selgelt piisav. Meie eesmärk on tugevdada seda teadusuuringute, teadlikkuse tõstmise, koolituse ja heade tavade vahetamise kaudu, et takistada diskrimineerimist, kus võimalik ja, kui see ei ole võimalik, pakkuda kannatanutele piisavat hüvitist.
fraktsiooni PPE-DE nimel. - (FR) Härra juhataja, kolleegid, tahaksin tänada Kathalijne Maria Buitenwegi tema suurepärase töö eest. Raportis on mitmeid õiglasi ja tasakaalustatud punkte ja suuremaid direktiivi kohaldamisega seotud probleeme on põhjalikult käsitletud.
(PL) Järgmine päevakorrapunkt on Piia-Noora Kauppi poolt naiste õiguste ja soolise võrdõiguslikkuse komisjoni nimel koostatud raport naiste ja meeste võrdõiguslikkuse kohta Euroopa Liidus 2007. aastal.
raportöör. - (EN) Härra juhataja, esiteks tahaksin väljendada tänulikkust komisjonile selle väga olulise raporti koostamise eest. Meeste ja naiste võrdõiguslikkus on teema, mis on jätkuvalt meie tähelepanu keskpunktis. Kuigi paljugi on viimaste aastakümnete jooksul saavutatud, on meie ees veel olulised väljakutsed.
Komisjoni raportis keskendutakse tööhõive küsimustele. Näiteks sugudevahelised palgaerinevused, ebakindlus tööturul ning töö- ja pereelu ühitamine on teemad, mis mõjutavad miljonite naiste elu absoluutselt iga päev. Samuti on need selgelt seotud Euroopa ees seisva demograafilise väljakutsega. Nagu komisjoni aruanne näitab, on ELis alates 2000. aastast loodud kaheksast miljonist töökohast kuus miljonit hõivanud naised. Enamik nendest kuuest miljonist uuest töökohast naiste jaoks on teenuste sektoris. Teenuste sektori 11,7 miljonil uuel töökohal töötavad enamasti naised. Seepärast ongi teenuste sektor, selle kasv ja siseturg paljude naiste jaoks Euroopas selline märksõna.
Enamik uutest töökohtadest naiste jaoks on siiski osalise tööajaga töö, mõnikord ka ohtlik, ebaturvaline ja madalapalgaline. Samuti on Euroopas paljude naiste jaoks probleemiks tähtajalised töölepingud, sest ka naised tahaksid oma pereellu rohkem jätkusuutlikkust ja stabiilsust. Komisjoni arvud näitavad, et ELis on 32%-l töötavatest naistest osalise tööajaga töö, võrreldes vaid 7% meestega, nii et Euroopa osalise tööajaga tööturul on selge sooline mõõde.
Sugudevaheline palgaerinevus, mille kohta komisjon esitas juulis algatuse, on ELis keskmiselt 15% ja mõnedes Euroopa riikides kuni 30%. Sugudevaheline palgaerinevus ei ole vähenenud, kuigi meeste ja naiste võrdse tasustamise põhimõte on direktiivides sätestatud juba üle 30 aasta, seepärast on komisjoni praegune teemaarendus väga õigeaegne. Teisest küljest, me teame, et liikmesriikides, kus on võetud vastu nii naiste kui meeste töö- ja pereelu ühitamise poliitika, on kõrgem sündivuse tase, kõrgem naiste osakaal tööturul ja kõrgem tööhõive määr.
Kogu ELis töötavad enamikel kvalifitseeritud ja mittefüüsilist tööjõudu nõudvatel töökohtadel naised. Sel nädalal sai küllaltki laialdast tähelepanu Soome uuring naisjuhtide kohta ettevõtluses. Kokku vaadeldi 14 000 Soome ettevõtet ja naisjuhtide tulu ettevõtete sidusrühmadele oli igal aastal meesjuhtidest 1% võrra parem. See on 10% parem kui meestel. Isegi kui kõik teised tegurid arvutusest eemaldada, oli naistel siiski ärijuhtimises selge eelis, nii et see on asi, mida komisjon tulevikus arvesse võtab.
Soomes, nagu teisteski riikides, on naiste edu märksõnaks olnud haridus. Haridusalaste standardite tõus on käinud käsikäes naiste suureneva tööhõivega. Soomes näiteks on komisjoni uuringu kohaselt 32,7% naistest kõrgelt kvalifitseeritud võrreldes vaid 24,3% meestega. Seepärast on kõik komisjoni esitatud hariduse ja elukestva õppe alased algatused vajalikud ja hariduses on väga oluline jätkata soolise võrdõiguslikkuse poliitikaga.
Minu raportis nõutakse konkreetseid meetmeid, et võidelda ebavõrdsuse vastu, mis tekib seoses lapsehoolduspuhkusel olemisest või ülalpeetavate eest hoolitsemisest tingitud tööhõive struktuuri katkemisega. See sundis komisjoni viima läbi sooküsimuste analüüsid pensionireformide mõju kohta naistele ELis eesmärgiga isikustada pensioniõigused ja ka sotsiaalkindlustus ja maksusüsteem. Minu meelest on eriti oluline see, et raportis nõutakse liikmesriikidelt tungivalt vanemahüvitise vastastikuseks muutmist, et tagada, et naised ei oleks enam meestest kulukam tööjõu allikas. Loomulikult ma loodan, et minu liikmesriigi valitsus, kelle käes on maailmarekord 60% naisministritega, võtab selle küsimuse käsile ja muudab vanemahüvitise kulud vastastikuseks.
Samuti rõhutatakse raportis vajadust käsitleda suuremahulist demokraatia defitsiiti. Me tahame uurida olukordi, mis takistavad naistel poliitikas ja avaliku halduse kõigi tasemete tippjuhtkonnas osalemist ning võtta võimaluse korral meetmeid selliste olukordade vältimiseks. Tähelepanu tuleb pöörata ka etnilistesse vähemustesse kuuluvate naiste ja sisserännanud naiste olukorrale, sest nende tõrjutust süvendab mitmekordne diskrimineerimine nii väljast kui nende oma kogukondadest. Ma nõuan tungivalt, et komisjon teeks koostööd liikmesriikidega asjakohaste andmete kogumiseks ja jõustaks meetmed, mis takistaksid inimkaubandust seksuaalse ärakasutamise ja sunniviisilise töö eesmärgil.
Ma arvan, et me saame lõpetada väga positiivse ja julgustava noodiga. Tänastel naistel on võimalused, millest enamik nende emasid ja vanaemasid unistadagi ei osanud. Naised, kes naudivad uue ja julge maailma vilju peaksid avalikult sellest rääkima ja mina arvan, et on väga oluline, et komisjon selle aruande esitas. Me jätkame võitlust mõlema soo võrdõiguslikkuse eest Euroopas.
komisjoni liige. - (FR) Härra juhataja, proua Kauppi, lugupeetud parlamendiliikmed, kahtlemata tervitab komisjon soojalt seda raportit ja resolutsiooni ettepanekut naiste ja meeste võrdõiguslikkuse kohta Euroopa Liidus. Raporti vastuvõtmine rõhutab parlamendi pühendumist soolisele võrdõiguslikkusele. Ma tahaksin tänada ja õnnitleda raportöör Piia-Noora Kauppit selle eest, et tekstis toetatakse Euroopa Komisjoni lähenemist ja komisjoni meetmeid naiste ja meeste võrdõiguslikkuse edendamiseks.
Esiteks on sooline võrdõiguslikkus üks Euroopa Liidu põhiväärusi. Samuti on see valdkond, milles Euroopa on esirinnas, tihti eespool ühiskonna arengutest. Viimaste aastate jooksul on tehtud mitmeid olulisi ja ambitsioonikaid algatusi. Naiste ja meeste võrdõiguslikkuse juhiste vastuvõtmisega rõhutati komisjonis kindlat kavatsust suruda resoluutselt meeste ja naiste võrdõiguslikkuse saavutamist kõigis valdkondades.
Komisjon tervitab parlamendi resolutsioonis rõhuasetust teatud teemadele, mida ka komisjon on oma juhistes prioriteetvaldkondadena määratlenud, nagu naiste ja meeste võrdõiguslikkus majandusliku iseseisvuse mõttes, töö- ja eraelu ühitamine, sugude tasakaalustatud esindatus otsustavatel ametikohtadel ja vajadus võidelda stereotüüpide vastu.
Kuigi naiste ja meeste võrdõiguslikkuse püüdlustes on kahtlemata toimunud edasiminek, on suured väljakutsed selgelt olemas. Komisjon nõustub raportööriga, et meil tuleb jätkata jõupingutusi ja kindlustada juba saavutatu. Selles suhtes on komisjon teadlik, et ühenduse õigustiku tõhus kohaldamine on oluline ning täidab otsustuskindlalt oma rolli aluslepingute kaitsjana. Komisjon ei kõhkle rikkumismenetluse alustamisega, kui usub, et Euroopa direktiivi ei ole nõuetekohaselt üle võetud. Praegu on erinevates etappides pooleli mitmed rikkumismenetlused naiste ja meeste võrdõiguslikkuse kohta.
Ühenduse õiguse paremaks täitmiseks on komisjon loonud võrgustiku - võrdõiguslikkuse küsimustega tegelevate asutuste võrgustiku EQUINET -, mis ühendab riigi tasandil naiste ja meeste võrdse kohtlemise edendamise eest vastutavaid organisatsioone. Komisjon usub, et riigi tasandi kogemuste koondamine ja tihedam koostöö komisjoniga aitavad tõhustada erinevate võrdõiguslikkuse küsimustega tegelevate asutuste rolli võrdse kohtlemise edendamisel ja tagamisel, et õigusaktide tõlgendamise eest vastutavad riigi ametiasutused teeksid seda ühetaolisemalt.
Raportis rõhutatakse ka töö- ja eraelu ühitamise keskset tähtsust meeste ja naiste tegeliku võrdõiguslikkuse saavutamise protsessis. See langeb kokku komisjoni mõttelaadiga. Me teame väga hästi, et enamikus majapidamistes on pere- ja majapidamiskohustused jätkuvalt naiste õlul. Seega on tõenäolisem, et naised, mitte mehed, peavad katkestama, või isegi jätma oma haridustee või karjääri ja see sünnitab paratamatult soolist ebavõrdsust töö suhtes ning kulutab naiste produktiivset potentsiaali. Naiste tööhõive suurendamisel mängib ülitähtsat osa juurdepääsetava, taskukohase kõrgel tasemel lastehoiuteenuse olemasolu, mida nimetati ka Barcelona eesmärkides. Komisjon esitab 2008. aastal aruande nende eesmärkide täitmise kohta.
Samuti on komisjon käivitanud konsultatsiooniprotsessi sotsiaalpartneritega töö- ja eraelu ühitamise kohta, mille teine etapp lõpeb juuli lõpus. Komisjoni arvates on tegemist kompleksse küsimusega, mille käsitlemine nõuab tervet rida õigusakte. Samal ajal tuleks muuta ka kehtivaid ühenduse õigusakte, et arvestada paremini Euroopa ees seisvate väljakutsetega. Komisjon vaatab praegu läbi sotsiaalpartnerite vastuseid konsultatsioonile ja kasutab neid vajalike sammude astumiseks. Me jätkame ka heade tavade vahetamise toetamist selles valdkonnas, nagu resolutsiooni projektis on nimetatud.
Kordaksin siinkohal, et kõigi naiste ja kõigi meeste võrdõiguslikkuse põhimõte on üks Euroopa Liidu põhiväärusi. Seejuures on naiste ja meeste tasakaalustatud osalemine otsustusprotsessis absoluutselt kriitiline. Seepärast on see eelmisel aastal komisjonis vastu võetud naiste ja meeste võrdõiguslikkuse juhiste üks prioriteete.
Lõpetuseks tahaksin ma rõhutada, kui oluline on võidelda stereotüüpide vastu, mida raportis mitmel korral toonitati. Stereotüübid on tõenäoliselt kõige jäigemad takistused naiste ja meeste võrdõiguslikkuse teel ning nende vastu võitlemine nõuab jõupingutusi, mis ulatuvad kaugemale õigusaktide ja finantsmeetmete kontekstist - see tähendab käitumismudelite, suhtumise ja väärtuste muutmist, mis määravad ja mõjutavad meeste ja naiste rolle ühiskonnas ja nende karjäärivalikuid. Võrdõiguslikkuse poliitika on alati olnud käitumise ja mõttemallide muutuste esirinnas ja jääb sinna ka edaspidi. Komisjon tervitab palavalt selle resolutsiooni ettepaneku näol väljendatud parlamendi toetust.
põllumajanduse ja maaelu arengu komisjoni arvamuse koostaja. - (PT) Põllumajanduse ja maaelu arengu komisjoni arvamuse koostajana tahaksin rõhutada, et kindlasti tuleks kiita heaks meie arvamuses sisaldunud mõned ettepanekud, mida Piia-Noora Kauppi raportis ei olnud, ning palun neid siin täiskogul toetada, pidades silmas nende olulisust miljonite naistalupidajate ja maapiirkondade naistööliste jaoks, kelle tegevus tuleb muuta nähtavamaks, viidates nendele statistikas kui põllumajandustöötajatele mitte kui koduperenaistele.
On ülioluline tunnustada nende õiguslikku seisundit põllumajanduses töötavate naistena, teostada võrdsed õigused ja võimalused, kaasa arvatud sotsiaalsed tagatised. Emadust tuleb tõhusalt kaitsta ja parandada tuleb juurdepääsu tervishoiuteenustele, haridusele, elukestvale õppele, lastele ja peredele mõeldud infrastruktuurile, eriti lasteaedadele, koolidele, kultuurikeskustele ja turgudele, mis kõik vajavad suuremaid investeeringuid ja paremaid avalikke teenuseid maapiirkondades. Mõnedes maapiirkondades on see ainuke moodus võidelda naisi mõjutava vaesuse ja isolatsiooni kõrge taseme vastu, et saavutada suurem sotsiaalne ühtekuuluvus.
kultuuri- ja hariduskomisjoni arvamuse koostaja. - (DE) Härra juhataja, tänapäeval töötab rohkem naisi, kuid kahjuks ebaproportsionaalselt paljud neist töötavad ebakindlatel töökohtadel. See tähendab, et naised peavad olema paindlikud, kuid samas makstakse neile vähe. Niinimetatud kolme C tööde õigus on reserveeritud naistele: C nagu "cleaning", ehk koristamine, C nagu "caring", ehk hooldamine, ja C nagu "cashiering", ehk kassapidajatöö supermarketites ja kaubanduskeskustes. Samas, mida naised tahavad teha, on niinimetatud kolme M-i töid: M nagu "money”, ehk raha - võrdne tasu võrdse töö eest, M nagu "management”, ehk juhtimine - järjest rohkem naisi on väga hea haridusega, nii et neil ei tohiks olla raskusi murda läbi klaasist lae juhtpositsioonidele ning, viimaks, M nagu "motherhood”, ehk emadus - jah, me tahame, et oleks võimalik ühitada tööd, karjääri ja emadust ja selleks on meil vaja märksa suuremat poliitilist toetust.
Meil ei ole vaja mitte ainult rohkem lastehoiu kohti, nagu on öeldud Barcelona eesmärkides. Ei, meil on vaja kõige kõrgetasemelisemat lastehoidu. Kõigil emadel ja isadel peab olema võimalus endale lastehoidu lubada ja ühendusel tuleb seda toetada. Maksimaalset toetust alates varajasest noorusest ei peaks saama mitte üksnes jõukate vanemate lapsed. Me ei vaja mitte üksnes meeste ja naiste võrdseid õigusi, vaid võrdseid õigusi ka kõigile lastele. Haridus ja koolitus ei alga koolis, vaid palju varem. Me peame selles osas muutma oma mõttemalle.
Enamik sellest jutust on ka Piia-Noora Kauppi esmaklassilises raportis. Meie toetame seda raportit. Õnnitlused raportöörile.
fraktsiooni PPE-DE nimel. - (IT) Austatud juhataja, daamid ja härrad, ka mina tahaksin õnnitleda Piia-Noora Kauppit selle raporti eest, mis annab pildi töömaailma praegusest olukorrast Euroopas. Kui meil on naiste õiguste ja soolise võrdõiguslikkuse komisjonis olnud mitmeid võimalusi seda teemat vaadelda, siis Piia-Noora Kauppi on aidanud määratleda ja heita valgust probleemile, et Euroopas on naiste maailmas taaskord palgaerinevus, sama töö eest erineva tasu maksmine, mida ei saa sallida.
See on tõsi isegi vaatamata sellele, et kooliskäimise tase on naiste hulgas kõrge, naised moodustavad praegu 59% Euroopa ülikoolilõpetajatest, naiste osalus töömaailmas on oluliselt kasvanud ja naisi on nende saavutuste eest suurelt tunnustatud. Olulisem on minu meelest siiski see, et raportis on rõhutatud teatud tegureid, mille tõttu naiste osalemine töömaailmas on jätkuvalt keeruline, mis toimub praktikas ilma igasuguse õigustuseta ja on vastuolus Euroopa õigusaktide ja liikmesriikide seadustega, millega on töömaailmas palgaerinevused keelatud. See ei toimu mitte üksnes Lõuna-Euroopas, nagu tavaliselt arvatakse, vaid kogu Euroopas, isegi Põhjamaades, isegi nendes riikides, kus me traditsiooniliselt usume, et naiste osalemine töömaailmas ja institutsioonides on tänapäeval kindlam ja aktsepteeritud.
Seepärast usun mina, mis puutub ühesse Piia-Noora Kauppi tõstatatud küsimusse, et rasedus- ja sünnitushüvitis ning lapsehoolduspuhkuse kulu peaksid üldiselt olema liikmesriikides täielikult vastastikused, et need kulud, kui need on ikka veel osaliselt ettevõtete kanda, soodustavad väiksema arvu naissoost töötajate palkamist, mis omakorda mõjutab nende karjääri.
fraktsiooni PSE nimel. - (ES) Härra juhataja, volinik, tänades raportööri hea raporti eest, tahan ma esiteks rõhutada, et kõigi Euroopa institutsioonide soolise võrdõiguslikkuse püüdlused 2007. aastal on olnud harmoonilised. Väga kiiduväärt on meie institutsioonide tugev pühendumus soolisele võrdõiguslikkusele, mida näitavad Euroopa Ülemkogus vastu võetud Euroopa soolise võrdõiguslikkuse pakt ja kuni 2010. aastani kehtivad naiste ja meeste võrdõiguslikkuse juhised.
Mis puutub raportis viidatud mõõdikutesse ja pidades silmas eelmise aasta raportit, on kahetsusväärne, et olulist edasiminekut võrdse tasu suunas võrdse töö eest ei ole toimunud, mida raportis õigesti ka kritiseeritakse. Meeste ja naiste palgaerinevus Euroopa Liidus on jätkuvalt 15%, selle vähendamiseks on järgmistel aastatel vaja suuremat jõupingutust.
(EN) Mul on suur au tervitada parlamendi nimel Hiina Rahvavabariigi rahvakongressi delegatsiooni, kes istub aukülaliste rõdul.
Delegatsiooni liikmed on tulnud Strasbourgi kohtuma oma Euroopa Parlamendi kolleegidega Euroopa ja Hiina parlamentidevahelise kohtumise 25. tähtpäeval.
Delegatsiooni juhib Wang Yingfan, Hiina Rahvavabariigi rahvakongressi väliskomisjoni ase-esimees. Delegatsiooni kuulub viis rahvakongressi alalise komisjoni liiget ja Hiina suursaadik Euroopa Liidus Tema Ekstsellents Chengyuan Guan ning rahvakongressi välisasjade osakonna mitmed kõrged ametnikud.
Täna pärastlõunal reisib delegatsioon edasi Ateenasse, kus nende Euroopa külastus jätkub. Ma soovin delegatsioonile kõike head ülejäänud reisi ajaks Euroopa Liidus.
(DE) Härra president, daamid ja härrad, selles resolutsioonis on spetsiaalselt välja toodud, et EUFORi tuleb käsitleda ajutise mandaadiga ühendava jõuna, mille vahetab välja järgmine missioon. Tšaadi valitsuse 21. septembri kirjas ei ole siiski selgelt öeldud, kas valitsus sellele nõusoleku annab. Seetõttu ka järgmine täiendav muudatusettepanek lõike 3 punkti h kohta:
(EN) "enne EUFORi saatmist on vaja Tšaadi valitsuse selget lubadust nõustuda rahvusvahelise kogukonna hinnanguga järgneva missiooni saatmise vajalikkuse kohta".
(FR) Härra president, te ei uurinud meie arvamust selle muudatusettepaneku kohta, enne kui te selle hääletusele panite.
(FR) Härra president, minu meelest on see muudatusettepanek tarbetu, pidades silmas kirja, mille Ühinenud Rahvaste Organisatsioon sai Tšaadi valitsuselt 11. septembril 2007, milles väljendati valitsuse nõusolekut. Mul on siin kirja koopia ja ma tsiteerin: "Tšaadi valitsus tervitab Ühinenud Rahvaste Organisatsiooni peasekretäri 10. augusti 2007. aasta raportis sisalduvaid uusi soovitusi rahvusvahelise kohaloleku kohta Ida-Tšaadis, et panustada..." jne.
Seega ei ole muudatusettepanekul mõtet. Nõusolek on kirjalik ja kättesaadav kõigile huvilistele. Ma olen päris jahmunud, sest ma saatsin teksti koopia ka Michael Gahlerile. Seepärast soovitan mina hääletada muudatusettepaneku vastu.
(DE) Loomulikult on mul tekst siin olemas ja selle võtmekoht on:
(EN) "pärast kuut kuud hindab Tšaadi valitsus selle kohaloleku esialgset tulemust, pidades silmas Euroopa Liidu operatsiooni võimalikku jätkamist teiste kontingentide poolt Ühinenud Rahvaste Organisatsiooni raames ja Tšaadi nõusolekul".
(DE) See tähendab, et Tšaad saab sellele veto panna. Kui valitsus nõus ei ole, siis midagi ei juhtu. Seepärast on minu ettepanek lisada, et Tšaad peab aktsepteerima rahvusvahelise kogukonna hinnangut ja mitte vetot kohaldama.
(EN) Härra president, samal ajal, kui meid külastab rahvakongressi delegatsioon, kas ma võiksin öelda ka seda, et ma loodan, et Wang Yingfan võtab siit kojast kaasa väga tugeva sõnumi, et me ootame Hiinalt palju suuremat aktiivsust Birma probleemide lahendamisel.
Härra president, me vestlesime eile sellel teemal ja ma tean, et ta võtab meie arvamuse koju kaasa.
Kas ma võiksin aja kokkuhoiu mõttes esitada kaks suulist muudatusettepanekut? Birmas muutub olukord praegu väga kiiresti. Esiteks, ma teen ettepaneku lisada lõike 1 lõppu lause "ja mõistab täielikult hukka Birma võimude brutaalse reageeringu".
(EN) Härra president, lõige 3 kõlaks nüüd järgmiselt: "väljendab oma šokeeritust rahumeelsete meeleavaldajate tapmise üle, nõuab tungivalt, et julgeolekujõud pöörduksid tagasi kasarmutesse ja nõuab esitatavate nõudmiste õiguspärasuse tunnistamist võimude poolt, rahvusvahelist arstiabi vigastatutele ning vahistatud meeleavaldajate ja teiste poliitvangide vabastamist".
(DE) Härra president, ma nõustun Geoffrey Van Ordeni ja teistega - võttes arvesse ka Wang Yingfani ja delegatsiooni siinviibimist -, et parlament peaks saatma välja selge signaali. Samas palume me muuta lõike 5 teksti, sest vaadates, mis Julgeolekunõukogus enne on juhtunud, ei ole me kindlad, kas meie sõnastus oli piisavalt ettevaatlik. Me tahame olla väga täpsed ja palume sõnastada lõige 5 järgmiselt:
(EN) "palub Hiinal täielikult toetada ÜRO Julgeolekunõukogu selget avaldust, millega mõistetakse hukka Birmas toore jõu kasutamine".
(DE) Eks me näe, kas vetot on juba kohaldatud, kuid me palume parlamendil nõustuda, et meil on vaja Julgeolekunõukogu selget hukkamõistu ja Hiina peab seda toetama.
(DE) Härra president, ka meie fraktsioon tahtis esitada suulise muudatusettepaneku, kuid ma arvan, et me saame siin ühises lähenemisviisis kokku leppida. Minu teada on Hiina juba hääletanud vastu ja mitte ainult Hiina, vaid ka teine Julgeolekunõukogu alaline liige Venemaa. Seetõttu nõustuksin mina vastu võtma Martin Schulzi muudatusettepaneku sõnastuse, et seada Hiina ja Venemaa rambivalgusse.
(SK) Tänan võimaluse eest sõna võtta ja tänan Marie-Hélène Descampsi raporti eest, mis viib edasi raamatukogude digitaliseerimise protsessi Euroopa Liidus.
Ma hääletasin esitatud dokumendi poolt, sest kõigis liikmesriikides praegu käimasolev raamatute kogude, filmisalvestuste ning audio- ja videosalvestuste digitaliseerimise protsess on aeglane ja killustatud. Mina pean vajalikuks keskenduda riiklike algatuste koordineerimisele ja eelkõige digitaalse materjali säilitamisele. Euroopa tasandil on vajalik pöörata olulist tähelepanu digitaalsete koopiate säilitamisele. Raamatu või filmi digitaalse koopia loomine ei taga tingimata selle pikaajalist säilimist.
Kogu digitaalset materjali, nii digitaliseeritud töid kui originaalset digimaterjali, tuleb hoida nii, et see oleks pidevalt kättesaadav. Meil ei ole digitaalse säilitamisega palju kogemusi. Kui meil ei ole järjekindlat strateegiat, võib ainult digitaliseerimisega piirdumine tähendada tehtud investeeringu luhtaminekut.
kirjalikult. - (FR) Ma hääletasin lugupeetud kolleegi Marie-Hélène Descamps' väga tugeva raporti poolt Euroopa digitaalse raamatukogu loomise kohta, et muuta meie kultuuriline ja teaduslik pärand üldiselt kättesaadavaks kõigis Euroopa keeltes.
Neid ridu kirjutades tahan ma avaldada austust endisele Prantsusmaa presidendile Jacques Chiracile, kes - koos viie teise Euroopa Liidu riigipeaga - selle projekti 2005. aasta aprillis algatas. Mul on hea meel, et Euroopa Parlamendist tuleb tugev signaal komisjonile, et see projekt peab olema prioriteet. Samuti on mul hea meel näha võimalikke lahendusi jooksvatele probleemidele: kõigi Euroopa digitaalsete raamatukogude koordineerimine, avalik juurdepääs ja koostöö sektori erinevate huvirühmadega, eriti näiteks kirjanike, kirjastajate ja raamatupoodidega.
See on vahend, mis väärib toetamist, sest see aitab kaasa võitluses ignorantsusega ja aitab seega edendada demokraatiat, rahu ja õitsengut. Hästi tehtud, Marie-Hélène Descamps!
kirjalikult. - (PT) See raport käsitleb Euroopa Komisjoni 24. augusti 2006. aasta soovitust, milles kutsutakse liikmesriike üles kooskõlastama jõupingutusi Euroopa tasandil sünergia saavutamiseks digitaliseerimise valdkonnas ja soovitatakse luua Euroopa digitaalraamatukogu Euroopa kultuuripärandile ühise mitmekeelse juurdepääsupunkti kujul. Nõukogu võttis 13. novembril 2006 need soovitused ühehäälselt vastu.
Euroopa Parlament kiitis soovituse heaks, tehes samas mitmeid selgitavaid ettepanekuid võimalike probleemide kohta näiteks kultuurilise materjali kõigi kategooriate kontseptuaalse ja tehnilise ülesehituse väljatöötamisel erinevate etappide kohta ja autoriõigustega enam mitte kaitstud tekstimaterjali potentsiaali kohta.
Meil on küll kahtlused Euroopa Parlamendi resolutsioonis sisalduvate teatud ettepanekute suhtes, kuid me hääletasime siiski selle kontseptsiooni poolt, juhtides samas tähelepanu vajadusele kaitsta autoriõigust, kaitsta lingvistilist ja kultuurilist mitmekesisust, saavutada solidaarsus ning majanduslik ja sotsiaalne ühtekuuluvus, et huvitav idee ei muutuks järjekordseks diskrimineerimise ja sotsiaalse tõrjutuse allikaks.
Autoriõigustest vabade tööde raamatukogu on suurepärane idee, liiga hea idee, et EL sellega tegelda ja selle ära rikkuda võiks. Nendel põhjustel jään mina erapooletuks. Hea idee (+), EL pidurdab seda oma bürokraatiaga (-) = erapooletuks jäämine.
kirjalikult. - (FR) Ma hääletasin tšehhi kolleegi Thomáš Zatloukali suurepärase omaalgatusliku raporti poolt Euroopa haridus- ja koolitussüsteemide tõhususe ning võrdsete võimaluste kohta, mis koostati vastusena Euroopa Komisjoni teatisele.
Elukestev haridus ja koolitus on olulised, nagu ka eesmärk Euroopa kvalifikatsiooniraamistiku loomise kohta elukestva õppe valdkonnas, mis hõlbustab haridussaavutuste tunnustamist ja võimaldab nähtavat, läbipaistvat üleminekut ühelt õppimisvõimaluselt teisele. Samuti pooldan ma haridus- ja koolitussüsteemide hindamiskultuuri kehtestamist, mis põhineks usaldusväärsel mõõdupuul.
Investeerimine haridusse ja koolitusse on sotsiaalse ühtekuuluvuse jaoks keskse tähtsusega ja annab inimestele oskused, mida nad vajavad erinevate elumuutustega kohanemiseks. Ma toetan kõiki raportis sisalduvaid ettepanekuid erinevate haridustasemete kohta (alusharidus, põhi- ja keskharidus, kõrgharidus ja kutseharidus).
kirjalikult. - (PT) Meie hääletasime selle raporti vastu, vaatamata mitmetele positiivsetele elementidele, mida me selles märkasime, sest me ei ole nõus selle üldise mõttelaadiga ja mõnede seisukohtadega, näiteks jätkukoolituse või tasuga, jättes kõrvale asjaolu, et ebasoodsas olukorras rühmade probleeme ei ole võimalik lahendada üksnes finantsstiimulite pakkumisega, nagu on juhtunud Portugali puhul. See ei ole moodus, kuidas vähendada ebavõrdusust ülikooli pääsemisel.
Isegi raportööri väidetest, et "haridus mõjutab majanduskasvu, suurendades inimkapitali ja uuenduslikku suutlikkust" ning asudes seisukohale, et hariduse ja koolituse tõhususe suurendamine toob isikutele ja ühiskonnale tagasi ligi 8% aastas, on näha, millised riigid kaotavad, kui nad ei investeeri otsustavalt jätkukoolitusse, mis oleks kättesaadav kõigile elanikkonna rühmadele.
Hiljutiste küsitluste kohaselt on 75 miljonit ELi kodanikku ehk 32% tööjõust saanud ebapiisaval määral haridust. 2010. aastal on vaid 15% uutest töökohtadest mõeldud just sellele inimesterühmale, kellest enamik on pärit sotsiaalselt ebasoodsas olukorras olevast ühiskonna osast. Sellest ka vajadus tagada võrdne juurdepääs haridusele.
Enamikule siin parlamendis tuleb pidevalt meelde tuletada, et hariduspoliitika on Euroopa Liidus siseriiklik küsimus.
Selles Euroopa Parlamendi kultuuri- ja hariduskomisjoni raportis pannakse ELi institutsioonidele mitmeid kohustusi, millel ei ole nendega midagi pistmist. Näiteks raporti projekti lõikes 12 tehakse ettepanek, et Euroopa Parlament võtaks seisukoha, et "täiendavate teadusuuringute suunamine alusharidusse on ELi tasandil vajalik, eelkõige varajaste ja suunatud meetmete valdkonnas, et määrata kindlaks tegevused, mis toovad esile oodatud tulemused".
Lõike 48 esialgses sõnastuses on öeldud: "[Euroopa Parlament] usub, et selleks, et paremini ELi tegevust suunata, on vajalik arendada välja liikmesriikide perioodiliselt esitatavate aruannete ning sõltumatu kontrolli põhjal protsess, et hinnata ELi haridus- ja koolitussüsteemide tulemuslikkust, pöörates erilist tähelepanu põhioskuste omandamisele õpilaste poolt ning võrdsete võimaluste eesmärkide saavutamisele".
Kõik see on püüe sekkuda valdkondades, mis on liikmesriikide pädevuses. Nagu tavaliselt, lükatakse subsidiaarsuse põhimõte kõrvale ja õõnestatakse institutsioonide konkurentsi selles olulises valdkonnas. Seepärast hääletame me selle raporti vastu.
kirjalikult. - (PL) Härra president, mina hääletan Thomáš Zatloukali raporti Euroopa haridus- ja koolitussüsteemide tõhususe ning võrdsete võimaluste kohta, poolt.
Kutseharidus- ja koolituspoliitikal on oluline positiivne mõju majanduse ja sotsiaalsfääri tulemustele, tasakaalustatud kasvule ja sotsiaalsele ühtekuuluvusele. Madal tõhusus ja ebavõrdne juurdepääs tekitavad kõrgeid varjatud kulusid: madalam maksutulu, suuremad tervishoiualased nõudmised ja toetus riiklikest vahenditest, samuti ühiskonnavastase käitumise kõrgema tasemega seotud kulud.
2000. aasta märtsis Lissabonis toimunud Euroopa Ülemkogu lõppjäreldustes rõhutati haridust kui Euroopa majanduse ja ühiskonna arengu kasvu mootorit.
Selles raportis on mõistlikke ideid meetodite kohta tõhusa õpetamise taaskehtestamiseks põhi- ja keskkoolis ning ka ülikoolis.
Oluline on ka raportis sisalduv üleskutse liikmesriikide valitsustele kavandada haridusalaseid prioriteete riiklikul ja kohalikul tasandil pikaajaliselt ette.
Raportis on palju häid ideid selle kohta, kuidas vähendada sotsiaalset tõrjutust jmt, kuid siis rikutakse kõik ära, rääkides ülikooli õppemaksust kui finantsstiimulist! Kõige hullem on pidev "tõhususe", "konkurentsivõime" ja "kõrgemate tulemuslikkuse standardite" rõhutamine. Mis on saanud loomingulisusest, kriitilise uurimise võimest ja iseseisvast mõtlemisest? EL tahab konformistlikke tootmisüksusi, mille eesmärgiks on tarbimine ja tootmine. Õnneks ei ole ELil pädevust hariduse valdkonnas ja nii see peabki jääma. Mina hääletan raporti vastu.
(PL) Härra president, vaatamata asjaolule, et 129 riiki on surmanuhtluse kaotanud, on selle karistuse kasutamise ulatus maailmas ikka väga murettekitav. Ainuüksi 2006. aastal hukati 1 591 inimest; praegu on surmamõistetuid vähemalt 3 861. Euroopa Liit on maailmas surmanuhtluse vastu võitlemise esirinnas. Surmanuhtluse kaotamine on keskne inimõiguste küsimus ELi suhetes kolmandate riikidega rahvusvahelisel tasandil, näiteks ÜROs. See poliitiline kohustus kaasneb demokraatia ja inimõiguste Euroopa rahastamisvahendi raames ellu viidavate projektide rahalise toetamisega. Samuti on surmanuhtluse kaotamine Euroopa Liidu ja Euroopa Nõukogu liikmelisuse tingimus.
Seepärast on veelgi kahetsusväärsem, et Euroopa ei tähista 10. oktoobril maailma surmanuhtluse vastast päeva Poola valitsuse vastuseisu tõttu. Ma tahaksin väljendada oma kahetsust selle üle, et selline Poola valitsuse seisukoht, mis on osa nende valimiseelsest strateegiast, kahjustab Poola mainet rahvusvahelisel areenil ja kogu Euroopa Liidus, mis puutub põhiväärtuste edendamisse. Nõukogu otsus surmanuhtluse memorandumi kohta ja ühisresolutsiooni idee, mille liit esitab ÜRO Peaassamblee järgmisel istungil, on kindlasti toetust väärt.
(PL) Härra president, ma tahaksin öelda, et mina hääletasin surmanuhtluse vastase resolutsiooni vastu. Siinkohal tuletan meelde, et minu riigis Poolas kaotati surmanuhtlus 19 aastat tagasi.
Daamid ja härrad, minu kurvaks kohustuseks on teatada teile ühe kaasparlamendiliikme ja ühe endise kaasparlamendiliikme surmast.
Meie kaasparlamendiliige Fausto Correia suri eile hommikul. Ta sündis 29. oktoobril 1951 Coimbras ja oli surres ainult 55 aastane. Temast jäid maha abikaasa ja kolm poega. Ülikooli õigusteaduskonna lõpetamisele kodulinnas Coimbras järgnes särav advokaadi-, ajakirjaniku- ja seejärel poliitikukarjäär Portugalis. Kaua aega oli ta Portugali parlamendi liige, samuti riigiminister peaminister António Guterresi valitsuses. Euroopa Parlamendi liige oli ta alates 2004. aastast. Fausto Correia oli ja on Portugalis kuulus ning armastatud oma katkematu, elukestva demokraatia loomise missiooni tõttu ja tema pühendumise tõttu sõpruse ja kogukonna põhiväärtustele. Fausto Correiast jäävad valusalt puudust tundma tema perekond, tema sõbrad ja meie, tema parlamendiliikmetest kolleegid.
Selle nädala kolmapäeval ja neljapäeval toimuva istungi ajal on saali ees avatud kaastundeavalduste raamat, kuhu Euroopa Parlamendi liikmed ja personal saavad kaastundeavaldusi jätta.
Sügava kurbusega kuulsime me sõnumit oma endise kaasparlamendiliikme Christian de la Malène surmast, ta oli Euroopa Parlamendi liige kahel korral - ajavahemikul 1959-1961 ja ajavahemikul 1962-1994. Christian de la Malène, kes oli ka endine president De Gaulle'i valitsuse minister ja senaator, suri 26. septembril 86 aasta vanuselt Euroopa progressiivsete demokraatide fraktsiooni ning Euroopa uuendamise ja demokraatliku liidu fraktsiooni endise esimehena oli Christian de la Malène oma südames ja hinges veendunud eurooplane. Ta pühendas oma pika elu tugevale ja demokraatlikule Euroopale ning poliitilisele ühendusele.
Christian de la Malène oli kolleeg ja sõber, keda mäletatakse tema humanismi ja poliitilise pühendumise pärast. Seda märkides soovime tema mälestust tänutundes meenutada.
Daamid ja härrad, kõrgeausused, daamid ja härrad. Täna pole mitte ainult rahvusvaheline surmanuhtlusevastane päev. Euroopa Nõukogu oma 47 liikmesriigiga ja Euroopa Parlamendi ning Euroopa Komisjoni toetusel on kuulutanud 10. oktoobri ka surmanuhtlusevastaseks Euroopa päevaks.
Me oleme väga rõõmsad, et meditsiiniõed Bulgaariast ja arstid, kes mõni aeg tagasi pääsesid surmanuhtlusest Liibüas, on meiega täna siin.
Sooviksin kasutada võimalust kogu parlamendi nimel väga soojalt tervitada meditsiiniõdesid Nasya Nenovat, Kristiyana Valchevat, Snezhana Dimitrovat, Valya Chervenyashkat, Valya Siropulot ja arste Ashraf Ahmed Gomma El Hagous'd ja Zdravko Gueorguievi.
Alates 1999. aasta veebruarist olid nad sunnitud veetma kaheksa aastat vanglas, oodates kohut Liibüas, alusetult süüdistatutena selles, et nad tahtlikult nakatasid sadu Liibüa lapsi HIVga.
Me oleme surmanuhtluse vastu. Me oleme seepärast korduvalt kutsunud Liibüa ametivõime üles Bulgaaria meditsiiniõdesid ja Palestiina arste vabastama.
Surmanuhtlus on raske inimõiguste rikkumine ja eelkõige rikub see õigust elule. Seepärast sooviksin siin Euroopa Parlamendi nimel rõhutada meie vankumatust võitluses surmanuhtluse vastu. Oma suhetes naabrite ja partneritega kogu maailmas pöörame me sellele suurt tähelepanu.
Me täname riike, mis on hiljuti surmanuhtluse kaotanud, eriti Rwandat. See näide näitab, et isegi riigid, mille kodanikud on kannatanud kõige jubedamate kuritegude all, on kaotanud surmanuhtluse õiguse töövahendina. Teine võimalus edendada surmanuhtluse kaotamist kogu maailmas on olümpiamängud, mis toimuvad järgmisel aastal Pekingis. Need annavad võimaluse murda läbi vaikuse müürist, millega Hiina on ümbritsenud surmanuhtluse kasutamise.
Euroopa Liit on esitanud surmanuhtlust käsitleva resolutsiooni projekti ÜRO Peaassambleele. See algatus, mida Euroopa Parlament on korduvalt kiitnud, on tähtis samm surmanuhtluse kaotamise suunas, ja sellega seoses pöördume me nõukogu eesistujariigi Portugali poole, et eesistujariik seda teemat ÜRO juures New Yorgis aktiivselt edendaks.
Euroopa Parlament on pidanud selles küsimuses mitu arutelu ja veel sellel aastal võtnud vastu kolm resolutsiooni surmanuhtluse kohta. Üheski teises küsimuses pole Euroopa Parlamendis niivõrd palju nii intensiivseid konsultatsioone peetud. Me lükkame surmanuhtluse otsustavalt tagasi, sõltumata selle vormist või alustest.
Euroopa Liidu liikmesriigid on ühiste väärtuste alusel suutnud saada ühenduseks, kus puudub mis tahes surmanuhtlus. Selle põhimõtte kindel järgimine on pidulikult välja kuulutatud ka ELi põhiõiguste hartas. Pärast seda, kui harta muutub vastavalt reformilepingule õiguslikult siduvaks, saame me isegi öelda, et surmanuhtlus on Euroopa Liidus kaotatud kõigil tasanditel. Ma olen õnnelik ja tänulik selle üle, et ükski Euroopa Liidu liikmesriik pole surmanuhtluse kaotamist ELi põhiõiguste hartas küsimuse alla seadnud ega selle taaskasutamist kunagi tõsiselt kaalunud.
Täna, Euroopa ja rahvusvahelisel surmanuhtlusevastasel päeval, kutsume meie, Euroopa Parlament, kõiki riike, kes jätkavad surmaotsuste täideviimist, järgima meie eeskuju ja surmanuhtlust kaotama. Euroopa Liit on valmis ja soovib teile selles oma abi pakkuda.
(DE) Härra president, sooviksin teha avalduse ja paluda teilt toetust. Nagu teate, oli meie fraktsioon otsustanud pidada laiendatud juhatuse koosoleku Moskvas, et arutada erinevate Vene osapooltega - nii valitsusest kui ka opositsioonist, mitmesuguseid probleeme seoses Venemaa ja Euroopa Liidu vaheliste suhetega. Kahjuks avastasime, et Vene valitsus ei väljasta meie kolleegidele viisasid ja seepärast ei saanud kohtumine toimuda. See juhtus nädal pärast seda, kui inimõiguste allkomisjon soovis pidada Moskvas samasuguse kohtumise ja ei saanud samuti viisasid ning seepärast ei saanud ka see kohtumine toimuda.
Me leiame, et on talumatu, et valitsus, mida mõned riigipead kirjeldavad kui laitmatut demokraatiat, ei luba meil korraldada laitmatut demokraatlikku üritust Moskvas. Me paluksime parlamendil seda küsimust uurida ja teil, härra president, toetada seda kirjaliku avaldusega nii kohapealsetele saadikutele kui ka Vene valitsusele.
Suur tänu, hr Cohn-Bendit. Veendumusest ja kohusetundest tulen vastu sellele, mida te just palusite.
Mitteametliku riigipeade ja valitsusjuhtide tippkohtumise ettevalmistamine (Lissabon, 18.-19. oktoober 2007)
Järgmine päevakorrapunkt on nõukogu ja komisjoni avaldused 18./19. oktoobril 2007. aastal Lissabonis toimuva riigipeade ja valitsusjuhtide mitteametliku tippkohtumise ettevalmistamise kohta.
nõukogu eesistuja. - (PT) Härra president, daamid ja härrad, ja härra president, te mõistate, et enne kui asun konkreetselt päevakorrapunkti juurde, mis mind täna siia tõi, sooviksin Portugali valitsuse ja nõukogu eesistujariigi Portugali nimel, tänada teid sellise sooja ja sõbraliku austuse - minu arvates nii asjakohase - eest, mida te näitasite üles minu kaasmaalase ja selle parlamendi liikme, dr Fausto Correia, ootamatu ja kurva lahkumise puhul.
Portugal oli uudisest šokeeritud, see oli uudis, et lahkunud oli tõeliselt hea inimene ja keegi, kes oli meile kõigile eeskujuks võitluses inimväärikuse eest ja väärtuste eest, millesse me usume: õigusriigi põhimõtete väärtustamise ja inimõiguste austamise eest.
Tema lahkumine on kindlasti suur kaotus; me peaksime vaid püüdma, kui suudame, tema eeskuju järgida, ja ma olen siiralt tänulik austuse eest, mida parlament talle avaldas ja millega Portugali valitsus muidugi ühineb.
Euroopa Komisjoni asepresident. - Härra president, eelmisel aastal rääkisin ma parlamendis sellest, mida komisjon nägi tänapäeva Euroopa Liidu arengu mootorina ja me kirjeldasime nn kaht aspekti hõlmavat lähenemisviisi, kus aktiivse poliitika kava ja ambitsioonikas lähenemisviis aluslepingute reformile olid teineteist toetavateks eesmärkideks. Kõnealuses arutelus oldi suuresti ühel meelel ja ma arvan, et sellel oli kolm põhjust.
Eelkõige kajastab see Euroopa Liidu teatavat küpsust, sest tänapäeva Euroopa Liit puudutab inimeste elu väga paljusid tahke ja see on tekitanud ka ootusi. Taganemine vähima ühise nimetajaga Euroopa juurde oleks suur viga. Teiseks olen arvamusel, et ülesanne kõneleda Euroopast meie kodanikele ja kodanikega nõudis uut lähenemisviisi, mida iseloomustaks sügavam teadlikkus sellest, kuidas puudutab Euroopa nende sotsiaalseid vajadusi, nende majanduslikke taotlusi ja nende eluväärtusi. Lõpuks ei põhinenud see uus lähenemisviis vaid poliitilisel instinktil: sellele oli aluseks töö, mille komisjon oli käivitanud D kavaga, mis tähistas demokraatiat, dialoogi ja arutelu, millest ka nii paljud siinse parlamendi liikmed aktiivselt osa võtsid.
Kaht aspekti hõlmava lähenemisviisi rakendamise näiteks saab järgmise nädala mitteametlik Euroopa Ülemkogu. Ühest küljest peaksime me hoolitsema selle eest, et riigipead ja valitsusjuhid viiksid lõpule valitsustevahelise konverentsi ja lepiksid kokku uue aluslepingute reformi suhtes. Teiselt poolt on eesistujariik andnud märku oma kavatsusest süvendada arutelu selle üle, kuidas Euroopa globaliseerumisele reageerib.
Kui kõigepealt rääkida aluslepingute reformist, siis nüüd on meie ees olemas tekst ja see on suur saavutus. Soovin avaldada tunnustust Portugali tehtud tööle, nii nagu me juba oleme tunnustanud eesistujariik Saksamaa tehtud tööd, selle eest, kuidas nad on protsessi rahulikult ja stabiilselt edasi viinud, näidates üles tõsist pühendumust.
Nagu minu eesistujariigi kolleeg, nii soovin ka mina avaldada tunnustust parlamendile selle konstruktiivse rolli eest töö viimases etapis. Me oleme hästi koos töötanud ja tänu hr Brokile, hr Barón Crespole ja hr Duffile on meil nüüd parem leping selles osas, mis puudutab ELi õigusi ja kodakondsust käsitlevaid sätteid. Samuti anname me selle ametliku väljakuulutamise kaudu täieliku staatuse põhiõiguste hartale.
Tuletagem meelde, kui paljud ütlesid, et 27 liikmega Euroopa Liit ei suuda enam kunagi aluslepingu tekstis kokku leppida. Õige pea tõestame taas kord, et neil polnud õigus. Meie kõigi kindel tahe kokkuleppele jõuda osutab ka Euroopale, mis pakatab ideedest tuleviku jaoks. Kui saavutame järgmisel nädalal kokkuleppe, siis tõestab oma õigustatust ka kokkulepe rangelt mandaadist kinni pidada. Nüüd tuleb meil veel ületada viimased takistused. Olen kindel, et riigipead ja valitsusjuhid on täiesti teadlikud sellest, et vastastikuste süüdistuste ja vaidluste õhkkond Lissabonis ei aitaks kuidagi ratifitseerimisprotsessile kaasa.
Muidugi oleksime me soovinud vältida erandeid, kuid kui see oli hind, mida tuli maksta ambitsioonika aluslepingute reformiga edasiliikumise eest, siis tuleb sellega nõustuda. Selline juba on kompromisside ja läbirääkimiste loomus.
Samuti sooviksin tänada parlamenti selle eest, et kiiresti ja tõhusalt vastati Euroopa Ülemkogu üleskutsele esitada ettepanekud parlamendi tulevase koosseisu kohta. See on raske ja tundlik küsimus teie kõigi jaoks, samuti ka liikmesriikide jaoks, ja ma rõhutaksin siinkohal vajadust nii parlamendi kui ka nõukogu nõusoleku järele.
Veel viimane märkus aluslepingu kohta: Euroopa Ülemkogu poliitiline kokkulepe on tähtis samm, kuid, nagu me kõik teame, protsess sellega ei lõpe. Ma loodan, et me suudame ratifitseerimisprotsessi käigus koos töötada, nähes selles võimalust Euroopa Liidust rääkida, selle kohta selgitusi jagada ja ka ise arvamusi ära kuulata. Võimaluse korral peaksime me oma tegevust kooskõlastama, nii nagu komisjon on eelmisel nädalal ette pannud oma uues dokumendis "Partnerlus Euroopa asjadest teavitamisel”.
Samuti vajame me lepingut, mis oleks nii selge ja mõistetav kui võimalik, mille konsolideeritud tekst tuleks avaldada võimalikult kiiresti pärast valitsustevahelise konverentsi lõppu. Ratifitseerimisprotsessi käigus, mis kestab kuni Euroopa Parlamendi valimisteni 2009. aastal, on meeleolu loomisel samavõrd tähtis meie poliitiliste kavade edastamine eurooplastele ning järgmisel nädalal toimub tänu eesistujariigile meil arutelu Euroopa ja globaliseerumise teemadel. See on väga õigeaegne: iga aastaga saab järjest selgemaks, et globaliseerumine on kesksel kohal praeguse eurooplaste põlvkonna murede seas. See puudutab ühel või teisel viisil kõiki kodanikke: kaupu ja teenuseid, mida me ostame, televisiooni, mida me vaatame, energiat, mida me kasutame, ja tööd, mida teeme. Euroopa Liit on edukalt välja töötanud poliitika, mis tunnistab fundamentaalset sidet majandusliku edu ja sotsiaalse kindlustunde vahel. Kuid globaliseerumine ei ole staatiline, mida selle suve keeristormid finantsturgudel vägagi selgelt näitasid. Me peame muutuva olukorraga pidevalt kohanema.
Eelmisel nädalal, nagu Lobo Antunes juba nimetas, võttis komisjon selle arutelu jaoks vastu dokumendi, millega samuti luuakse taust käesoleval aastal edaspidi tehtavatele ettepanekutele majanduskasvu ja tööhõivet käsitleva Lissaboni strateegia läbivaatamise kohta. Selles väidetakse, et Euroopa peab ennast globaliseerumise mõjul ümber korraldama, selleks et edukalt toime tulla survega, mida see avaldab meie liikmesriikide majandusele, meie institutsioonidele ja meie kodanikele, kuid samuti ka selleks, et kasutada ära võimalused suuremaks majanduslikuks õitsenguks, inimeste päästmiseks vaesusest, uute turgude leidmiseks meie toodetele, tihedamaks koostööks ja ulatuslikumaks väärtuste vahetuseks. Dokumendis väidetakse samuti väga selgelt, et globaliseerumine pole mingi vastupandamatu väline loodusjõud, mille suhtes EL oleks passiivne kõrvaltvaataja. Me suudame globaliseerumist kujundada ja teha seda teatud määral oma näo järgi. Meie ülesanne on järgmine: tuleb olla piisavalt kindel oma väärtustes, oma nägemuses ja meie käsutuses olevates töövahendites, selleks et tagada Euroopa edu globaliseerumise ajastul.
Samuti lükatakse dokumendis tagasi protektsionism. "Jah” meie kodanike kaitsmisele, kuid "ei” protektsionismile, mis võib neid ainult vaesemaks teha. Samuti antakse selles märku meie partneritele: me ei kavatse olla leebed; me kaitseme Euroopa huve. See tähendab võrdseid konkurentsitingimusi; selle tagamist, et avatus on mõlemapoolne; seda, et meil pole kavas oma kõrgeid tervishoiu-, ohutus-, keskkonna- ja tarbijakaitsestandardeid lahjendada.
Dokument on võrdselt kompromissitu selles osas, mis puudutab meie väärtusi. Me suudame globaliseerumise ajastul majanduslikult edukad olla, kuid soovime seda teha omal moel. Meie majanduskasv peab olema jätkusuutlik. Oleme seadnud ambitsioonikad sihid kasvuhoonegaaside heite vähendamiseks ja taastuvate energiaallikate kasutamiseks ning kavatseme need sihid saavutada. Kohtumine annab tähtsa võimaluse Euroopa juhtrolli kinnitamiseks enne Bali konverentsi.
Kavatseme kasutada oma sotsiaalseid mudeleid globaliseerumisest saadava kasu levitamiseks kogu meie ühiskonnas. Need on meie tähtsamate varade seas. Need aitavad meie kodanikel kohaneda ja valmistada ennast ette kiirete muutustega edukaks toimetuleksuks. Kolmepoolne sotsiaalne tippkohtumine just enne mitteametlikku Euroopa Ülemkogu annab suurepärase võimaluse tooni määramiseks.
On selge, et tänapäeval pakub Euroopa Liit eurooplastele võimalust globaliseerumise parimaks ärakasutamiseks, andes selleks mandri konteksti, millele üksikud riigid võrdset vastu panna ei suuda. Selle Euroopa huvi edendamiseks on meil valmis vahend majanduskasvu ja tööhõivet käsitleva Lissaboni strateegia näol. Meie majanduslik analüüs näitab, et Lissaboni strateegia viljad hakkavad ilmnema. Dokumendis osutatakse mitmetele poliitikavaldkondadele, mis väärivad järgmise kolmeaastase tsükli jooksul kuni aastani 2010 veelgi enam tähelepanu: haridus ja kaitstud paindlikkus, sh rohkem tähelepanu aktiivse kaasamise poliitikale ja piisavale sotsiaalkaitsele; nn viies vabadus - teadmiste liikumise vabadus ideede ja teadlaste jaoks; majanduslik innovatsioon; Euroopa väikeettevõtete seadus, mis aitaks miljonitel väikestel äriühingutel kogu ELis kasvada ja rohkem töökohti luua. Mitte miski sellest ei tule lihtsalt, kuid on saavutatav. Ma tean, et parlament kavatseb väga hoolsalt jälgida Lissaboni strateegia rakendamist nii ELi kui ka liikmesriikide tasandil. Teie seisukohad äsjaesitatud küsimustes on detsembris vastuvõetavate meetmete paketi tähtsaks sisendiks.
Mitteametlik Euroopa Ülemkogu on tähtis kohtumine olulisel hetkel. Kasutagem võimalust näidata eurooplastele, et Euroopa Liit vaatab tulevikku, kujundab oma poliitikat homsetele vajadustele vastavaks ja varustab end asjakohaste vahenditega.
raportöör. - (DE) Härra president, nõukogu eesistuja, proua asepresident, kolleegid, meil on siin hea näide koostööst kahe nõukogu eesistujariigi vahel: eesistujariik Saksamaa, kes valmistas ette mandaadi, mis nüüd on osutunud äärmiselt stabiilseks, kaugeleulatuvaks ja radikaalseks, nii nagu seda nüüd on rakendanud eesistujariik Portugal. Asjaolu, et pärast õigusekspertide tööd oleme me nüüd olukorras, kus teemad on selged ja määratletavad ja see edu jätkub võib-olla järgmise esmaspäeva välisministrite kohtumisel, näitab, et nüüd on tõesti hea võimalus, et meil on reformileping järgmise nädala neljapäeval kotis.
Kolm esindajat on otsustanud seda mandaati toetada. Mitte seepärast, et meie unistused sellega täituksid, vaid seepärast, et see on parim, mida antud olukorras on võimalik saavutada, pidades silmas liikumist rohkema demokraatia ja suurema tegutsemisvõime poole. Selleks et laienenud liit oleks tegutsemisvõimelisem ja tegutsemisvõimelisem vastavalt tänase maailma uutele väljakutsetele, alates energiajulgeolekust, terrorismist, välis- ja julgeolekupoliitikast tervikuna, globaliseerumisest, organiseeritud kuritegevusest kuni kliimamuutusteni ja palju muuni.
Edu seisneb selles, et meil on nõukogus paremad otsustamisvõimalused, lisatud on uus pädevus energiajulgeoleku sektoris ning õigus- ja sisepoliitika valdkonnas, millest minu kolleegid edasi räägivad, meil on kolmanda samba lahendus. Siin muutub Euroopa Parlament - ja see on järgmine edusamm - neis küsimustes kaasotsustajaks, sest tulevikus, vastavalt sellele lepingule, on Euroopa Parlamendil võrdne pädevus kaasotsustada 95% õigusloomega seotud juhtudest, isegi põllumajanduspoliitika valdkonnas ja eelarve osas tervikuna. Tihti unustatakse, et see kõik selles paketis sisaldub. See tähendab, et demokraatia defitsiit, mis Euroopa Liidus seni on eksisteerinud, lõpetatakse otsustavalt. See on oluline areng!
Muudel riikidel, kellel on raskusi, on olnud võimalusi selle volituse raames ja läbirääkimiste käigus tasakaalutusi kohendada, lähtuvalt erandist, millel on selged tähtajad, mille tulemusena kasvu tervikuna ei pidurdata, kuid nende riikide võimalused, mis tulenevad pretsedendiõigusest, säilivad. Sellest tulenevalt on selle "punased jooned” tagatud, mis peaks samuti soodustama ilma referendumita ratifitseerimisprotsessi, kui ma läbirääkimiste käigus antud lubadustest või avaldustest õigesti aru olen saanud.
Kui ELi põhiõiguste harta muutub õiguslikult siduvaks, saab sellest liidust väärtuste ühendus, isegi koos erandiga, milleks igaühel on võimalus. Siiski ei käi see Euroopa otsuste kohta, sest Euroopa õigusaktid tehakse ühiselt. Kõik, mis jääb, on kohaldamise küsimus konkreetsetes liikmesriikides seoses kohtute ja kodanike õigustega, ja me peame ka siin uude mõõtmesse liikuma koos ELi põhiõiguste harta ja juriidilise isiku loomisega.
Euroopa Liit peab siiski siin veel mõnda küsimust kaaluma. Küsimus nr 1: volitust käsitlev artikkel 24 - andmekaitse välissuhetes - tuleb minu arvates ümber sõnastada, või tuleb deklaratsioonis märkida, et see ei mõjuta andmekaitse üldküsimusi - näiteks reisijate nimede andmeid. Seda tuleb täiendavalt selgitada. Andmekaitse - kodanike andmeid ei tohiks edastada ilma kohtuliku kontrolli ja parlamendi kaasamiseta. pean seda ülimalt tähtsaks.
Järgmine päevakorrapunkt on Alain Lamassoure'i ja Adrian Severini põhiseaduskomisjoni nimel esitatud raport Euroopa Parlamendi koosseisu kohta.
raportöör. - (FR) Härra juhataja, daamid ja härrad, resolutsiooni ettepanek on vastuseks Euroopa Ülemkogu juunis tehtud üleskutsele. Lepingu eelnõu artiklis 9 A on sätestatud, et parlamendi tulevane koosseis on teiseste õigusaktide teema. See on Euroopa Ülemkogu ühehäälselt vastu võetud otsus, Euroopa Parlamendi algatusel ja nõusolekul. Nõukogu kutsub meid üles selgitama, kuidas see menetlus peaks töötama. Ta tahab näha, kuidas me selle kuuma kartuliga hakkama saame.
Meie parlamendile on see tõeline poliitiline väljakutse. Kas suudame välja tulla reformiga, mis käib meie endi kohta? Eelmisel korral paluti meil seda teha 2000. aastal ja siis ei saanud parlament hakkama. Seetõttu on põhiseaduskomisjonis saavutatud hääletamise tulemus juba ise märkimisväärne poliitiline saavutus. Kindlustasime suure enamuse: kaks kolmandikku lõplikul hääletusel ja peamises küsimuses, liikmesriikidevahelise kohtade jaotuse tegelike arvude osas, kolmveerand.
Milles seisneb probleem? Esmalt tuleb meenutada, et praegune 785 Euroopa Parlamendi liikmega parlament ei vasta enam uuele õiguslikule olukorrale, mis tuleb muudetud Nice'i lepingust. Uute otsuste puudumisel tuleks kohaldada seda süsteemi, mis põhineb 736 Euroopa Parlamendi liikmel. Seni on nõukogus ja parlamendis liikmesriigid jagatud kategooriateks: ülisuured riigid, mõned suured, mõned keskmise suurusega, mõned väikesed jne. Igal kategoorial on nõukogus samasugune hääleõigus ja sama arv kohti parlamendis.
Nüüd on see möödas! Tulevane leping võtab selle süsteemiga seoses kasutusele kahte tüüpi uuendused. Ühest küljest on tegelikud arvud: kuni 750 Euroopa Parlamendi liiget ning igale liikmesriigile ülempiir 96 ja alampiir 6 kohta. Teisest küljest on põhimõte: ülem- ja alampiiri vahel peavad liikmesriigid olema esindatud vastavalt kahaneva proportsionaalsuse põhimõttele ja meie töö parlamendis on see põhimõte täna määratleda, nimelt valida, kui palju hakkab olema proportsionaalsust ja kui palju kahanevust või kui üleesindatud kõige väiksema rahvaarvuga riigid on ja kui alaesindatud kõige suurema rahvaarvuga riigid on.
Komisjon teeb ettepaneku tõlgendada seda põhimõtet järgmiselt: esiteks, lepinguga antud suurimad ja vähimad arvud tuleb täielikult ära kasutada. Konkreetselt 750 koha ülempiiri kasutamine annab meile n-ö väikese kohtade reservi, nii saab kahaneva proportsionaalsuse põhimõtet kohaldada ilma ühegi riigi kohtade arvu vähendamata. See on oluline poliitiline valik ja selles osas on ühehäälsuse saavutamine Euroopa Ülemkogul absoluutselt vajalik.
Teiseks, mida suurem on riigi elanikkond, seda suurem on loomulikult ka õigus suurele kohtade arvule. Kolmandaks, mida suurem on riigi elanikkond, seda rohkem elanikke esindab iga sellest riigist valitud Euroopa Parlamendi liige. Näiteks praegu, härra juhataja, esindab Hispaaniast pärit Euroopa Parlamendi liige enam kui 875 000 inimest, samas kui Saksamaalt pärit liige esindab ainult 832 000 inimest. Seni ületab Saksamaa elanikkond Hispaania oma kahekordselt. See ebakõla kõrvaldatakse, eraldades Hispaaniale neli lisakohta. Kokku puudutab väljapakutud kohtade arvu suurendamine kümmet riiki.
Oleme täiesti teadlikud asjaolust, et see on ainult ajutine lahendus. Oleks soovitav esitada mingi matemaatiline valem, mida automaatselt kohaldataks mis tahes tulevase laienemise puhul, kuid tihe ajakava ei võimaldanud meil seda teha. Siiski esitatakse resolutsioonis selle kohta paar soovitust. Samuti tuli meil kasutada ainsaid kättesaadavaid elanikkonna andmeid, st Eurostati omasid, sest kodanikelt endilt me mingeid andmeid ei saanud. Adrian Severin räägib selle kohta lähemalt.
Lõpuks hoiataksin ma kolleege muudatusettepanekute eest, mis on vastuolus raporti aluspõhimõtetega ja mille mõju, sõltuvalt asjaoludest, seisneks suurtele riikidele väikeste ees ebanormaalse eelise andmises või vastupidi, väikestele suurte ees, millisel juhul oleks meie töö olnud asjatu, sest ilma nõukogu ühehäälsuseta peame me jääma Nice'i lepingu 736 koha juurde.
Seega, daamid ja härrad, palun hoiduge oma riikide kohta ülepakkumist korraldamast. Me oleme kulutanud pärastlõuna sellele, et kuulutada, et teiste institutsioonide ees oleme me ainus demokraatlik institutsioon, kes kaitseb eurooplaste huve. Täna on meil nüüd suurepärane võimalus näidata, et meie teod lähevad kokku meie sõnadega.
raportöör. - Härra juhataja, meie, minu ja hr Lamassoure'i ettepanekud, mida on kinnitanud põhiseaduskomisjon, parandavad mitmel viisil praegust tava selles osas, mis puutub Euroopa Parlamendi koosseisu. Kui need ettepanekud vastu võetaks ja neid asjakohaselt tugevdataks, siis poleks enam kunstlikke rühmitusi, suvalisi läbirääkimisi, peatuks laienemine Euroopa Parlamendi tõhususe arvelt, mis alati suureneb koos liikmesriikide arvu suurenemisega. Suureneks esindatus, mis põhineks demograafilisel olukorral ja mitte nimelistel või sümboolsetel õigussuhetel, esindatuse kahanev proportsionaalsus suurendaks suurte ja väikeste riikide vahelist solidaarsust ja samuti kodanike esindatusel põhinevat õiguspärasust, mis tuleneks asjaolust, et Euroopa Parlamendi valivad Euroopa kodanikud.
Tuleks tähele panna erinevust ühelt poolt Euroopa Parlamendi demokraatliku õiguspärasuse, mis põhineb Euroopa kodanike häältel, ja teiselt poolt riikide esindatuse vahel Euroopa Parlamendis, mis põhineb liikmesriikide demograafilisel olukorral. Meie, Euroopa Parlament, esindame samaaegselt nii kodanikke kui ka riike.
Nagu näete, ütlevad mõned kohe, et ainult kodanikud, teised jälle ütlevad, et ainult riigid. Me oleme Bundestag ja Bundesrat samal ajal. Nende aspektide selget eraldamist peaks võib-olla kaaluma tulevikus, kuid esialgu - kui oleme kord nõustunud, et kodanikud on need, kes hääletavad, ja et kahanev proportsionaalsus peaks arvestama riikide territooriumidel elavate kogukondade suurusega - vabandage, kuid me oleme mõlemat.
Muidugi vajab Euroopa kodakondsuse mõiste selles raamistikus veel selgitamist ja ma loodan, et seda tehakse lähimas tulevikus. Meie raport pole siiski esialgne, vaid on üleminekuraport. Seda sellepärast, et ma usun, et meie määratletud põhimõtted püsivad kaua, kuid vaja on minna edasi, ja ma olen kindel, et tulevikus on võimalik edasi liikuda, lähtudes sellest, mida me teile juba välja oleme pakkunud. Seetõttu oleme lisanud mitu läbivaatamisklauslit, mis meie - hr Lamassoure'i ja minu - arvates tagavad paindlikkuse, kohanemisvõime ja edasise arengu selles osas, mis puudutab parlamendi koosseisu.
Meie raportis ei karistata kedagi. Võib-olla kiidetakse neid, kellel on parem rahvastikupoliitika, ja kindlasti kutsutakse üles paremat rahvastikupoliitikat, sealhulgas rändepoliitikat, ellu viima. Ma ei arva, et keegi kaotaks ja võib-olla nullväärtusega mängus keegi ka ei võida. Niikaua kui meil on demokraatlikult õiguspärane parlament, võidavad kõik.
Meil on mõned muudatusettepanekud. Mõned kolleegid sooviksid vähendada kahanevust proportsionaalsuse kasuks - rohkem proportsionaalsust tähendab rohkem parlamendikohti suurtele riikidele. Teised sooviksid rohkem kahanevust ja mitte rohkem proportsionaalsust. Rohkem kahanevust tähendab rohkem parlamendikohti väikestele riikidele. Seepärast usun ma, et me peame tagasi lükkama mõlemad äärmuslikud variandid, selleks et tugevdada valikut, mis on, nõustun, et ebatäiuslik, kuid mis esialgu on parim. See on valik, mille hr Lamassoure ja mina välja pakume. Mõned vaataksid soovituste alusel. Mõned sooviksid, et kõik nende riigi kodanikud arvesse võetaks, sõltumata nende asukohariigist. Mõned sooviksid, et arvesse võetaks kõik nende riikide elanikud. Mõned sooviksid arvestada ainult riigis elavate Euroopa kodanikega. Seega on meil eriarvamusi. Ainus lahendus on jääda olemasoleva tava ja tegelike Eurostati andmete juurde.
Lõpuks on mõned, kes võitlevad poliitilise maine pärast ja arvavad, et kui me pole siin parlamendis võrdselt esindatud, siis pole me võrdsed oma poliitilise kaalu poolest. Ma arvan, et kui me kord oleme kahanevusega - ja proportsionaalse kahanevusega - nõustunud, siis ei saa need kunstlikud rühmitused enam säilida. Kui me seda resolutsiooni vastu ei võta, siis kardan ma, et Euroopa Parlament annab sellega sõnumi, et ta pole suuteline olulise reformiga toime tulema ja peab alati ära ootama, et täidesaatev institutsioon tema eest otsustaks. Ma arvan, et valitsustevaheline konverents saaks esimese ebaõnnestumise osaliseks juba enne, kui ta isegi suudab hakata arutama oma päevakorras olevaid küsimusi, ja see ebaõnnestumine võib olla eelmänguks täielikule läbikukkumisele. Ma kardan, et kõik pöörduvad tagasi Nice'i ja mitte illusoorsete unistuste juurde. Ma kardan seega, et me saadame sõnumi, mis tähendab lõhet suurte ja väikeste riikide vahel, ning see õõnestaks mis tahes unistust ühtsusest, õiglusest ja kaasamisest. Seepärast lõpetan üleskutsega kõigile oma kolleegidele. Rakendagem oma eurooplase vastutustunnet ja Euroopa solidaarsust. Hic Rhodus, hic salta! Siin on Rhodos, tõestagem, et me oleme tõelised eurooplased ja mitte ainult siis, kui me komisjoni ja nõukogu õpetame.
fraktsiooni PPE-DE nimel. - (DE) Härra juhataja, raport selgitab midagi, mille eest sooviksin siiralt tänada mõlemat raportööri, härrasid Lamassoure'i ja Severini. See teeb selgeks, et me pidevalt ületame sätestatud alam- ja ülempiire. Sooviksin väljendada oma tänu konkreetselt selle eest. See selgitus on tähtis meie kõigi jaoks.
Teiseks on raportil kaks tulemust. Esiteks, mida vähem kahanevat skaalat me kasutame, mida rohkem kaldume proportsionaalsuse suunas, seda rohkem suureneb parlamendi tõeline autoriteet ja õiguspärasus. Vastuolu selles, kui palju kahanevust me vajame - kui palju vähem, kui palju rohkem - vajab pidevat reguleerimist ja siin on minu arvates loogiline öelda, et mida vähem kahanevust, seda suurem õiguspärasus. Sakslasena ütleksin ka, et on muidugi pisut problemaatiline, et meie sakslased oleme ainsad, kes Nice'iga võrreldes vähem kohti saavad. Sooviksime siinkohal pisut rohkem toetust, sest arutelu Saksa ajakirjanduses on selles osas väga selgesõnaline. Me nõustume sellega, sest ka meie usume, et Euroopa aspekt on tähtsam kui kõik muud.
Lõpuks, kaks tulemust, mida me peaksime tuleviku tarbeks kasutama. Esiteks, pikas perspektiivis peaksime tõesti töötama loogilise süsteemi loomise nimel, mille raames poleks vaja pidevalt uusi läbirääkimisi pidada. Teiseks on kaks vastuolulist muudatusettepanekut, 2 ja 3. Meie fraktsioon on otsustanud, et sõltumata sellest, kuidas kahes vastuolulises küsimuses hääletatakse, hääletab fraktsioon lõppkokkuvõttes Lamassoure'i ja Severini raporti poolt. Nõukogul pole vabandust. Muudatusettepaneku 2, mis arvude poolest vaid pisut erineb Lamassoure'i raportis esitatutest, tulemus oleks, et nõukogu saab parlamendilt sõnumi ajavahemiku 2009-2014 kohta. Seega meie parlament ja kõik fraktsioonid on kokkuvõttes minu arvates oma kohustused täitnud ja nõukogu võib otsustada, kui soovib.
fraktsiooni PSE nimel. - Härra juhataja, fraktsiooni PSE nimel sooviksin kõnealust raportit toetada. Meie fraktsioon kavatseb selle poolt hääletada ja me loodame, et tekst, mis kiideti parlamendikomisjonis 70% häälteenamusega heaks, kiidetakse nüüd heaks samavõrd võimsa enamuse poolt parlamendis tervikuna.
Raportöörid on keskendunud - ja seda mõislikult, pidades silmas uues lepingus sätestatud õiguslikke piiranguid ja ajapiirangut enne valitsustevahelise konverentsi lõppu - praeguse kohtade jaotuse peamiste ebakõlade korrigeerimisele, selle asemel et esitada ettepanek kogu süsteemi radikaalseks ümberkujundamiseks, mis oleks valitsustevahelise konverentsi ainult patiseisu viinud ja ohustanud uue aluslepingu heakskiitmist ja ratifitseerimist.
Konkreetselt ei vähendata ühegi liikmesriigi kohtade arvu, millele riigil on õigus vastavalt olemasolevatele aluslepingutele, kus nähakse ette kohtade jaotus alates 2009. aastast, v.a muidugi juhtum, mis on sätestatud asutamislepingus endas Saksamaa Liitvabariigi kohta. Selle ainsa erandiga ei vähendata ühegi riigi kohti võrreldes sellega, mis on ette nähtud juba aluslepingus aastaks 2009.
Nüüd muidugi mõned kolleegid proovivad oma liikmesriigile rohkem kohti võita, väites mõnikord, et nende riigi elanikkond on ühtäkki palju suurem kui me kõik eeldasime, suurem kui Eurostati andmed, mida kõik, sealhulgas nõukogu, kasutavad.
Teised väidavad riigi maine kaalutlustest lähtuvalt, et neil peaks olema sama arv kohti kui mõnel teisel konkreetsel liikmesriigil. Pean tunnistama, et olen väga üllatunud Itaalia valitsuse suhtumise üle. Ma mõistan, et hr Prodi ja tegelikult ka mõned Itaalia parlamendiliikmed on väitnud, et on äärmiselt oluline, et Itaalia saaks sama arvu kohti kui Prantsusmaa ja Ühendkuningriik. Samas nõustusid nad - me kõik nõustusime - kahaneva proportsionaalsuse põhimõttega: see on proportsionaalsus elanikkonna suhtes. Ma nõustun, et minu kodumaa saab ühe koha vähem kui Prantsusmaa, ehkki siiani oli meil alati võrdne arv kohti. Ma ei mõista, miks peaks Itaalial nii raske olema samadel põhjustel nõustuda väiksema kohtade arvuga Prantsusmaaga võrreldes. Ja mind üllatab, et selle riigi valitsus, kes nii tihti on väitnud, et on meile kõigile ühenduses eeskujuks, et ta on jõuliselt Euroopale pühendunud, et ta pole natsionalistlik, seab alati Euroopa riiklike huvidega võrreldes esikohale, et nüüd äkki Itaalia ja hr Prodi väidavad, et Itaalial peaks riiklikust mainest lähtudes olema sama arv kohti kui Prantsusmaal ja Ühendkuningriigil, ehkki tema elanikkonna suurus on tegelikult erinev.
Lõpetuseks kutsun täiskogu tungivalt üles raportit heaks kiitma, muudatusettepanekud tagasi lükkama ja sellega Euroopa Ülemkogule selget sõnumit edastama.
Järgmine päevakorrapunkt on nõukogu ja komisjoni avaldus humanitaarolukorra kohta Gazas.
nõukogu eesistuja. - (PT) Härra juhataja, proua volinik, daamid ja härrad, lühiajaline piirkondlik ja rahvusvaheline väljavaade meie ees pakub võimalust rahumeelseks liikumiseks Iisraeli ja Palestiina vahelise konflikti lahendamise ja Palestiina riigi loomise suunas, võimalust, mida rahvusvaheline üldsus ei tohi kasutamata jätta.
Käes on otsustav hetk, mis annab meile võimaluse Lähis-Ida rahuprotsessi oluliseks edendamiseks. Peaminister Olmerti ja president Abbasi vahel toimuvad kahepoolsed poliitilised kõnelused ja läbirääkimisrühmade hiljutine loomine mõlemal poolel on julged ja julgustavad sammud, mille me heaks kiidame ja mida me toetame ning millest me loodame, et need võiksid anda konkreetseid tulemusi sügisel toimuval rahvusvahelisel kohtumisel, mille algatajaks on Ameerika Ühendriigid.
Me loodame, et praegune tegevus, mis tähelepanuväärselt hõlmab ka Araabia riikide osalemist, muudab võimalikuks liikumise jätkusuutliku, demokraatliku, sõltumatu Palestiina riigi loomise suunas, mis eksisteeriks koos Iisraeliga rahus ja julgeolekus.
Euroopa Liit, nii neliku raames kui ka väljaspool seda, on näidanud, et ta on usaldusväärne ja erapooletu partner, kelle sihiks on pooltevaheline edukas dialoog. Seega oleme jätkuvalt pühendunud poliitilisele protsessile, missioonile luua alus Palestiina riigile ja toetada Palestiina territooriumide majanduslikku arengut.
Neliku ja ministrite tasandi ad hoc koostöökomisjoni kohtumised New Yorgis 23. ja 24. septembril rõhutasid taas kord rahvusvahelise üldsuse toetust käimasolevatele diplomaatilistele jõupingutustele. Neliku kohtumise lõppkommünikees väljendas Euroopa Liit koos partneritega muret olukorra pärast Gazas ja rõhutas jätkuva humanitaar- ja hädaabi tähtsust, samuti palestiinlastele põhiteenuste osutamise tähtsust.
Lisaks sellele juhtis neliku esindaja Tony Blair tähelepanu tungivale vajadusele arendada Palestiina majandust ja vastavaid institutsioone eeltingimusena tulevase Palestiina riigi asjakohasele toimimisele. Rõhutati, et on tähtis, et neliku esindaja koostaks Palestiina territooriumide majandusliku ja institutsionaalse arengu mitmeaastase kava. Ministrite tasandi kohtumisel ajutises koostöökomisjonis, samuti vajadust kaasata neisse projektidesse rahvusvahelise üldsuse rahaline ja tehniline abi.
Mitmetes rahvusvahelistes raportites märgitakse nende territooriumide elanike humanitaarolukorra halvenemist; see on olukord, mis toidab vaesust ja vägivalda, edendab radikaalsust ja äärmuslust - see on suletud ring, mis tuleb kiiresti murda. Iisraeli 19. septembri otsus kuulutada Gaza vaenulikuks territooriumiks ja ettenähtud võimalus laiendada Gaza suhtes kehtestatud sanktsioonide ulatust võivad nende rakendamise korral praegust olukorda halvendada. Ehkki Euroopa Liit tunnustab Iisraeli seaduslikku õigust ennast kaitsta, rõhutab liit ka seda, et Iisraeli ametivõimud peaksid hoolikalt kaaluma oma otsuste mõju ja tagajärgi Gaza sektori elanikele.
Euroopa Liit on pidevalt kinnitanud oma täielikku toetust Gazasse saadetavale humanitaarabile. Liit on suur abiandja. 2006. aastal oli komisjonilt ja liikmesriikidelt saabunud liidu abi kogusumma 688 miljonit eurot. 2007. aastal eraldas komisjon rohkem kui 425 miljonit eurot, mis jagunes humanitaarabi ja sotsiaalabi ning riigi loomise strateegilise toetamise ja majandusreformide nõustamise vahel. Ajutine rahvusvaheline mehhanism, mille rakendamist pikendati kolme kuu võrra kuni aasta lõpuni, oli üks võimalustest, mida piirkonna keerulist olukorda arvestades eelistati abiandjate abi edastamiseks. Lisaks sellele kavatseb komisjon restruktureerida abi Abbasi/Fayadi valitsusele, selleks et muuta seda tõhusamaks ja tulemuslikumaks.
Samas me arvame, et Euroopa Liit ei peaks rahalist koormust üksi kandma ja seepärast oleks soovitav, et muud partnerid, eriti Araabia riigid, lisaksid neile jõupingutustele oma panuse ja kannaksid osa Palestiina riigi ülesehitamise kuludest. EL rõhutas Gazas piiriületuspunktide taasavamise tähtsust, selleks et tagada inimeste ja kaupade liikumine vastavalt sellekohasele lepingule.
Euroopa toetus näeb samuti ette abi erasektorile, mis on pikaajalise majandusarengu mootor, toetades eelkõige Palestiina valitsust, et see saaks erasektorile tasuda oma võlad. Need on lühiajalised lahendused, millega ei tohi silmist kaotada Palestiina majanduse ja rahandussüsteemi arengu pikaajalist eesmärki. Tegelikult tuleks hinnata pikaajalist perspektiivi, et järk-järgult liikuda praegusest hädaabi etapist majandusarengu etappi - see oleks üleminek vihkamiselt kaubandusele.
komisjoni liige. Härra juhataja, kaks nädalat tagasi olin ma New Yorgis, kus toimus palju rahvusvahelise üldsuse kohtumisi Palestiina küsimuses. Toimus tähtis neliku kohtumine, mille alaline liige ma ELi delegatsiooni koosseisus olen, samuti suurte Palestiina abiandjate ad hoc koostöökomisjoni kohtumine, millega valmistati ette abiandmiskonverentsi, mis tõenäoliselt toimub detsembri lõpus, pärast praegu ettevalmistatava rahvusvahelise kohtumise toimumist.
Peamine järeldus meie kõigi jaoks, nagu ka nõukogu eesistuja on juba öelnud, on see, et praegu on piirkondlikel ja rahvusvahelistel partneritel tõepoolest tähtis võimalus rahuprotsessi tõhusalt toetada. Teades, kui raske see on, pean ütlema, et olen vähemalt mõõdukalt optimistlik, tõsise ja sisulise Ameerika Ühendriikide eesistumisel toimuva kohtumise suhtes. Soovin tänada neid, kes on maininud meie panust, kuid lubage mul samuti öelda, et olen väga selgelt rääkinud meie Araabia partneritega, sest nemad pole siiski panustanud meiega võrdselt. Olen neid jõuliselt üles kutsunud oma Araabia sõprade heaks sedasama tegema. Me oleme valmis ka tulevikus oma osa etendama ja tõepoolest loodame, et see rahvusvaheline kohtumine Lähis-Ida küsimuses on järgmiseks sammuks pidevamate, positiivsete kõneluste suunas ja loodetavasti sobival hetkel Palestiina riigi jaoks, mis eksisteeriks turvalistes piirides kõrvuti Iisraeliga.
Olen muidugi teadlik sellest, et humanitaarabi andmine Gaza sektorile on palju raskemaks muutunud. Näiteks on tulnud peatada kaks vee ja kanalisatsiooni projekti, mida rahastab Euroopa Komisjoni Humanitaarabiamet. Projekte rakendavad partnerid ei suutnud importida vajalikke materjale, sest mõnede artiklite import, näiteks varuosad haiglatele ja veepumbad, on vahepeal keelatud.
Euroopa Komisjon pole olukorda tegevusetult pealt vaadanud. Vastupidi, humanitaar- ja hädaabi okupeeritud Palestiina territooriumile, sh Gazasse, on jõudnud seniolematule tasemele. Samuti toetust UNRWA väärtuslikule tööle Gazas. Volinik Michel on taas edastanud toetust Maailma Toiduprogrammi kaudu, selleks et rahuldada kõige haavatavamate palestiinlaste põhivajadusi. Jätkame otsest hädaabitoetust, makstes sotsiaaltoetusi vaestele ja hädasolijatele. Septembris maksime toetusi 35 000 vaesele perekonnale Jordani Läänekaldal ja Gazas. See näitab ajutise rahvusvahelise mehhanismi, mis suudab tõhusalt toimida kogu okupeeritud Palestiina territooriumil, lisandväärtust. Septembriks olid meie kütusetarned Gaza sektorisse ületanud 90 miljonit liitrit. See kütus katab 25% ehk ühe neljandiku kohaliku elanikkonna elektrivajadusest.
Seetõttu palusin viimasel kohtumisel New Yorgis nelikul pikendada seda finantsmehhanismi kuni detsembrini. Samuti nõudsin ma New Yorgis mitmetel kohtumistel erinevate esinejatega siiski mitmel korral uuesti edasiminekut juurdepääsu ja liikumisvabaduse osas. Me oleme väga rõõmsad, et Tony Blair pöörab sellele suurt tähelepanu, sest soovib, et arengul oleksid majanduslikud eeldused. See ei ole muidugi võimalik ilma liikumisvabaduse ja juurdepääsuvõimalusteta, seda vaatamata Israeli valitsuse õigustatud julgeolekuga seotud muredele. Ma usun, et palju rohkem võiks ja peaks ära tegema, kuid see nõuaks rohkem poliitilist tahet, kui me seni näinud oleme.
Samuti nõustun ma parlamendiga, et Gaza piiriületuskohtade sulgemisel on rasked tagajärjed juba niigi vaesunud elanikkonna elujärjele, samuti vajalikele humanitaarabi meetmetele. Karni piiripunkt on nüüdseks juba peaaegu neli kuud suletud olnud, nii et meie abi on saadetud läbi Karem Shalomi ja Sufa. Me näeme seda vaid ajutise asjade korraldusena, esiteks seepärast, et nende piiripunktide infrastruktuur on ebapiisav ja selle tulemusena tekivad käitlemisel lisakulud - kuni 40% abisaadetiste maksumusest - ja teiseks seepärast, et piirangud varustusele, mida me soovime Gazasse saata, takistavad meie projektide tööd.
Eelnevat silmas pidades, peame oma tegevuses arvestama ka Gaza sektori ebaseaduslikku ülevõtmist. Meie poliitika on kooskõlas neliku omaga ja Palestiina omavalitsuse seadusliku võimu seisukohaga ning loomulikult toetame me president Mahmoud Abbasi. 23. septembril väljendasime meie ja ülejäänud neliku partnerid oma seisukohta täiesti selgesti. Me väljendasime suurt muret suuremate piiriületuspunktide jätkuva suletuse pärast. Me kinnitasime jätkuva takistamatu humanitaar- ja hädaabi suurt tähtsust ja me kutsusime üles pidevale põhiteenuste osutamisele.
Lubage mul lõpuks rääkida ka olukorrast Läänekaldal, mida ei tuleks unustada. Vaatamata viimastele Israeli ametivõimude teadetele kontrollpunktide vähendamise kohta, on tegelik olukord kahjuks teistsugune: asjad liiguvad halvemuse poole. Jätkuvad mitte ainult asunduste poliitika ja kaitsetara ehitus, vaid OTCHA hiljutise raporti kohaselt on rajatud ka 48 uut kontrollpunkti.
On äärmiselt tähtis, et saavutaksime edu juurdepääsuvõimaluste ja liikumisvabaduse osas. Vastasel korral kahjustatakse jätkusuutliku Palestiina riigi loomise võimalusi tulevikus. Lubage mul veel lisada, et järgmist välisasjade nõukogu silmas pidades valmistatakse ette nõukogu järeldusi, mis väga selgelt rõhutavad rasket olukorda Gazas ja toonitavad takistamatu humanitaar- ja hädaabi andmise tähtsust.
fraktsiooni PPE-DE nimel. - Hr juhataja, taas kord oleme me siin ja kordame jälle: olukord Gazas on õudne. Taas kord oleme me kõik ühel meelel: midagi tuleb ette võtta. Seepärast on mul au fraktsiooni PPE-DE nimel see resolutsioon esitada ja ma tervitan artiklit 5, mis täielikult toetab Marylandi konventsiooni. Kuid otsekoheselt rääkides, kas ma saaksin olla optimistlik, teades, et me kutsusime teid üles ja mina kutsusin siinsamas enne suve algust teid üles olema valmis humanitaarkriisi puhuks ja erakorraliseks planeerimiseks?
Paljud teie hulgast arvasid, et ma nõuan välist sekkumist. Ei! Ma lihtsalt teadsin, et valmisolek humanitaarabioperatsiooniks aitaks meil kiiresti reageerida siis, kui olukord vältimatult ükskord saabub. Nüüd on käes oktoober ja me pole väga palju kaugemale jõudnud.
Muidugi väärivad Gaza inimesed meie abi: meie kohest, lühiajalist kiiret olukorra leevendust. Kuid arvestades meie palju aastaid kestnud koostööd Lähis-Idas, teame me kõik, et kiire leevendus ei loe. Mida me tõesti vajame, see on palestiinlaste kannatuste põhjuste kaotamine.
Paljud siin arvavad - ja mina väga selgelt ei arva - et Iisrael on ainus kannatuste põhjus. Ma olin Gazas esimest korda 1990. aastal. Samuti viibisin Hodeidas, Tantas, Benghazis, Ismailias, kui nimetada vaid mõnesid muid kohti Lähis-Idas, mis väga paljuski näevad välja samamoodi: ei mingit okupatsiooni, ei mingit sõjalist sekkumist. Juhtimisvead, korruptsioon, onupojapoliitika, politseirežiimid - need on pudelikaelaks. Me peame neist rääkima; me peame keskenduma sellele, kuidas aidata neid, kes kannatavad mõlema all.
Me peame suutma olla rahulikud, et näha tõde, et analüüsida asjakohaselt ja objektiivselt, et planeerida abi, valmistada ette konkreetse olukorraga sobivaid projekte, investeerida raha, õpetada ja juhtida. Ja olla ranged. Olla teravad, olla vastutustundlikud.
Gazas on probleemi osaks nii otomanid, britid, egiptlased, juudid, ameeriklased kui ka eurooplased. Kuid peamine osa on palestiinlastel endil. Me saame neid ainult aidata. Nad peavad lõpetama igasugused ähvardused, väärkohtlemise, vägivalla, terrorismi ja tapmise. Nad peavad lõpetama korruptsiooni. Nad peavad lõpetama onupojapoliitika ja pašalõki.
Härra juhataja, alates juuli keskelt, kui Hamas Gazas võimu haaras, on poolteist miljonit inimest suletud kuhugi, mida nad ise nimetavad getoks, loomalaudaks. Isegi vähktõve põdevaid patsiente ei lubata piirkonnast lahkuda. Iisrael on seisukohal, et nad elavad vaenulikus üksuses. Läbi lastakse ainult on toitu, ravimeid ja mõnda humanitaarkaupa - kuid inimesed ei saa elada ainult jahust, läätsedest ja ravimitest.
Iisraeli humanitaarkaupade määratlus on absurdselt kitsas. Pole võimalik importida meditsiiniseadmete komponente, veevärki pole võimalik parandada. Pidevalt on õhus ähvardus, et Iisrael katkestab energiavarustuse. Gaza majandus on kokku kukkunud, inimesed on töötud ja lootusetud, raha on otsas. Levima on hakanud alatoitlus. Blokaad loob meeleheidet, viha ja vihkamist, mitte rahu. Gaza elab läbi vastuvõetamatut humanitaarkriisi.
Järgmine päevakorrapunkt on arutelu komisjoni teatise üle Euroopa Liidu merenduspoliitika kohta.
komisjoni liige. Härra juhataja, täna on tähelepanuväärne päev. Täpselt 500 aastat tagasi lõi Saksa kartograaf Martin Waldseemüller oma hämmastava ühtse nägemuse uljast uuest maailmast, milles Euroopa oli ookeanide ja merede kaudu seotud Aafrika, Aasia ja Ameerika mandriga. 10. oktoober märgib ka päeva, kui Portugali kuningas tegi Bartolomeu Diasile ülesandeks otsida Aasiasse viivat kaubateed, ja Ameerika Ühendriikides tähistatakse täna Uue Maailma avastamist Kolumbuse poolt. Seepärast väärib see päev merenduse valdkonnas meelespidamist.
Mina omalt poolt olen uhke, et saan täna siin parlamendis rääkida Euroopa merenduse põnevast tulevikust. See tulevik toetub Euroopa merenduse minevikust saadud tugevale pärandile, mis siiski vaatab ka strateegiliselt ettepoole, selleks et kindlaks määrata, kuidas tugevdada Euroopa heaolu ja õitsengut, mis nii tihedalt ookeanidest ja meredest sõltuvad.
Saades inspiratsiooni meie enda ainulaadsest nägemusest ookeanide ja merede kohta, esitas komisjon täna Euroopa Liidu integreeritud merenduspoliitika. Esimest korda oma 50 aastase ajaloo jooksul on Euroopa Liit selgesõnaliselt tunnistanud, et mered ja ookeanid vajavad integreeritud lähenemisviisi. Selle radikaalse lähtekoha aluseks on veenev argument, et peaaegu kõigil täna Euroopa ees seisvatel suurtel küsimustel - energia, kliimamuutused, innovatsioon, rahvusvaheline konkurentsivõime, töökohtade loomine, keskkonnakaitse, kaubandus, transport jne, on merenduslik mõõde. Millist sektorit me ka ei vaataks, alati on näha tugevad sidemed merendusega. Oleks rumal ja lühinägelik, kui Euroopa Liit tegutseks neis poliitikavaldkondades, arvestamata nende kattumist merendusküsimustega. Me vajame ühtset nägemust, mille raames saaks teha sidusat ja kõikehõlmavat poliitikat, mis võimaldaks nende tugevate ja keeruliste vastastikuste seoste potentsiaali maksimaalselt ära kasutada.
Ajal, mil arutelud globaalse soojenemise, globaliseerumise ja ELi konkurentsivõime üle on uuesti jõuliselt esile tõusnud, pole ilmselt võimalik ignoreerida ilmselget tõsiasja, et merendusstrateegia on seotud kõigi nende teemadega. Täna on mul hea meel teatada, et volinike kolleegium toetas integreeritud poliitilist dokumenti, mis annab just selle, mis Euroopa Liidul seni puudus: tõelise, ühtse nägemuse ookeanide ja merede kohta. Küsimuse all pole lihtsalt kalandus või laevandus, kaubandus või regionaalareng, uurimistegevus või tööhõive, keskkond või suhted kolmandate riikidega. Tegemist on poliitikaga, mis hõlmab neid kõiki ja käsitleb neid vastastikku seotud tervikuna. See on poliitika, mis muudele ühenduse poliitikavaldkondadele on nii sisendiks kui ka väljundiks.
Täna toimunud kolleegiumi koosolekul võeti tegelikult vastu terve dokumentide pakett. Pakett koosneb kolmest põhikomponendist. Esimene on teatis, milles on esitatud eespool nimetatud Euroopa Liidu integreeritud merenduspoliitika. Sellega kaasneb tegevuskava, milles on kirjeldatud esimesi samme poliitika rakendamise suunas. Teises teatises on esitatud aasta jooksul peetud ja äärmiselt edukaks osutunud avaliku arutelu järeldused.
Ma usun, et paketi võtmetähtsusega elemendid tunnete te kiiresti ära, sest suuresti kajastavad need prioriteete, mida te ise olete väljendanud. Lubage mul vaid mainida järgmist: Euroopa tugevate külgede ärakasutamine kliimamuutuste vastu võitlemiseks uurimistegevuse ja innovatsiooni kaudu, haavatavate rannikualade parema planeerimise kaudu ning juhtkohale asumise kaudu rahvusvahelistes aruteludes; Euroopa mereuuringute strateegia ja kõrge kvaliteedi taotlemine mereuuringute tehnoloogias ja innovatsioonis, et aidata saavutada Lissaboni strateegia majanduskasvu ja tööhõive alaseid eesmärke ning kasutada täielikult ära uutes tehnoloogiates peituvad võimalused; meretranspordi parem õiguslik reguleerimine, et aidata luua tõeline, piirideta Euroopa meretranspordiruum siseturul ja toetada praegusel globaliseerumise ajastul Euroopa väliskaubandust; majanduskasvu olulise arengumootori rolli tunnistamine ja võimaluste uurimine, kuidas ELi rahastamine võiks kõige paremini jätkusuutlikku majanduskasvu toetada ja aidata kaasa kaugete ja mahajäänud piirkondade õitsengule; selle tagamine, et igasuguses arengus võetaks keskkonnamõju arvesse, tugevdades keskkonnasõbralikku transporti, vähendades saastamise ohte ja edendades ökosüsteeme arvestavat kalandust; planeerimisvahendite parem kasutamine, andmevõrkude ja horisontaalse kooskõlastamise kasutamine mere- ja rannikupiirkondade kohta otsuste langetamise toetamiseks ning eeskirjade rahvusvahelise järgimise tagamiseks; merendusklastrite ja piirkondlike merenduse oskusteabe keskuste toetamine Euroopa konkurentsivõime tugevdamiseks.
Eriti aitab see väikeettevõtteid, kelle roll Euroopa kõrgtehnoloogilises merendustööstuses on väga suur. See aitab realiseerida ranna- ja mereturismi tohutut kasvupotentsiaali ning see on üks tegur merendusalase karjääri köitvamaks muutmisel.
Komisjon võttis täna vastu ka teatise, mille eesmärk on merendusalase karjääri köitvuse suurendamine, alustades Euroopa Liidu tööõigusalaste õigusaktide läbivaatamisega, et tuvastada meremeeste ja kalurite reguleerimisalast väljajätmisi. See on paljudele sidusrühmadele palju muret valmistav tundlik küsimus. Samuti avaldati täna dokument, millega avatakse Euroopa Liidu energia- ja merenduspoliitika vahelisi olulisi seoseid.
Me teame hästi, et meie ees seisavad suured ülesanded. Nende kallale asumiseks vajame me konkreetseid ettepanekuid - selliseid, mis oleksid piisavalt ambitsioonikad, et vastata väljakutsetele, mille me kavatseme vastu võtta. Varasematel sajanditel on mered ja ookeanid avanud Euroopale uusi ja põnevaid võimalusi. Nüüd, 21. sajandi alguses, loodame me avastada omaenda kaasaegse võimaluste Uue Maailma. Ma usun, et me tõesti oleme millegi uue alguses. Samuti usun, et alustades vastuvõetud dokumentides kirjeldatud tegevusega asetame me Euroopa kindlalt rajale mis võimaldab neid võimalusi uuel viisil avastada. Nagu öeldakse, "kes ei riski, see šampust ei joo”, ja kindlasti on see tõsi, ning see ongi osa inspiratsioonist, mis meid edasi kannab, kuid siiski tuleb ka ettevaatlikult märkida, et nii nagu avastusretkedel, nii on ka tänapäeva ettevõtmistel oma kulud.
Esimest etappi 2008. aastal iseloomustab mitmesugune ettevalmistav tegevus; see vajab muude partnerite kaasamist ja me peame, teie kaasabil, tagama vajaliku rahastamise. See tegevus tuleneb otseselt teie 12. juuli raportile aluseks olevatest ideedest, mille kohta mul on rõõm märkida, et sellest nähtub teie selge toetus neile sammudele. Alustatud on veel mitmesugust toetavat tegevust, millega ollakse juba kaugele jõudnud ja mille hulka kuulub 17. oktoobri teatis sadamapoliitika kohta, teine teatis ebaseadusliku, teatamata ja reguleerimata kalapüügi kohta ja kolmas jätkusuutliku turismi kohta. Neile järgnevad edaspidi dokumendid merendusklastrite ja meretranspordi kohta. Kõige selle võtab kokku 22. oktoobril Lissabonis toimuv arutelu, millest võtavad osa 27 liikmesriigi merendusküsimuste eest vastutavad ministrid, muuhulgas transpordi-, kalandus-, keskkonna- ja kaitseministrid. See paneb aluse hiljem detsembri Euroopa Ülemkogul toimuvale arutelule, mille eesmärk on kõnealuse poliitika heakskiitmine.
Täna pole me seega teekonna lõpul, kuid me pole ka alguses. Oleme siiski jõudnud olulise verstapostini, mis tähistab otsustavat eemaldumist järelemõtlemisperioodist ja liikumist selle suunas, mida teie, parlamendiliikmed, meilt palusite ja mida meie komisjonis ootame: tegutsemisperioodi suunas.
Euroopa Parlament on olnud selles protsessis tähtis osaline ja andnud meile hindamatut tagasisidet. Tahaksin seepärast taas kord tänada parlamenti üldiselt ja eraldi raportööre ning parlamendiliikmeid, kes on selle projekti vastu konkreetsemat huvi üles näidanud. Mul on olnud rõõm osaleda paljudel parlamendis peetud konsultatsioonidel ja kohtumistel. Ootan siiralt selle dialoogi jätkumist. Parlament jääb selle poliitika arengus kesksele kohale. Merenduspoliitika edu tagamine pole midagi, mida komisjon suudab või soovib teha üksi. Selle edu sõltub ühisest lähenemisviisist. Ma loodan, et saan arvestada teie jätkuva koostööga.
Nagu juba ütlesin oma esinemise alguses, on täna tõepoolest tähelepanuväärne päev. Oleme alustanud uut ja põnevat teekonda. Ma usun ja loodan, et see teekond viib Euroopa suuremale ja jätkuvale õitsengule. Võimaluste ookean laiub meie ees.
(DE) Härra juhataja, hr volinik, sooviksin vabandada merenduspoliitika rohelise raamatuga tegeleva parlamendi raportööri Willi Piecyki nimel. Tal pole võimalik täna siin viibida ja edastan tema parimad soovid.
Sooviksin kiita - olen keskkonnakomisjoni liige - maatranspordi ühendusi laevadega. See on lisatud, ja kui me suudame viia asja sellise otsuseni, on see väga hea Euroopa õhu kvaliteedile ning samuti väga hea CO2 heite vähendamise seisukohalt. Merenduspoliitika rohelises raamatus käsitletakse ka asjaolu, et laevad tuleks kaasata saastekvootidega kauplemise süsteemi. Esialgu oleme alles esimesel lugemisel, mis puudutab lennuliikluse kaasamist saastekvootidega kauplemisse.
Samuti ei käsitleta lennuliiklust Kyoto protokollis ja seepärast tekib väga praktiline küsimus: millal soovib komisjon esitada ettepaneku meretranspordi kaasamiseks saastekvootidega kauplemisse?
Proua juhataja, kui lubate, siis kasutaksin juhust seoses komisjoni teatisega merenduspoliitika kohta, et tuletada täiskogule meelde jätkuvat embargot, mille Türgi mitu aastat tagasi kehtestas Küprose Vabariigiga seonduva kogu mereveonduse suhtes. See kahjustab oluliselt mitte ainult Küprose, vaid kogu ELi mereveondust...
Ma räägin inglise keeles. Oleks tõesti põnev, kui meil oleks tõlge inglise keelest inglise keelde.
Ma rääkisin just embargost, mille Türgi Küprose suhtes mitu aastat tagasi kehtestas, ja ma ütlesin, et see põhjustab suurt kahju mitte ainult liikmesriik Küprosele, vaid kogu ELile.
Paluksin taas kord komisjonil kahekordistada jõupingutusi Türgi valitsuse veenmiseks, et see vaataks läbi oma otsuse jätkata seda ebaõiglast ja mittevajalikku embargot ELi liikmesriigi mereveonduse suhtes.
Ma mõistan, et me peame olema Türgi suhtes üsna leebed, kuid meie kannatus hakkab katkema. Lõppude lõpuks, millist merenduspoliitikat saame me ellu viia, kui liikmesriigi laevad ei saa kasutada laevateedele jäävaid liikmesriigi kandidaadi sadamaid?
Palun, volinik, kas te saate meile kinnitada, et võtate selle küsimuse kiiresti tõsiselt kaalumisele?
Proua juhataja, soovin õnnitleda volinik Borgi väga teretulnud ja ettenägeliku tegevuskava puhul, mis käsitleb just neid kalanduse küsimusi, mis mind huvitavad: integreeritud merevaatlusvõrgustik, mis minu arvates on absoluutselt möödapääsmatu, kui soovime suurendada ohutust ja kaotada ebaseaduslik, reguleerimata ja teatamata kalapüük; kava peatada hävitav põhjatraalimine avamerel; kava parandada nende töötingimusi, kes töötavad kalanduses, mis on ELi üks kõige ohtlikumaid ja halvemini tasustatud sektoreid; rannavalvete parem koostöö; saagi vette tagasi laskmise lõpetamine ja akvakultuuri arendamine, mis annab ELile 65 000 täistööajaga töökohta - kõik see on suurepärane.
Eriti meeldib mulle mereala ruumilise planeerimise tegevuskava ja minu küsimus puudutab seda konkreetset teemat. Kes selle kinni maksab? Mõned liikmesriigid on seda juba teinud. Neil juba on oma merealade ruumilised plaanid. Ma arvan, et neil ruumilistel plaanidel on ka kaubanduslik väärtus. Kuid kes selle eest vahepeal tasub?
volinik. - Proua juhataja, CO2 heidet käsitleva küsimuse kohta, mille esitas austatud parlamendiliige hr Groote, sooviksin rõhutada asjaolu, et meretranspordi alustelt pärinevad saasteainete heitkogused on absoluutarvudes väiksemad kui need, mida põhjustavad muud transpordiliigid, näiteks õhutransport ja isegi maanteetransport.
Siiski, individuaalselt lähenedes on tõsi, et konkreetsetelt laevadelt pärinev CO2 heide on olulise tähtsusega. Seepärast, kui soovime meretranspordi kasvupotentsiaali maksimaalselt ära kasutada, tuleb rakendada meetmeid ja julgustada meretranspordi valdkonda võtma meetmeid CO2 heite vähendamiseks - sest kahtlemata omab meretransport tohutut kasvupotentsiaali, kuid, kui soovime saavutada olukorda, kus meretransport kas või näiks palju tarbijasõbralikum, siis peab see käima koos CO2 heite vähendamisega.
Selle saavutamiseks on tähtis rõhutada asjaolu, et kuna tegemist on globaalse tööstusharuga, siis peaksid algatused lähtuma eelkõige rahvusvaheliselt tasandilt. Seepärast vajatakse rahvusvahelisi jõupingutusi ja seda, et Euroopa Liit oleks valmis võtma Rahvusvahelises Mereorganisatsioonis juhtrolli, selleks et määrata CO2 heidet käsitlevad standardid. Edasimineku puudumisel kaaluks komisjon muid võimalusi, saavutamaks olukorda, kus CO2 heide tegelikult väheneb.
Järgmine päevakorrapunkt on arutelu raporti (Α6-0338/2007) üle, mille raportööriks naiste õiguste ja soolise võrdõiguslikkuse komisjoni nimel on Raül Romeva i Rueda ja mis käsitleb naiste mõrvu (feminitsiidid) Kesk-Ameerikas ja Mehhikos ning Euroopa Liidu rolli selle nähtuse vastases võitluses (2007/2025(ΙΝΙ)).
raportöör. - (ES) Proua juhataja, ehkki naiste mõrvamine on globaalne probleem, on maailmas piirkondi, mis nii nähtuse ulatuse kui ka keerukuse tõttu on saanud paradigmaatilisteks juhtumiteks.
Need kohad on ka väga kahetsusväärsel viisil peegliteks, mis kajastavad paljusid probleeme, mis erineval määral mõjutavad ühiskondi, mida valitsevad patriarhaalsele kultuurile tuginevad sotsiaalsed reeglid. See on nii näiteks Mehhikos ja Kesk-Ameerika riikides.
Tegelikult oli see Mehhiko, kus hakkas kujunema feminitsiidi kontseptsioon, eriti kui naiste tapmise uurimiseks ja jälitamiseks moodustatud Mehhiko Vabariigi eriprokuratuur, mida juhib kongressi liige Marcela Lagarde, lõi osutatud mõiste, ja ma tsiteerin, "kõik inimsusevastased kuriteod kokku, mis seisnevad kuritegudes, inimröövides ja kadumistes, mis puudutavad tüdrukuid ja naisi institutsionaalse kollapsi kontekstis”.
Lühidalt öeldes on tegemist õigusriigi lagunemisega, mis soodustab karistamatust. Ehkki mõiste alles areneb, siis propageerivad mõned mõiste "feminitsiid” kasutamist, selleks et kõrvutada seda mõistega "mõrv”...
Ma ütlesin, et ehkki see mõiste pidevalt muutub, siis tegelikult mõned inimesed tunnevad, et on vajalik rääkida feminitsiidist, selleks et kõrvutada seda mõrva mõistega, ja oluline on see, mida see rõhutab, ühe kõige murettekitavama nähtuse olemasolu kaasajal: naiste mõrvamine lihtsalt sellepärast, et nad on naised.
Viimase kahe aasta jooksul on Euroopa Parlament selles küsimuses palju tööd teinud ja homme, 11. oktoobril saabub selles protsessis tähtis verstapost, kui täiskogu istungil võetakse vastu raport naiste mõrvade (feminitsiidid) kohta Mehhikos ja Kesk-Ameerikas ning Euroopa Liidu rolli kohta selle nähtuse vastases võitluses.
Raport on ka pika ja intensiivse kõigi kaasatud sektorite esindajatega konsulteerimise protsessi ning paljude fraktsioonidevaheliste kompromisside tulemus. Sooviksin tegelikult kasutada võimalust tänada kõiki variraportööre nende toetuse eest ja teatada teile, et täna viibivad siin ka Marjo Searle ja Arsène Van Nierop, Brenda ja Hesteri, kes mõlemad Mehhikos mõrvati, emad.
Selle raporti vastuvõtmisega asub Euroopa Parlament samale joonele muude institutsioonidega, kes juba on väljendanud oma seisukohta selles küsimuses. Seda on teinud Euroopa Nõukogu ja ÜRO ning mitmed parlamendid ja valitsused kogu maailmas. Selle sisu tähendab olulist edu nii probleemi määratlemise osas kui ka selles, et mitmed osapooled võtavad kohustusi võitluses nähtuse kaotamise eest.
Üks põhimõte, mis raportist ilmneb, on see, et mis tahes analüüsi lähtekohana tunnistatakse selle kuriteoliigi paljusid põhjuseid ja esinemisvorme.
On kindel, et näiteks avalikkuses palju kajastamist leidnud Ciudad Juárezi juhtum - rohkem kui 400 naist mõrvatud alates 1993. aastast - on paljuski seotud asjaoluga, et tegemist on piirilinnaga, millega kaasnevad selliste paikade tüüpilised probleemid. Siiski on ka palju tegureid, mis nõuavad kontsentreeritud jõupingutusi ja integreeritud avaliku poliitika rakendamist.
Selle poliitika osadeks on ennetamine, investeeringud haridusse võrdsuse suurendamiseks ja patriarhaalse kultuuri kaotamine; andmete kogumise ja kriminaaluurimise meetodite parandamine; kuritegudest teatamise soodustamine ja kiirendamine; politsei, kohtunike, prokuröride ja arstide koolitamine seda tüüpi kuritegude valdkonnas; piirkonnas tegutsevate kohalike ja rahvusvaheliste äriühingute jälgimine, kellest paljud seavad naised uskumatult haavatavasse olukorda; õigusloomega seotud reformid ja normide ülevõtmine ühiskonna asjakohastel tasanditel, ja lõpuks, eriline rõhk ohvrite ja nende perekondade toetamisel.
Viimase meetme osas sooviksin siiski siinkohal teatavaks teha ja avaldada sügavat kahetsust asjaolu üle, et paljudel juhtudel ohvreid põlatakse või isegi karistatakse ja nende perekondi jälitatakse või isegi süüdistatakse linna või riigi hea nime kahjustamises, lihtsalt seepärast, et nad tahavad probleemi teadvustada, ja seepärast, et tahavad nõuda ja nõuavad õigust.
Ilmselt on nendeks, kellel lasub peamine ja suurim vastutus kõigi väljapakutud meetmete rakendamise eest, otseselt asjaomaste riikide valitsusasutused ja käesoleval juhul on ilmselge, et nendeks riikideks on Mehhiko ja Kesk-Ameerika riigid.
Siiski, arvestades, et Euroopa Liidul on Mehhikoga assotsiatsioonileping, mis, veelgi enam, sisaldab demokraatia ja inimõiguste austamise klauslit, ja et lisaks peetakse sarnase lepingu üle läbirääkimisi ka Kesk-Ameerika piirkonnaga, on enam kui põhjendatud see, et Euroopa institutsioonid võtaksid seisukoha ja annaksid selle probleemi suhtes konkreetseid lubadusi.
Keegi ei peaks nägema selles Euroopa Liidu poolt teise riigi siseasjadesse sekkumist, eriti arvestades, et ehkki on saavutatud olulist edu, nagu ka raportis tunnistatakse, eriti õigusloomega seotud vaatepunktist, nõuab probleemi suurus rohkem jõupingutusi ja panustamist kogu maailmalt, eriti Euroopalt.
Lühidalt, ma loodan, et pärast kõiki neid kuid oleme me saavutanud vajalikul tasandil kokkuleppe ja konsensuse, selleks et homsel hääletusel võetaks käesolev resolutsioon vastu parlamendi häälteenamusega, ja me saadame lõpuks selge ja tugeva sõnumi selle kohta, mida tähendab võitlus naistevastase vägivalla vastu, eriti asjaomastes piirkondades.
komisjoni liige. - Proua juhataja, naisena ja samuti komisjoni liikmena sooviksin kõigepealt tänada naiste õiguste ja soolise võrdõiguslikkuse komisjoni naiste kaitsmise eest Euroopas, kuid samuti kogu maailmas.
Täna esitletud raportit tuleb tõepoolest vaadelda selles ülemaailmse võitluse kontekstis, mida peetakse soolise vägivalla vastu. Nii näeme seda meie ja suur tänu raportöörile, hr Romeva i Ruedale, tema sõnade eest.
Feminitsiidid on traagiline teema, mis hõlmab palju laiemat probleemi, nimelt naistevastast vägivalda, mille vastu me peame võitlema kõigil tasanditel: kohalikul, kuid samuti ka globaalsel tasandil. Ja ma sooviksin teile rääkida, mida meie kui komisjon teeme soolise vägivalla küsimuses üldiselt ja ka konkreetselt. Selleks et edendada küsimusega tegelemist meie välispoliitikas Mehhiko ja Kesk-Aasia suhtes.
Samuti, kui lubate, sooviksin rääkida paar sõna oma hiljutisest külaskäigust piirkonda, sest viibisin seal alles eelmisel nädalal (kuid mitte Mehhikos). Külastasin Panamat, El Salvadori, Hondurast ja Nicaraguat. Mehhikos olin juba varem käinud ja väga tõenäoliselt lähen sinna järgmisel aastal.
Võin teile kinnitada, et komisjon on naistevastase vägivalla vältimise püüdluste esirinnas. Lubage meenutada, et 8. märtsil 2006. aastal avaldas komisjon dokumendi, mida me nimetasime naiste ja meeste soolise võrdõiguslikkuse juhisteks, milles prioriteetse eesmärgina esitati soolise vägivalla kõigi vormide kaotamist.
Käesoleva aasta märtsis võtsime me vastu teatise soolise võrdõiguslikkuse kohta arengukoostöös, milles sätestati, et sooline vägivald kõigis selle avaldumisvormides rikub naiste inimõigusi ja on tegelikult tõsiseks takistuseks võrdsuse, arengu ja rahu saavutamisel.
Samuti toetab komisjon haridus- ja teadlikkuse tõstmise projekte, mille eesmärgiks on kõigi alaealiste kaasamine programmidesse, muutmaks nende käitumist tüdrukute ja naiste vastase vägivalla suhtes.
Näiteks, nagu ütlesin, olin hiljuti El Salvadoris ja külastasin programmi nimega "Pro Jóvenes”, mis on mõeldud tüdrukutele ja poistele - kuid eriti tüdrukutele - kes kas juba on olnud nn Marades või kes võiksid Maradesse sattuda, selleks et hoida neid seda tegemast. Programm avaldas mulle sügavat muljet.
Uus Euroopa demokraatia ja inimõiguste rahastamisvahend annab samuti laialdased võimalused tegevuseks soolise võrdõiguslikkuse valdkonnas.
Seoses olukorraga Mehhikos sooviksin juhtida tähelepanu sellele, et ELi ja Mehhiko vahelised suhted põhinevad meie 1997. aasta üldisel lepingul, mille artikkel 1 määratleb inimõigused ELi ja Mehhiko vaheliste suhete põhielemendina. Just sellel alusel on mõlemad pooled vahepeal loonud midagi, mis minu arvates on viljakas koostöö inimõiguste ja seaduslikkuse valdkonnas, koostöö, mida teostatakse erinevate komisjoni programmide kaudu, mida rakendavad Mehhiko föderaalasutused, samuti projektide kaudu, mida viivad läbi mitteriiklikud osapooled ja valitsusvälised organisatsioonid. Mehhiko ametivõimud informeerivad meid ka soolisest vägivallast Mehhikos. Seega oleme me kuulnud, et paljud juhtumid on lahendatud ja paljusid teisi uuritakse.
Proua juhataja, eelmise aasta 7. oktoobrit mäletatakse dramaatilise ärkvele raputamisena selle suhtes, mis toimub Venemaal. Sel päeval mõrvati jõhkralt Anna Politkovskaja, keda peeti ausa ajakirjanduse elavaks sümboliks. President Putin heitis Anna Politkovskaja rolli vähetähtsana kõrvale ja see juhtum on siiani lahendamata.
Eelmise aasta oktoobris kutsusid parlamendiliikmed siin täiskogul komisjoni ja liikmesriike üles austama Anna Politkovskaja pärandit, muutes vaba meedia taastamise Venemaal meie suhete edasise arengu peamiseks tingimuseks, sest ainult siis, kui me saadame selge märguande selle kohta, et me väärtustame Anna Politkovskaja tegevust tõe ja vabaduse nimel kõrgemalt kui naftat ja gaasi, hakkab olukord Venemaal muutuma.
Pole kahtlust, et meie Euroopas jagame väärtusi, mille eest Anna Politkovskaja andis oma elu. Kahjuks näib, et president Putin neid väärtusi ei jaga. Austus Anna Politkovskaja vastu kohustab meid seda president Putinile tulevastel tippkohtumistel selgeks tegema.
Vastavalt mõnede rahvusvaheliste valitsusväliste organisatsioonide teostatud selle valdkonna hinnangutele, loetakse loomaaedu käsitleva direktiivi ülevõtmist Rumeenia õigusaktidesse üheks parimaks Euroopas.
Siiski näib 41 Rumeenia loomaaia Euroopa standarditega vastavusse viimine ettenähtud tähtpäevaks, nimelt selle aasta lõpuks, olevat peaaegu võimatu.
Selle tähtpäeva surve all ning olemasoleva avaliku ja erasektori partnerluse tingimustel toetan ma olulise ühise tegevuskava kohest rakendamist, mis koosneb järgmistest prioriteetsetest sammudest: riikliku uuringu läbiviimine olemasolevate loomaaedade liigitamiseks, hädaabi päästemeeskondade loomine ja ajutiselt loomade paljunemise takistamine.
Samuti pean vajalikuks näha selle kava rakendamiseks ette mingi aeg, enne kui otsustada sulgeda loomaaiad, mis õigusaktide nõuetele ei vasta.
- (PL) Proua juhataja, vaatamata paljudele siin istungisaalis hr Schulzi suhtes kõlanud märkustele, on ta jätkanud Euroopa Liidu liikmete aadressil rünnakuid ja solvanguid, mis pole parlamendi väärilised.
Isikuna, kes asub ühenduse institutsioonis tähtsal kohal, sekkub ta liikmesriigi siseasjadesse ja solvab pidevalt selle esindajaid. Enamik meist siin parlamendis ei oskaks uneski näha rahvaste demokraatlikesse valimistesse sekkumist ELis. Sooviksin teada, kuidas see härra ennast tunneks, kui Euroopa Parlamendi liige kutsuks Saksa rahvast üles oma kantslerit välja vahetama, sest Saksamaal on organisatsioone, kes seaduslikult levitavad natslikku mõtteviisi ja panevad kahtluse alla Euroopa riikide vahelised piirid. Mul on tunne, et sel härral on kahju, et ta nii hilja, valel ajastul sündis.
Härra juhataja, täna tegi härra Pöttering avalduse maailma/Euroopa surmanuhtlusevastase päeva kohta ja teatas, et ta on surmanuhtluse vastu "mis tahes kujul”.
Ta näib eeldavat, et me kõik temaga nõustume. Mina ei nõustu. Eelmisel pühapäeval, kõigest miili kaugusel minu kodust Londonis, pussitati West Ham Parkis surnuks süütu 17aastane noormees Rizwan Darbar sellepärast, et teadete kohaselt üritas ta takistada sõbra mobiiltelefoni vargust.
Selline asi pole Suurbritannias ebatavaline. Süütuid inimesi tulistatakse, pussitatakse ja pekstakse surnuks üha sagedamini. Miks see nii on? Sellepärast, et jõhkardid ja kurjategijad ei karda seadust. Isegi kui nad kätte saadakse ja süüdi mõistetakse, saavad nad tihti väga leebed karistused. Isiklikult mina sooviksin Suurbritannias näha surmanuhtluse taaskasutuselevõttu selliste mõrvade sooritajate jaoks.
Muidugi on see võimalik ainult siis, kui oleme väljaspool Euroopa Liitu, mis on veel üks hea põhjus lahkumiseks.
Härra juhataja, me oleme täna juba maininud Liibüat ja soovin seda teemat veel kord käsitleda. Täiesti õigesti sunniti Liibüat maksma Lockerbie terroristliku metsikuse eest, kuid Liibüa kui terrorismi ülemaailmne toetaja pole siiski täielikult tasunud. IRA alatu terrorikampaania muutus kõige hävitavamaks siis, kui nende varustusse jõudsid Liibüa Semtex ja relvad, mis võimaldasid Martin McGuinnessil ja teistel sõjanõukogu juhtidel käivitada oma kampaania kõige julmem etapp. Ilma Liibüa osaluseta poleks sajad süütud inimesed surnud. Seega soovin täna õhtul siin istungisaalis avaldada toetust Põhja-Iirimaa ohvrite rühma praegusele kampaaniale - mis kannab nime FAIR - selleks et sundida Liibüat rahvusvaheliselt vastutama, makstes hüvitist, nii nagu see oli Lockerbie puhul. Just nii, nagu EL avaldas Liibüale survet Bulgaaria meditsiiniõdede osas, nii tuleks toetada ka õiglust IRA ohvritele, sundides Liibüat kokkuleppele kohtuprotsessis, mille FAIR tema vastu Ameerika Ühendriikides on alustanud.
- (RO) Eelarvekomisjoni kaudu on parlament teinud äärmiselt tähtsa otsuse.
30% Euroopa Sotsiaalfondi, Euroopa Regionaalarengu Fondi ja Ühtekuuluvusfondi halduskuludeks loodud reserviga saadame me Euroopa Komisjonile tugeva sõnumi.
Tegevusprogrammide heakskiitmine peaks toimuma Euroopa direktiividega ette nähtud aja jooksul, käesoleval juhul nelja kuuga.
Ehkki Rumeenia oli üks esimesi riike, kes need dokumendid esitas, juba jaanuaris, siis praeguseks pole kaht kõige tähtsamat tegevusprogrammi veel heaks kiidetud. Räägin haldussuutlikkuse arengu programmist ja inimressursside programmist.
Arvestades asjaolu, et me pole ainus liikmesriik, kes sellisesse olukorda on seatud, sooviksin teada põhjuseid, kui need pole bürokraatlikud, mille tõttu komisjon on heakskiitmise novembrisse edasi lükanud.
Vastavalt ühisavaldusele, mille me koos nõukoguga pärast 13. juuli kokkulepet vastu võtsime, peaks komisjon tagama liikmesriikide programmide ja projektide kiire heakskiitmise ning esitama nende vastuvõtmise kava.
Härra juhataja, tervitan võimalust tõsta esile raport töösuhete kohta postisektoris, mille on hiljuti avaldanud Euroopa Elu- ja Töötingimuste Parandamise Fond. Tõepoolest soovin, et see raport oleks olnud kättesaadav enne, kui me postiteenistuste üle hääletasime. Kuid isegi praegu on see õigeaegseks äratuseks kõigile valitsustele, kes järgnevate aastate jooksul oma postiteenistusi erastavad.
ELis oleme me kohustunud järgima Lissaboni strateegiat, looma rohkem ja paremaid töökohti. Kahjuks ütleb see raport meile, et seni on postisektori erastamine toonud kaasa vähem, ja mis veelgi olulisem, halvemaid töökohti koos halvemate töötingimustega.
Raportis väidetakse, et alates liberaliseerimisprotsessi algusest on palga muutused sektoris olnud alla keskmise kõigis riikides peale kolme. Kuid veelgi olulisem on see, et kõigis riikides eksisteerib palgaerinevus peamise teenusepakkuja töötajate ja uute sisenejate või alternatiivsete pakkujate töötajate vahel.
Kui olukorda ei kontrollita, siis, ja ma tsiteerin raportit, "halvenevad töötingimused ja pingestuvad töösuhted”. Seni pole postisektori erastamine Lissaboni testi läbinud.
- (PL) Härra juhataja, käesoleva volitusteperioodi jooksul on Euroopa Parlament juba mitu korda nõudnud poolakate, eriti katoliiklaste diskrimineerimise lõpetamist. Ka nüüd on meil võimalik näha, kuidas üks osa meediast nõuab Sotsiaalse ja meedia kultuuri ülikooli toetuse kinnipidamist, mis on jõhkra diskrimineerimise väljendus ja muust kui kriteeriumide sisemisest väärtusest lähtuva motivatsioon näide.
Süüdistused, mida teatud meediakanalid selle institutsiooni suunas loobivad, pole midagi muud kui teotus, mida väljendavad inimesed, kes kunagi Poolat ja poolakaid orjastasid. Tänapäeval, demokraatlikul ajastul, ei suuda nad leppida piiramatu võimu kaotusega. Ülikool, mis rahalist toetust palub, pakub universaalse väärtussüsteemi alast haridust ja koolitust ning eriti vaestest perekondadest pärit üliõpilaste jaoks.
Kriteeriumide karmistamine ja raha eraldamisest keeldumine meedias peetava nõiajahi tõttu, eriti võrdsete võimaluste aastal, oleks meie arvates mitte ainult usulise ja maailmavaatelise diskrimineerimise näiteks, vaid ka totalitaarsete meetodite kohaldamise väljenduseks, mis on vastuolus Euroopa õiguse väljakuulutatud väärtuste, standardite ja nõuetega.
Järgmine päevakorrapunkt on Jorgo Chatzimarkakise põllumajanduse ja maaelu arengu komisjoni nimel koostatud raport ettepaneku kohta võtta vastu nõukogu määrus, millega muudetakse määrust (EÜ) nr 1290/2005 ühise põllumajanduspoliitika rahastamise kohta - C6-0116/2007 -.
Euroopa Komisjoni asepresident. - Härra juhataja, tänan, et andsite mulle võimaluse öelda paar sõna raporti kohta, mis käsitleb määrust 1290/2005 ühise põllumajanduspoliitika rahastamise kohta. Kõigepealt sooviksin tänada hr Chatzimarkakist ja komisjoni liikmeid nende jõupingutuste eest.
Komisjoni ettepanek sisaldab kahte punkti, mis omavad poliitilist tähtsust. Esiteks, sätestada vajalik järg finantsmääruse artikli 53b asjaomasele osale, mis sätestab, et läbipaistvuskohustus ja abisaajate hilisem avaldamine liikmesriikide poolt tuleb tagada sektorispetsiifiliste õigusaktidega.
Teiseks, tugevdada mehhanismi, millega finantsdistsipliini kindlustatakse uue põllumajandusliku abi vähendamise ja peatamise mehhanismi kaudu, mis on struktureeritum ja läbipaistvam kui praegune, määruses juba sätestatud mehhanism, ja andes komisjonile võimaluse finantskorrektsiooni tegemiseks hilisema kontrolli mitteläbimise korral.
Komisjon pooldab tugevalt avatust ja läbipaistvust. Selle üheks osaks on avalikkuse õigus teada, mis toimub ühenduse abiga ja kes seda saab ning millisel määral. Finantsmääruse artiklis 53 on sätestatud, et liikmesriigid peaksid abisaajate nimed hiljem avaldama. Komisjoni ettepanekus sisaldub järg sellele üldisele kohustusele Euroopa Põllumajanduse Arendus- ja Tagatisfondi ning Maaelu Arengu Euroopa Põllumajandusfondi kulutuste osas.
Komisjon nõuab tungivalt, et liikmesriigid selle teabe avaldaksid, sest halduskoostöö korras on nemad põllumeestega kontaktis ja seepärast on neil palju paremad võimalused avaldatava teabe kontrollimiseks kui komisjonil. Olen teile väga tänulik toetuse eest selles küsimuses.
Komisjon leiab inspiratsiooni mõnedest esitatud muudatusettepanekutest, kui ta võtab vastu rakendusaktid, kuid see poleks kooskõlas parema õigusliku reguleerimise ja lihtsustamisega, kui kõik - mõnikord väga tehnilised - andmed lisada nõukogu määrusesse.
Siiski lubage mul üks asi selgeks teha. Abisaajaid tuleb eelnevalt teavitada asjaolust, et teatud andmed kuuluvad avaldamisele ja avaldamine toimub ainult kohaldatavate eraelu puutumatuse kaitse õigusaktide täieliku austamise kontekstis.
Nagu teate, on määruses 1290/2005 juba sätestatud vähendamise ja peatamise mehhanism. Selle mehhanismiga võrreldes pakub väljapakutud säte uut läbipaistvat ja tõhusat mehhanismi, mis võimaldab veelgi lihtsustada olemasolevat võimalust vähendada või peatada maksed liikmesriigile tõsiste ja jätkuvate puuduste korral riiklikes kontrollisüsteemides.
Selle uue korralduse eeliseks on see, et teatud elemendid määratakse eelnevalt kindlaks, tagamaks selle õigusakti tõhusamat kasutamist. Ütlematagi on selge, et juba olemasolevat vähendamise mehhanismi kohaldatakse jätkuvalt muud tüüpi juhtudel. Siiski pole komisjonile vastuvõetavad muudatusettepanekud, mille eesmärk on vähendamise mehhanismi nõrgestada.
Lõpetuseks, olen tähele pannud päris mitut muudatusettepanekut, mille eesmärk on põllumajanduskulude haldamise üldise süsteemi edasine tugevdamine, mis pole meie ettepanekuga seotud. Nende osas olen arvamusel, et käesolev tekst on leidnud hea tasakaalu, ja me peaks kõigile osapooltele andma aega selle rakendamiseks, enne kui kaaluda muudatusi eeskirjades, mis siiski jõustusid alles vähem kui aasta eest.
Härra juhataja, volinik, daamid ja härrad, suur tänu, et leidsite aega siinviibimiseks, vaatamata hilisele tunnile. Tõepoolest, arutluse all pole mitte mõni vähetähtis marginaalne teema - see on ühine põllumajanduspoliitika. Sooviksin alustada, meenutades parlamendile, mida ühine põllumajanduspoliitika tegelikult tähendab meie peaaegu 500 miljoni kodaniku valdava enamuse jaoks. Lõppude lõpuks, just kodanikke silmas pidades selliseid täiskogu arutelusid peetaksegi.
Siiski võib sellega seoses märkida, et paljud kodanikud näevad ühist põllumajanduspoliitikat eelkõige ELi reklaamina - kuid kahjuks äärmiselt viletsa reklaamina. Eksporditoetused, oletatavasti ebaõiglane kaubandus kolmandate riikidega, söödaga seotud skandaalid, põllumajandustootjate protestid, liigsed toetused, geneetiliselt muundatud taimed - negatiivset kuvandit omavate küsimuste hulk ühise põllumajanduspoliitikaga seoses on tohutult suur.
Ühise põllumajanduspoliitika eksimused on oluliselt kaasa aidanud ELi viletsale mainele paljudes Euroopa osades. Daamid ja härrad, see maine pole midagi, mille me täna õhtul siin möödaminnes kõrvale võiksime heita. Käesolev raport võib siiski - tingimusel, et nõukogu seda toetab - suunata ühise põllumajanduspoliitika uuele rajale, mis vastab paremini kodanike enamuse vaadetele.
Sooviksin alustada, käsitledes veel üks kord komisjoni ettepanekut. Põhimõtteliselt koosneb see neljast elemendist: läbipaistvus, s.o põllumajandustoetuste saajate nimede avaldamine; liikmesriikidele esimese samba maksete peatamise võimaluse loomine tõsiste rikkumiste korral nende haldus- ja kontrollisüsteemides; komisjoni auditeerimise aja lühendamine juhul, kui liikmesriigid oma kontrollikohustusi ei järgi (erandid nn 24 kuu reeglist); ja rakendusvolituste muutmine. Poliitilises mõttes on läbipaistvust käsitlevad ettepanekud Euroopa Parlamendile kindlasti äärmiselt tähtsad. Nendega rakendab komisjon lõpuks nõukogu ja Euroopa Parlamendi otsust 2007. aasta eelarve kohta.
Üldiselt tervitan ma seda projekti soojalt, ehkki komisjoni ettepanek tuleb üsna hilja, osaliselt tõenäoliselt seetõttu, et tekstis oli vaja arvestada uute asjaoludega. Komisjon rakendusmäärustes Maaelu Arengu Euroopa Põllumajandusfondi kohta nähakse juba ette kõigi teise samba maksete saajate nimede avaldamine. Ka teiste fondide kohta (Euroopa Regionaalarengu Fond, Euroopa Kalandusfond, Ühtekuuluvusfond) on nüüd olemas avaldamiseeskirjad. Eelarvealane otsus tähendab, et põhimõtteliselt pole läbipaistvus enam vaidlusi tekitav küsimus: enam pole küsimus selles, kas, vaid kuidas. Üksteist liikmesriiki juba avaldavad täielikult kõigi maksete kohta teabe.
Seega vajame me rohkem läbipaistvust. Läbipaistvuse puudumine on võimaldanud kuulujuttude ja valeteabekampaaniate ilmumist, mis on kahjustanud ühist põllumajanduspoliitikat rohkem kui aeg-ajalt tegelikult juhtuvad vead. Ainsad probleemid seonduvad sellega, kuidas: lõppude lõpuks ei avalda komisjon menetluse kohta andmeid ja soovib sätestada veelgi üksikasjalikumad sätted rakendusmäärustes. Kuna meie ees on enesemääramise õigusesse sekkumine isikuandmete osas, siis tehakse minu raportis ettepanek mõnedeks selgitusteks selle kohta, milliseid andmeid avaldatakse ja mis tingimustel. Sellega järgitakse selgesõnaliselt Euroopa andmekaitseinspektori arvamust. Kiire rakendamise soovile vaatamata tuleb andmekaitset võtta väga tõsiselt - ja Euroopa Parlament seda ka teeb.
Kõnealuse raporti eesmärgid on järgmised: suurem läbipaistvus ja samal ajal selgemad andmekaitse nõuded. Lisaks tuleneb teavitada avalikkust. Kuidas seda tasakaalu saavutada?
Minu arvates on põhimõtteliselt tähtis asjaomaste osapoolte eelnev teavitamine ja mingit läbipaistvust ei teki, kui arvud midagi ei tähenda. Seepärast teen ettepaneku selgemalt eristada, näiteks vastavalt sekkumise eesmärgile. Minu raport pakub välja nime, makse ja elukoha / registreeritud asukoha. Tänapäeval tähendab läbipaistvus avaldamist Internetis. Me räägime üldise Interneti-platvormi loomisest komisjoni linkide ja komisjoni viidetega. Liikmesriikide asi on see asjakohaste seletustega arusaadavaks muuta.
Liikmesriikidel on lubatud teavet ka piirkondlikul tasandil avaldada, kui nad seda vajalikuks peavad. Erinevad andmebaasid peavad olema seotud.
Nõukogus põhjustab küsimus selle kohta, kes teabe avaldab, palju vaidlusi. Finantsjuhtimine on jagatud, nii et liikmesriikidel on selged kohustused - sealhulgas vastavalt finantsmääruse artiklile 53b. Lisaks tekitaks komisjonipoolne avaldamine õiguskaitse probleeme, sest valeandmete avaldamisest puudutatud isikud peaksid pöörduma otse Euroopa esimese astme kohtusse. See pole kodanikusõbralik ega eriti läbipaistev. Komisjoni ettepanek on lihtsam, läbipaistvam, selle haldamine on vähem kohmakas ja kodanikusõbralikum ning seepärast toetan ma seda. See on kooskõlas kõigi muude valdkondade sätetega (struktuurifondid ja seni teises sambas kehtinud eeskirjad).
Kuna teabe avaldamist tuleb vaadelda eelarvekontrolli kontekstis, siis teen oma raportis ettepaneku (mõõduka) kindlaksmääratud suuruses trahvi kohta teabe avaldamata jätmise korral. Rahastamise karistava vähendamise kohta ütleksin, et laias laastus pooldan seda, kuid on mõned punktid, kus sooviksin näha proportsionaalsuse põhimõtte suuremat arvestamist.
Eelarvekontrollikomisjonis tegi minu kolleeg hr Mulder ettepanekud toimiku eelarvelist mõõdet käsitleva osas suhtes, mida ma kogu südamest pooldan. Eelarvekomisjoni arvamuses väljendas komisjon oma seisukohti läbipaistvuse küsimustes ja suures osas vastavad need minu ettepanekutele.
Daamid ja härrad ja eriti nõukogu liikmed, käesolev raport võeti põllumajanduse ja maaelu arengu komisjonis ühehäälselt vastu. Loodan ka homsel hääletusel suurt enamust. Palun tungivalt, et nõukogu ja komisjon võtaksid seda Euroopa inimeste esindajate häält tõsiselt.
Kahtlemata on olema seos käesoleva raporti ja viisi, kuidas asjaomased pooled sellega tegelevad, ning oodatava tervisekontrolli vahel. Kindlasti pöördume me selle juurde tagasi siis, kui tervisekontrolliga tegeleme.
Härra juhataja, olen väga tänulik oma kolleegile hr Chatzimarkakisele, kes on esitanud raporti, mille Euroopa Rahvapartei (Kristlike Demokraatide) ja Euroopa Demokraatide fraktsioon võib igakülgselt heaks kiita.
Siiski tekib õigustatud küsimus, kas see määrus oli üldse vajalik. See kutsub esile intensiivseid kadedaid arutelusid, sest konteksti on kodanikele raske selgitada. Seepärast ma arvan, et on hea, kui põllumajandusettevõtetele tuleb selgitada maksete tegemise põhjuseid, juhul kui nende andmed avaldatakse. Meie põllumajandustootjad annavad ühiskonnale tõepoolest väärtusliku panuse, varustades meid iga päev toiduainetega, hoolitsedes meie kultuurmaastike eest ja andest suure panuse maapiirkondade ellu.
Läbipaistvus ei saa siiski olla ühesuunaline - seda tuleb rakendada mõlemal poolel. Seetõttu toetab minu fraktsioon raporti ettepanekut panna kasutajad teabe kasutamisel allkirja andma või registreeruma. Nagu minu kolleeg just mainis, on samuti tähtis, et see direktiiv ei tühistaks andmekaitse sätteid, eriti liikmesriikide omi.
Võrdse kohtlemise huvides paluksin siiski komisjonil esitada ettepaneku võtta vastu määrus läbipaistvuse tagamiseks ka näiteks valitsusväliste organisatsioonidega seoses. Olen veendunud, et võrreldes põllumajandussektoriga suunatakse rohkem ELi raha kahtlastesse projektidesse valitsusväliste organisatsioonide poolt. Raport annab meile võimaluse näidata avalikkusele, miks maksumaksja raha põllumajandusele kulutatakse. Raporti asjakohane kasutamine aitab saavutada edu, tutvustades avalikkusele Euroopa põllumajanduse suurt tähtsust, ja sellisel juhul on see läbipaistvuse direktiiv oma eesmärgi täitnud.
Sigarettide salakaubaveo vastane võitlus (EÜ - Philip Morrise kokkulepe) (arutelu)
Järgmine päevakorrapunkt on Bart Staesi poolt eelarvekontrollikomisjoni nimel koostatud raport, mis käsitleb ühenduse, liikmesriikide ja Philip Morrise vahel pettuse ja sigarettide salakaubaveo vastase võitluse tõhustamiseks sõlmitud kokkuleppe mõju ning Euroopa Parlamendi ühenduse transiidisüsteemi uurimiskomisjoni soovituste rakendamisel tehtud edusamme
Härra juhataja, volinik, daamid ja härrad, eelarvekontrollikomisjoni raportid sisaldavad tihti päris halbu uudiseid - lõppude lõpuks on ju tegemist Euroopa Parlamendi pettusevastase komisjoniga. Tihti tegeleb see nõrkuste, reeglite rikkumise, trikitamisega - mõnikord isegi pettuse ja kelmusega. Daamid ja härrad, olen rõõmus, et täna saan raporteerida millestki positiivsest, ühest eduloost, loost, mis näitab, kuidas koostöö Euroopa Komisjoni, Euroopa Parlamendi ja liikmesriikide vahel võib probleeme lahendada.
Milline on kontekst? 1990. aastate alguses leiti, et sigarettide salakaubaveoga seonduv pettus oli suur äri. Sajad miljonid eküüd - neil päevil rääkisime me veel pigem eküüdest kui eurodest - kadusid Euroopa Liidu ja liikmesriikide eelarvete kulul kurjategijate taskusse. 1994. aastal lõi tolleaegne UCLAF - OLAFi eelkäija - sigarettide uurimise töörühma. 1996. ja 1997. aastal uuris parlamendi uurimiskomisjon - mis juhtumisi oli kõige esimene Euroopa Liidu lepingu alusel loodud uurimiskomisjon - kõiki transiidipettuse aspekte.
Uurimiskomisjon leidis, et transiidisektori kontrollisüsteem oli arhailine. Transiidiga tegelevad veokid pidid kauba liitu sisenemise koha tolliametis saama dokumenti templi, siis sõitma läbi liidu ja saama kauba liidust äraviimise koha tolliametis uuesti samasse dokumenti templi. Seejärel tuli dokument tagasi saata sisenemiskoha tolliametile. Sellega seoses tekkis väga palju probleeme. Dokumendid saabusid tagasi liiga hilja: mõnikord kolm või neli kuud. Oli probleeme võltsitud dokumentide ja ka võltsitud templitega. Sellest tulenevalt oli üks uurimiskomisjoni tähtsamaid soovitusi kogu selle arhailise, paberil ja templitel põhineva süsteemi asendamine arvutipõhise süsteemiga.
See uus arvutipõhine transiidisüsteem võeti järk-järgult kasutusele ja nüüd töötab see kõigis liikmesriikides. See aitab tolliteenistustel reaalajas kontrollida, kas kaupadega hiilitakse ebaseaduslikult tollijärelevalvest mööda - ja seega kujutab see endast tohutut arengut. See muidugi ei välista, et ikka koostatakse võltsitud kaubadeklaratsioone ja seetõttu palume me komisjonil ka selleks süsteem luua, et vältida võltsitud kaubadeklaratsioone. Samuti palume me tagada OLAFile sellele arvutipõhisele süsteemile otsene juurdepääs.
Nagu öeldud, keskendus uurimiskomisjon sigarettide probleemile. Sigarette transporditi läbi ühenduse territooriumi ühest piiripunktist teise, kuid väga tihti jõudis see kaup, need sigaretid, mustale turule. Lisaks veeti see kaup väga tihti salakaubana liitu tagasi. See tekitas tohutuid probleeme, mõnikord isegi vägivalda. Itaalias näiteks isegi mõrvati kaks majanduspolitsei töötajat.
Üldine uurimine tõi samuti ilmsiks, et mõned tubakaettevõtted tegid salakaubavedajatega koostööd, ja selle teabe alusel alustas komisjon koos mitme liikmesriigiga Philip Morrise vastu New Yorgi kohtus kohtuprotsessi. Järk-järgult sai selgeks, et Philip Morrisel oleks protsessi väga raske võita ja 2004. aastal sõlmiti ettevõttega kokkulepe. Vastutasuks 1,25 miljardi USA dollari eest, mis pidi makstama 12 aasta jooksul, ei jätkanud komisjon ja liikmesriigid protsessi New Yorgi kohtus.
Tegelikult oli Philip Morrisega kokkuleppe teine osa võib-olla isegi tähtsam. Selles sätestati koostöö Philip Morrise ja Euroopa Liidu vahel sigarettide tuvastamiseks ja jälitamiseks. Kui tolliteenistus leidis sigarettide lasti ja kõnealuse kokkuleppe sätteid polnud järgitud, siis pidi Philip Morris kohe tasuma välditud tollimaksud - ja see summa võib ulatuda kuni 1,5 miljoni euroni ühe sigarettide konteineri kohta.
Veel kord, see on edulugu, see näitab, kuidas parlament ja komisjon suudavad koostööd teha. Siiski olen mõnes osas ka kriitiline. Kui 1,25 miljardit USA dollarit komisjoni ja liikmesriikide vahel ära jaotati, siis läks komisjonile ainult 9,7% ja lõviosa läks liikmesriikidele. Ma ei arva, et see oleks õiglane, eriti arvestades, et OLAF ja komisjon tegid lõviosa tööst.
Teiseks etteheiteks on, et vastavalt kokkuleppele pidi seda raha kasutatama pettusevastases võitluses. Komisjon on oma osa teinud. Ta on osa sellest rahast kulutanud programmile Hercules II. Liikmesriigid omalt poolt on lihtsalt lasknud sel rahal voolata riigikassasse, kuigi nad peaksid seda hoopis kasutama selleks, et paremini varustada oma uurimisorganeid, näiteks tolliteenistusi, ja tugevdada võitlust seda tüüpi pettustega.
Kokkuvõtteks, härra juhataja, on tõesti tegemist edulooga ja sellisega, mida on võib-olla võimalik korrata muude toodete, näiteks alkoholi ja teatud põllumajandussaaduste puhul. Samuti loodan, et see raport on lisanud positiivse tooni tähtsale tööle, mida pettusevastases võitlus teevad hr Kallas ja komisjon ning ka meie parlament.
Euroopa Komisjoni asepresident. - Härra juhataja, tänan hr Staesi selle omaalgatusliku raporti ja Euroopa Parlamenti selle toetuse eest neis küsimustes ja neile rasketele probleemidele lahenduste leidmisel.
Oma sõnavõtus räägin kõigepealt ühenduse transiidisüsteemist, mille eest vastutab minu kolleeg Lázló Kovács. Euroopa Parlament kiidab heaks uue arvutipõhise transiidisüsteemi eduka kasutuselevõtmise. See on tõepoolest tohutu muutus võrreldes vana paberil toimunud menetlusega. Uuendatud süsteem võetakse täies mahus kasutusele 1. juuliks 2009.
Riskijuhtimine on kaasaegne kontrollivahend. Komisjon rakendab aktiivselt tolli riskijuhtimise raamistikku, selleks et kontroll oleks keskendatum. Praegu loome koos liikmesriikidega kriteeriumid, prioriteedid ja infotehnoloogia platvormi. Uus süsteem näeb ette ka võimaluse sooritatud riskianalüüside tõhususe korrapärase kontrolli jaoks. Pettusevastase transiidi infosüsteemi planeeritud areng suurendab võimet analüüsida ja tõrjuda transiidipettuse ohte, esmalt tundlike kaupadega ja hiljem igasuguste transiitkaupadega seoses. See sõltub sellest, kas liikmesriigid tagavad komisjoni jaoks uue arvutipõhise transiidisüsteemi andmete liikumisele laiema juurdepääsu. Siiski oleks uue arvutipõhise transiidisüsteemi edasise rahastamise peatamine vastavalt raporti ettepanekule vastuolus tõhusa transiidikontrolli edasiarendamise vajadusega.
Paar sõna ka käibemaksupettuse kohta. Oma raportis osutas Ühendkuningriigi ülemkoda mitmetele karusellpettuste taga olevatele teguritele. Siiski ei näe me mingeid tõendeid selle kohta, et transiidisüsteemi nõrkused tõid kaasa karussellpettused. Sooviksin selgitada, et ehkki transiit polnud traditsiooniliste omavahendite kontrollide käigus ajavahemikul 2001-2006, kui muutus toimus, prioriteediks, siis seda ka siiski ei ignoreeritud. Paljude kontrollide tulemusena nõuti sisse omavahendite ja intresside maksed. Selline lähenemisviis on komisjoni enda kontrollivahendite tõhus kasutamine ja väldib tagasiminekut ex ante auditite juurde.
Sooviksin nüüd käsitleda pettusevastast kokkulepet Philip Morris Internationaliga, mis kuulub minu haldusalasse. Pean tänama parlamenti selle pideva tugeva toetuse eest. Komisjon on alati kinnitanud, et loodab, et sellest kokkuleppest saab eeskuju sarnastele kokkulepetele muude äriühingutega. Selle kokkuleppe alusel laekuvatest vahenditest on Kreekas rahastatud uut programmi Herakles, selleks et võidelda sigarettide salakaubaveo ja võltsimise vastu, mis on uuteks eesmärkideks. Me kaalume, kas seda programmi võiks kasutada selleks, et sisse seada labor, mis kontrolliks sigarettide autentsust.
Kuid ma pean ka ütlema - ja hr Staes teab seda väga hästi -, et raha jaotamine oli tõeline õudusunenägu ja saab seda olema ka järgmistel finantsperioodidel. Muidugi olen ma väga rõõmus parlamendi väljendatud huvi ja pideva toetuse pärast selle raha kasutamisele, sest olen samuti huvitatud, et seda raha kasutataks sigarettide salakaubaveo ja muud liiki pettuste vastu võitlemiseks.
Konfiskeerimise statistika osas teavitab enamik liikmesriike komisjoni kogustest kord kvartalis. Siiski ei teata kõik liikmesriigid konfiskeeritud marke ja seepärast pole täielikud andmed kättesaadavad. Lisaks sellele ei tehta liikmesriikide konfiskeerimisteadetes alati vahet originaalsete ja võltsitud sigarettide vahel, osaliselt seetõttu, et rikkumiste menetlemiseks ning maksude ja lõivude kogumiseks pole see vajalik, ja osaliselt seetõttu, et mõnikord on äärmiselt raske võltsitud ja originaalsigarette eristada. Me ergutame liikmesriike jätkuvalt täielikumaid andmeid avaldama.
Lõpetuseks, komisjon on valmis koostama sel teemal OLAFi raport, nagu on ette pannud parlament, kuid olen arvamusel, et kõikehõlmava ülevaatega oleks kasulikum oodata aastani 2010. See tuleneb asjaolust, et palju olulisi muutusi ootavad tolli valdkonnas teostamist ja 2008. aastal koostatud raport saaks olla ainult ajutine, kajastades selle ajahetke olukorda.
fraktsiooni PPE-DE nimel. - (FR) Härra juhataja, volinik, daamid ja härrad, kõigepealt lähevad minu õnnitlused raportöörile, Bart Staesile, kes on suutnud koostada suurepärase raporti sellisel raskel teemal nagu vead meie ühenduse transiidisüsteemis. Samuti olen väga tänulik Euroopa Kontrollikojale, kes oma 2006. aasta detsembri aruandes probleemi ulatuse väga selgelt esile tõstis.
Sellega seoses olen pettunud, et me ajame segi Philip Morrise kokkuleppe mõju, mis, nagu me ei tohi unustada, on kokkulepe kohtumenetluse lõpetamiseks ja mitte partnerlusleping, tõsiste probleemidega ühenduse transiidis. See on põhjuseks minu poolt fraktsiooni PPE nimel esitatud muudatusettepanekule, mille sihiks on seda segadust vältida.
Tööstusharu kohta teen ettepaneku, et Euroopa Liit ja kogu tubakatööstus rahastaksid ühiselt programmi võitlemaks sigarettide salakaubaveo ja võltsimise vastu.
Siiski soovin hoopis keskenduda vigadele meie ühenduse transiidisüsteemis. Euroopa Komisjon ütleb meile, et nad on tolli transiidisüsteemi tugevdanud, võttes kasutusele kaasaegse, töökindla arvutisüsteemi. Nad unustavad, et ehkki arvutisüsteem on vajalik, pole see kunagi piisav, ja tegelikkus on see, et süsteem ise on vigane. See on vigane, sest see töötab liikmesriikide kontrolli all, mis tähendab seda - nagu raportöör ja Euroopa Kontrollikoda väga õigesti osutavad -, et liikmesriigid rakendavad uusi ühenduse transiidieeskirju väga puudulikult.
1997. aastal lõi parlament uurimiskomisjoni, mis selgelt kinnitas, et EL peaks looma raamistiku ühtse tolliteenistuse toimimise võimaldamiseks. Sellest oleme me veel väga kaugel.
2005. aastal osutas meie kolleeg Herbert Bösch oma suurepärases raportis probleemide ulatusele ja vajadusele võidelda pettuse ja vigade vastu. Tegelikkus, daamid ja härrad, on see, et käesolev raport kutsub meid üles mõtlema meie tollisüsteemi kvaliteedist palju laiemalt, samuti meie raharinglusest ja üldisemal tasandil Euroopa Liidu finantshuvide kaitsest.
Härra juhataja, me tervitame avalikult käesolevat raportit, mis on esmaklassiline. Mõiste "omaalgatuslik raport” pole päris täpne. Me teeme siin seda, et säilitame parlamendi esimese uurimiskomisjoni teema - ja teeme seda ka edaspidi. Ma ei soovi kaevelda, kuid kahjuks pean seda nii hilisel tunnil tegema. Märgin huviga esinejate nimekirjas seda, millised fraktsioonid on täna sel teemal sõna palunud. Näib, et alati on pisut lihtsam viriseda ELi skandaalide üle kui töötada konkreetsete, positiivsete lahenduste kallal. Tee sinna on mõnikord pikk - me räägime sigarettidest - kuid õige on alustada. Me liigume edasi ja hr Staesi raport näitab seda väga selgelt.
Muidugi tuleb meil selles valdkonnas rinda pista Euroopa integratsiooni poolikusega. Mitmed rahandusministrid ei suuda vastu panna kiusatusele lihtsalt tõsta natuke tubakamaksu, niipea kui riigikassa paistab pisut tühi olevat, teenides protsessi käigus veel alusetult kiitust mõnedelt tervishoiupoliitikutelt või teistelt. Ütlen alusetult, sest sigarettide tarbijad lihtsalt lähevad üle salasigarettidele või järjest enam ka võltsitud sigarettidele. Sellise pettuse kasum läheb otse organiseeritud kuritegevusele.
Asjaolu, et meil kõigil on täna õhtul põhjust tähistada edu, sunnib mind isegi rohkem meenutama parlamendile episoodi, mis Euroopast ja eriti komisjonist niipalju head ei kõnele. On tõendeid selle kohta, et ajavahemikul 1992-2001 veeti ELi Montenegro kaudu salakaubana umbes 10 000 veoautokoormat sigarette, mis eelkõige suundusid Itaaliasse. See on tõenäoliselt kõigi aegade suurim pettus ELi eelarve vastu. Saksamaa Augsburgi prokuratuur on sellega seoses esitanud 60 õigusabi taotlust. Šveitsis on olnud ülestunnistamisi, süüdimõistmisi ja muud taolist. Siiski pole Euroopa Liit Montenegro Vabariigile esitanud ühtegi nõuet oma rahaliste vahendite tagasisaamiseks. Volinik, ma soovin, et me saaksime oma maksumaksjatele silma vaadata ja öelda: "ka meie oleme seda asja uurinud”.
Järgmine küsimus on hr El Khadraoui poolt transpordi- ja turismikomisjoni nimel esitatud raport ettepaneku kohta võtta vastu Euroopa Liidu Nõukogu ja nõukogus kokku tulnud liikmesriikide valitsuste esindajate otsus Euroopa Ühenduse ja selle liikmesriikide ning Ameerika Ühendriikide vahelise lennutranspordilepingu sõlmimise kohta [8044/3/07 - - C6-0210/2007 -.
komisjoni asepresident. - (FR) Proua juhataja, daamid ja härrad, hr El Khadraoui, parlamendil oli suur poliitiline roll 30. aprillil Washingtonis esimese EÜ-USA vahelise õhutranspordilepingu sõlmimisele kaasaaitamisel.
Toetades 14. märtsil lepingu sõlmimist, isegi enne transpordi- ja turismikomisjoni teadaannet, mängis parlament ülimalt otsustavat rolli, et ajakohastada kokkuleppeid, millega reguleeritakse Atlandi-ülest lennundust, ning pakkuda Euroopa kodanikele uusi võimalusi. Leping jõustub järgmise aasta märtsis ning Euroopa ja USA ettevõtted on valmis avama uusi Atlandi-üleseid ühendusi. Lepingu opereerimiseks moodustatud ühiskomitee kohtus juba juunis. Sujuva rakendamise kindlustamiseks ning olulistes küsimustes (nagu konkurents ja turvalisus) töö alustamiseks on järgmine kohtumine kavandatud novembrisse.
Te tõite täna lepingut käsitleva ametliku arutelu käigus välja rea punkte, millega ma nõustun. Te rõhutate teise etapi kokkuleppe saavutamise vajadust, et edendada juurdepääsu USA turule, mis on Euroopa investeeringute USA-sse viimise vahend. Rõhutate meie eeskirjade koondamise vajadust, eriti seoses turvalisusega, et saavutada ühekordne kontrollimine. Rõhutate keskkonnaaspekti olulisust ning eriti CO2 heitega kauplemist.
Jagan teie poliitilisi prioriteete samuti. Tervitan kahe institutsiooni vahelist kokkulepet küsimustes, mis on nii Euroopas kui ka Ameerika Ühendriikides poliitiliselt niivõrd tundlikud.
Olen samuti ülimalt rahul, et parlament annab eurooplaste arvamuse Ameerika Ühendriikidele edasi pideva dialoogi abil USA Kongressi ja valitsusega. Me peame tegema järelejätmatut koostööd küsimustes, mis on Washingtonile probleemiks. Septembris Montrealis toimunud Rahvusvahelise Tsiviillennundusorganisatsiooni assamblee valmistas pettumuse. Nagu te teate, olid EL ja naabrid 42-st Euroopa riigist sunnitud välja ütlema oma eriarvamuse seoses CO2 heidetega kauplemise resolutsiooniga, kuna me oleme selles küsimuses USA ning muu maailmaga opositsioonis.
Esindajatekoda võttis samuti vastu muudatuse, et vähendada USA ettevõtete väliskontrolli alla sattumise võimalust. Kuigi muudatusettepanekud ei ole veel Senatis hääletusel olnud, heidavad need kevadel algama pidavatele teise etapi kokkuleppe läbirääkimistele varju. Nagu minagi, on Euroopa Parlament kongressi ja USA valitsust sellest asjaolust teavitanud ning me peame kasutama kogu oma energiat, et ära hoida mis tahes suundumused, mis lennundussektori normaliseerimist kahjustavad.
Olgugi et need sündmused osutavad kerkivatele raskustele, ei tohi me siiski unustada kõige olulisemat. Et kohelda teineteist võrdsena, on meil nüüd Euroopa ja USA vahelise koostöö kindel lähtealus. Kuus kuud tagasi ei olnud olukord selline. Me peame seega sellele nelja-aastase töö tulemuseks olevale saavutusele toetuma.
Proua juhataja, daamid ja härrad, hr El Khadraoui, endastmõistetavalt soovin ma teile teada anda, et ma olen valmis ning soovin arvesse võtta nii parlamendi kui nõukogu poliitilised eesmärgid, ning et ma olen ülimalt rahul Euroopa ühtsusega selles küsimuses, eurooplaste liiduga.
raportöör - (NL). Proua juhataja, komisjoni asepresident, daamid ja härrad, kui me lõpuks anname sellel pärastlõunal ELi ja USA vahelisele õhutranspordilepingule rohelise tule, siis me ei tähista mitte ainult menetluse lõppemist, mis on kestnud aastaid ja kulgenud suurte raskustega, vaid me tähistame ka uue peatüki algust õhutranspordi ajaloos ja tohutute tagajärgede - mis ei ole lõpuni ettenähtavad - saabumist.
Samal ajal me teame, et see on üksnes vaheetapp ning meil seisab ees veel palju tööd, et saavutada meie sihiks olev enam-vähem integreeritud Atlandi-ülene lennundusturg. Mõned liikmed usuvad, et me oleme juba esimesel etapil teinud ameeriklastele liialt palju mööndusi. Nad usuvad, et läbirääkimiste vaim vaibub, eriti kui USA lennukompaniid on juba de facto alustanud lende ühest liikmesriigist teise, mida aga meie USA territooriumil teha ei saa.
Mõlemad lepinguosalised saavad niinimetatud õhuruumi viienda vabaduse, mis annab Ameerika lennukompaniidele võimaluse lennata Euroopa kaudu Aasiasse või Aafrikasse. Võimalik on ka lendamine vastassuunas, kuid see on USA geograafilist asendit arvestades vähem tähtis. Veelgi enam, järgmise aasta märtsist kaotatakse senini eksisteerivad juurdepääsupiirangud teatavatele lennujaamadele: mõelge vaid Heathrow peale, mida praegu tohib kasutada vaid kaks Ameerika lennukompaniid.
Mõnes mõttes seega reaalne tasakaal puudub, kuid teisest küljest, volinik, on leping kahtlemata samm edasi ning edendab praegust olukorda. Esiteks lõpeb tänu lepingule õiguslik ebakindlus, mis tekkis 2002. aasta Euroopa Kohtu otsuste järel, milles leiti, et olemasolev kahepoolne avatud õhuruumi leping sisaldab elemente, mis on õigusega vastuolus ja mida tuleb muuta. Teiseks on muutus tarbijate poolt tulevikus tunnetatav. Kui seni on liikmesriikidest Ühendriikidesse saanud lennata üksnes riiklikud lennuettevõtjad ja Ameerika lennukompaniid, siis tulevikus saavad mis tahes punktist Euroopas mis tahes punkti Ühendriikides lennata kõik Euroopa lennuettevõtjad, et lennata edasi näiteks Mehhikosse või Lõuna-Ameerikasse. See tähendab kahtlemata tarbijale suuremat valikuvõimalust ning tõenäoliselt ka madalamaid hindu.
Kolmandaks, ühiskomitee loomisega - millele te, volinik, samuti viitasite -, kusjuures esindajad on mõlemalt poolelt, loome me institutsiooni, kes arutab lepinguga seotud küsimusi ning samuti küsimusi, mis puudutavad sotsiaal-, keskkonna- ja ohutuseeeskirju jms. See on järelikult dokument, mille abil võib suurendada kindlust ja arusaamist mõlemal poolel. See on väga tähtis, kuna paralleelselt Atlandi-ülese turu avamisega on samuti hädavajalik, et järk-järgult ühtlustataks ning viidaks üksteisega kõrgel tasemel kooskõlla ka eeskirjad.
Ametiasutuste koostöö paranemisega ning tihedamast koostööst tuleneva kasu nähtavuse suurenemisega võivad ameeriklased olla enam valmis uute möönduste tegemiseks juurdepääsu alal Ühendriikide siseturule. Lõppude lõpuks on paljud küsimused endiselt lahenduseta: te olete neile juba viidanud. Ma räägin kabotaažist, asutamisõigusest Euroopa lennundusettevõtjatele, reeglitest seoses kontrolli ja omandiõigusega ning muudest piirangutest, mis kehtivad endiselt.
Teades seega, et teise etapi läbirääkimised algavad õige pea - õieti järgmisel suvel -, on komisjonil vaja praegu mõelda heale läbirääkimisstrateegiale. Mida me tegelikult soovime saavutada? Millised on meie prioriteedid? Kuidas me saame veenda ameeriklasi uusi samme astuma? Kus saab veel teha mööndusi, ilma et need muutuksid meile ebasoodsaks? Ma ei pea teile, hr volinik, ütlema, et teema on ülimalt problemaatiline. Järgmisel aastal toimuvad presidendivalimised. Ühendriikides on kolmandatele isikutele strateegiliste tööstusharude üle, nagu lennundus, kontrolli andmise lubamise suhtes levinud kuni kongressini ulatuv üldine usaldamatus. Samuti kardavad Ameerika ametiühingud kaotada välissekkumiste tõttu sektori haarde - eelkõige kuna kardetakse, et need võivad osutuda edukateks, ning kuna eeldatakse, et Euroopa lennundusettevõtted on paremini korraldatud ja suudavad kergelt saada sellel turul suure turuosa. Seejärel toimuvad muidugi ka meil Euroopa valimised.
Samuti on juba praegu esinevaid probleeme. Te viitate meie USA ametivenna, kongressi liikme Obestari katsele anda mitmele lepingu elemendile erinev tõlgendus. Märkinud seda, annavad raportöör ja parlament sellele siiski täna pärastlõunal rohelise tule. Hääletame puhtsüdamlikult "jah”. Muidugi jälgime me ettevalmistusi tähelepanelikult. Me loodame olla väga tihedalt kaasatud, nagu see on ka varem toimunud. Me arvestame sellega.
fraktsiooni PPE-DE nimel - (DE). Proua juhataja, parlament ja eelkõige fraktsioon, millesse ma kuulun, PPE-DE, hääletab täna suure enamusega selle lepingu poolt, sest lõppkokkuvõttes saavutasime me hea vahetulemuse.
Kuid see on siiski vaid vahetulemus: nagu nii asepresident Barrot kui ka meie raportöör El Khadraoui on öelnud, on endiselt vaja lahendada olulised küsimused seoses avatud õhuruumi lepinguga: sellised küsimused nagu kabotaaž, asutamisvabadus, omandiõigus, riigiabi ja ka mitmesugused muud küsimused.
Jättes kõrvale asjaolu, et me suutsime saavutada võrdlemisi hea vahetulemuse, paljastab leping rea puudusi meie süsteemis. Ka puudustele on juba tähelepanu juhitud. Tulevikku silmas pidades peame me tegema pingutusi, et tagada, et meie parlamendil - nagu meie ametikaaslased USA Kongressis, kes, nagu võiks öelda, on nõutanud endale viimaste sajandite jooksul mitmesugused õigused - oleks lepingu sisu mõjutamiseks enam võimalusi. Seekord on meil õnnestunud saavutada edasiminek süsteemi teatud määral üle kavaldades - sekkudes enne, kui nõukogu oma arvamuse avaldas -, aga pikas perspektiivis on meil vaja paremaid reegleid sisu kujundamiseks.
Praegusel otsustaval hetkel tahan ma veel kord juhtida tähelepanu olulisele küsimusele lennutranspordis, konkreetsemalt Euroopa ja USA vahel. Ohutusklauslid ja turvalisuse kontrollid on olulised, et reisijad saaksid tunda end seda olulist transpordiviisi kasutades muretult. Ometi ei tohi turvalisuse tagamise meetmeid valesti tõlgendada millenagi, mis põhjustab reisijatele üksnes ebamugavust, ilma et tegelikkuses nende julgeolekut suurendataks. Sel põhjusel, korrates juba must miljon korda öeldut, tuleb muuta reegleid vedelike pardale viimise kohta!
fraktsiooni PSE nimel. - Proua juhataja, esmalt soovin ma vabandada teie, komisjoni asepresidendi ja austatud parlamendiliikmete ees, kuna pärast oma kõne lõppu pean ma istungisaalist intervjuu andmiseks lahkuma. Selline teguviis ei ole mul kombeks ja ma vabandan, et ma ülejäänud arutelul ei osale.
Ma soovin tänada oma kolleegi El Khadraouid tema raporti eest ning teda hoiatada, et kui ta jätkab selle konkreetse toimikuga, võib ta purustada minu poolt püstitatud kõige kauem ametis olnud raportööri rekordi parlamendi ajaloos! Olgem ausad! Euroopa Liidu ja Ühendriikide vahel sõlmitav abielu esialgse tsiviillennunduse õhutranspordilepingu vormis on mõistusabielu, kus EL on agar peigmees ja Ühendriigid on väga vastumeelne pruut. Nüüd, kui me oleme abielu sõlmimas, saame me teada, et Ühendriikidest pruut leiab, et EList peigmees ei ole eriti köitev, ning nähes pulmapäeval, et ta on saanud tema kõige paremad osad, ei vaevu Ühendriikidest pruut enam abielu sõlmima, sest esindaja Oberstar valvab paari, püss käes.
ELi ja Ühendriikide vahel esinevad lennunduspoliitika valdkonnas suured erinevused ja minu jaoks ei oleks järgmiste nädalate või kuude jooksul üllatav kuulda, et lepingu teise etapi läbirääkimised on katkenud, kuna Ühendriigid ei ole nõus tegema põhiküsimustes edasisi samme. Minu hirm on, et EList peigmees on niivõrd meeleheitel seda mõistusabielu sõlmima, et me võime taas vastumeelsele pruudile järele anda. Kuidas on saastekvootidega kauplemise süsteemi ja julgeolekuga, kus ELi ja USA lahkarvamused on mõõtmatud? Kuidas on lood USA lennundusettevõtete kuulumisega välismaistele isikutele või vastastikuse viienda vabandusega? Kuidas on lood reisijate nimekirjadega ning 11. peatüki kaitsega? Need kõik on küsimused, mis meid lahutavad, ja kuna ma nõustun, et on olemas soov maha istuda ja läbi rääkida, toimub see alati, meile näib selliselt, ameeriklaste poolt dikteeritud tingimuste alusel.
Ma soovin kõigile jõudu jõupingutustes ja fraktsioon PSE hääletab poolt. Siiski loodan ma siiralt, et läbirääkimised on edukad ja et selle teekonna lõpus asub enam tasakaalustatud, vastastikune, aus leping. Kuid ma sean küsimuse alla, kas see USA suhtumist arvestades juhtub, ning ma küsin, kas tee, mida mööda me tegelikult sammume, viib mõistusabielu lõppemiseni Las Vegase tüüpi lahutusega.
fraktsiooni ALDE nimel. - Proua juhataja, ma asendan oma kolleegi pr in 't Veldi.
Ma austan teiste inimeste teadmisi selle lepingu tehniliste küsimuste alal. Londonit, mis hõlmab ka peamist lennujaama Heathrow'd, esindava parlamendiliikmena julgustab mind kahtlemata asjaolu, et see leping annab reisijatele enam konkurentsi suurenemisest tulenevaid soodustusi ning seda arvestades on hea, et see sõlmitakse.
Ma soovin käsitleda lepingu turvalisuse aspekte, kusjuures ma saan raportist aru, et see on suures osas jäetud ühiskomitee reguleerida. Ma nõustun raportis koostöö tervitamisega ELi ja USA ametiasutuste vahel, kes vastutavad lennunduse turvalisuse eest. Kuid, nagu raportis märgitakse, peaksid julgestusmeetmed põhinema asjakohasel riskihinnangul ja ei tohiks olla ülemäärased või koordineerimata ning reisijate isikuandmete vahetamisel ELi ja USA vahel peaks austama Euroopa ja USA kodanike privaatsust.
Parlamendiliikmed on teadlikud olulistest vaidlustest, mis ümbritsevad lennureisijate registrite (PNR) lepingut. Euroopa Parlament on väljendanud väga jõuliselt seisukohta, et ta ei omanud selle lepingu koostamisel olulist rolli, mida ta oleks tahtnud. Muidugi on Euroopa andmekaitseinspektori arvamus, et selle uue lepingu raames on tagatisi võrreldes eelmiste lepingutega oluliselt nõrgestatud ning et uus leping jätab lahtiseks tõsised küsimused ja puudused.
Järgmine küsimus on pr Jenseni poolt transpordi- ja turismikomisjoni nimel esitatud raport lennujaamade läbilaskevõime ja maapealse käitlemise kohta: tõhusama poliitika suunaskohta.
raportöör - (DA). Proua juhataja, volinik, daamid ja härrad, Euroopa lennujaamade koormus on praegu niivõrd suur, et isegi väikseim hilinemine ühes lennujaamas võib põhjustada olulisi hilinemisi teises lennujaamas. Lisaks suurendab pidev lennuliikluse kasv probleemide esinemist lennujaamades ning see omab ebasoodsat mõju efektiivsusele, konkurentsivõimele ja keskkonnale. Läbilaskevõime probleemid Euroopa lennujaamades ei ole mitte ainult riikide, vaid ka Euroopa probleem, ning seetõttu tervitan ma komisjoni tegevuskava ja 14-punktilist kava kui esimest sammu Euroopa lennujaamade läbilaskevõime parandamise suunas.
Kuid komisjoni ettepanekud on ebapiisavad ning seetõttu teen ma oma raportis ettepaneku, et komisjon koostaks 2009. aastaks üldkava Euroopa lennujaamade läbilaskevõime tõstmiseks. Muidugi on see lõpptulemusena liikmesriikide kohustus ehitada ja laiendada lennujaamu. Üldkava peab olema vahend või meetod, et tagada, et liikmesriigid oma lennujaamade läbilaskevõime edendamise ja tõstmise algatusi koordineeriksid.
Probleemi tuleb uurida piiriülese vaatenurga alt. Lennujaamadel on erinevad tunnused, erinevad tugevused, kuid oluliseks on nende vastastikune toime. See ei puuduta mitte ainult vastastikust mõju lennujaamade vahel, vaid ka teiste transpordiviiside ja lennujaamu ümbritseva infrastruktuuri vahel (intermodaalsus).
Ma soovin tänada nii komisjoni kui ka teiste poliitiliste fraktsioonide eestkõnelejaid, hr El Khadraouid, hr Jarzembowskit, hr López-Istúriz White'i ja pr Lichtenbergerit, väga konstruktiivse koostöö eest selle raporti koostamisel ning mul on hea meel, et parlament saab edasi anda selge sõnumi, näidates laialdast toetust maapealse käitlemise direktiivile nii võimsuse kui ka liberaliseerimise küsimustes.
Lennujaamu muidugi nii armastatakse kui ka vihatakse. Nad toovad kaasa kasvu ja jõukuse ning loovad sidemed piirkondade vahel, kuid samuti tekitavad nad müra ja saastet ning võtavad ruumi. Seetõttu on oluline, et probleeme käsitletaks kõigile osapooltele kohasel viisil. Esmalt teeme me ettepaneku edendada keskkonnasõbralikku läbilaskevõime suurendamist. Lennujaamade ummikud omavad iseenesest keskkonnale negatiivset mõju, kui lennukid jäetakse ootele, mis põhjustab ebavajaliku CO2 heite. Seetõttu tervitan ma samuti algatust lisada lennundus Euroopa Liidu saastekvootidega kauplemise süsteemi. Siiski soovin ma rõhutada, et meie jaoks on oluline, et meetmed viidaks ellu ka globaalsel tasandil. Teiseks on komisjoni jaoks oluline jälgida riikide poolt teenindusaegade jaotamise ühiste reeglite elluviimist. Selles kontekstis palutakse raportis, et komisjon määraks ajaraami ning tähtaja, et suurendada naabriks olevate liikmesriikide vahelist koostööd funktsionaalsete õhuruumiosade (FAB) loomisel. Selles valdkonnas peavad toimuma olulised parandused aastaks 2008 - see on parlamendile oluline prioriteet. Kolmandaks on teostamatu soovunelm ette kujutada, et lennujaamade läbilaskevõime tõstmine saab toimuda, ilma et kaasataks ja tehtaks koostööd kohalike ja piirkondlike omavalitsustega. Seetõttu on oluline algatada nende Euroopa piirkondade vahel, kus lennujaamad asuvad, dialoog läbilaskevõime suurendamise koordineerimiseks. Piirkonnad saavad vahetada kogemusi ja õppida üksteiselt (millist keskkonnamõju lennujaam naabruses elanikele omab; millised on ruumilise arengu plaanid; millist tähtsust lennujaam üldiselt selles piirkonnas seoses majanduskasvu ja tööhõivega omab) ning ehk saavad arendada sellest välja head tavad.
Ma loodan, et nõukogu toetab selle raporti alusideed, täpsemalt, et komisjoni tegevuskava ei ole piisav, et on vaja luua juhised lennujaamade läbilaskevõime optimeerimiseks ja arendamiseks, et lisaläbilaskevõime on sellegipoolest vajalik ning et sõnadega peavad kaasnema ka teod.
Minu raporti teine osa käsitleb maapealset käitlemist - see tähendab kogu käitlemist lennuki ümber ning lennujaamas, alustades kütusega varustamisest ja pagasi käsitlemisest kuni pardalemineku korraldamiseni. Komisjon valmistab ette olemasoleva direktiivi juurdepääsu kohta maapealse käitluse turule ühenduse lennujaamades muutmist, mis, nagu me teame, on keeruline küsimus. Ma soovin korrata tänusõnu eestkõnelejatele konstruktiivse koostöö eest, mida me nautida saime. Me nõustume, et komisjon peaks läbi viima praeguse maapealse käitlemise direktiivi rakendamise ja mõju ajakohastatud analüüsi, enne kui me lisame päevakorda mis tahes uue liberaliseerimise küsimuse. Meil peab olema täielik ülevaade mõjust kasutajatele, reisijatele ja personalile ning tulevane direktiiv peab kindlustama maapealse käitlemise kvaliteedi ning nõuetekohased töötingimused personalile. Me peame kindlustama, et puuduvad monopoolsed tingimused ning et kasutajate kaasamiseks oleksid pakkumiskutse reeglid selged. Ma loodan, et see raport inspireerib komisjoni jätkama nii maapealse käitlemise direktiiviga kui ka 14 punkti plaaniga.
komisjoni asepresident - (FR). Proua juhataja, daamid ja härrad, ma soovin teid, pr Jensen, ning transpordi- ja turismikomisjoni tänada. Tänan teid komisjoni tegevuskava toetamise ning pühendumuse eest ühenduse õhutranspordipoliitikale.
Üks lennunduspoliitika väljakutseid on ummikute ärahoidmine Euroopa lennujaamades. Meie tegevuskava keskendub sidusa globaalse lennujaamapoliitika loomisele. See hõlmab olemasoleva lennujaamade läbilaskevõime kasutamise optimeerimist ning uue infrastruktuuri planeerimise parandamist, vältides nii puhtalt lokaalseid lahendusi kui ka nii-öelda pudelikaela teket. Nagu EP väga hästi mõistab, saab Euroopa lennujaamade võrgustiku optimaalset funktsioneerimist tagada üksnes siis, kui kohalikud tegevused moodustavad sidusa globaalse poliitika osa. Komisjoni poolt välja pakutud tegevuste kava on loodud realistlikuna, kuivõrd see arvestab majanduslikke ja keskkonnaalaseid piiranguid, mida peab arvesse võtma. See on põhjus, pr Jensen, miks põhirõhk asetatakse tänu uue tehnoloogia arengule ning selle ühtlustatud rakendamisele esialgu olemasolevate lennujaamade läbilaskevõime paremale ärakasutamisele. On ilmselge, et kui me saavutame ühtse õhuruumi koos funktsionaalsete õhuruumi kontrolli osadega, suudame me olemasolevat infrastruktuuri palju paremini kasutada. On tõsi, et uue infrastruktuuri ehitamine põhjustab veel enam probleeme, eriti suurtes linnapiirkondades, kus õhutranspordi nõudlus on suur. Meie tegevuskavas tegeldakse siiski uue infrastruktuuri loomisega, mis on tihtipeale hädavajalik, ning me loodame planeerida uue infrastruktuuri, mis arvestab enam selle kasutatavuse aspektiga ning asukohaga, et muuta see keskkonnasõbralikumaks.
Proua juhataja, 2. oktoobril võttis transpordi- ja turismikomisjon vastu järeldused, mis on parlamendi järeldustest vähem edasipürgivad. Suur hulk liikmesriike, kes on ehk liialt altid kuulama neid, kes nende lennujaamu juhivad, on vastu ühendusepoolsele koordineerimisele ning eelistavad jätkata eelisõiguse andmisega kohalikele lahendustele, mida rakendatakse igas üksikus lennujaamas. Selline vastumeelsus muudab tegevuskava elluviimise raskemaks, kuid EP toetus võimaldab komisjonil just pr Jenseni panuse põhjal töötada algatuste suunas edasi.
Ma tänan teda ning samuti soovin tänada transpordi- ja turismikomiteed, töö kvaliteedi eest ning osutatud abi eest selles küsimuses edasiliikumiseks, mis on väga oluline kogu õhutranspordisektori harmoonilise jätkusuutliku arengu jaoks.
majandus- ja rahanduskomisjoni arvamuse koostaja. - Proua juhataja, edasiminek lennundustööstuses on andnud suure panuse majanduslikku progressi ning üleüldisesse heaolusse ja see on jätkuvalt nii. See tööstusharu ei vääri keskkonnakaitsjate vaenulikkust, millega see tihtipeale üle külvatakse. Selline suhtumine on ka poliitiliselt ebamõistlik, kuivõrd kõik meile mandaadi andnud saavad sellest nii tööalaselt kui ka vabal ajal ülisuurt kasu. Lennundus on teinud palju, et vastata keskkonnanõuetele, arendades ja võttes kasutusele uusi tehnoloogiaid ning parandades tegevuse efektiivsust. Poliitilisel võimul ning haldus- ja õigusloomega tegelevatel ametiasutustel lasub kohustus etendada oma osa, et lubada ja innukalt julgustada jätkuvat täiustamist.
Pr Jenseni suurepärane raport sisaldab enamikku minu komisjoni ettepanekutest. Kuid on kolm asjaolu, mille majandus- ja rahanduskomisjon oma arvamuses esile tõi, kuid mida lõplikku raportisse ei lisatud.
Esiteks, vaiksemate lennukite saabumisega peaks leevendama piiranguid lennujaamade lahtiolekuaegade suhtes ning liikuma pea kõikjal 24-tunnise käigusoleku suunas. See edendaks oluliselt lennujaamade infrastruktuuri ning lennukite endi kapitali ja läbilaskevõime kasutamist, aidates kaasa tootlikkuse paranemisele ja odavamate teenuste kujunemisele, kusjuures keskkonnamõju on proportsionaalsest väiksem.
Teiseks võib tootlikkust tõsta ka efektiivsete maapealsete käitlejate valimine, parandades lennujaama infrastruktuuri kasutamist, nimelt kui nad kiirendavad lennukite uuesti lahkumist ning aitavad kaasa heale tähtaegade järgimisele ning reisijate rahulolule.
Kolmandaks propageerisime me turujõudude rakendamist teenindusaegade avatud oksjonite abil, eemaldudes õigusjärglusel põhinevatest õigustest, kuid samal ajal säilitades sõlmlennujaamades kindlaksmääratud osa teenindusaegadest olulise tähtsusega regionaalsetele teenuseosutajatele.
Organid, kes vastutavad keskkonna loomise eest, milles lennuliinid tegutsevad, peavad adekvaatse ja efektiivse infrastruktuuri loomise ning üksnes asjakohaste regulatiivsete tingimuste kohaldamise abil aitama kaasa suurema tootlikkuse saavutamisele.
tööhõive- ja sotsiaalkomisjoni arvamuse koostaja - (DE). Proua juhataja, daamid ja härrad, paljud teist on lennanud siia Brüsselisse minu kodulennujaama, Frankfurt am Main'i kaudu. Kiire käitlemine, mis on vastutav peale- ja mahalaadimise, koristamise ja lennuki kütusega varustamise eest ning reisijate suunamise eest läbi vastava süsteemi, on maapealse käitlemise kvaliteedi võtmeteguriks.
Kuid need tööprotsessid peavad sobima kokku ideaalselt. Selleks et kõik Euroopa lennujaamad vastaksid headele kutsestandarditele, on Euroopa Parlament võtnud 1996. aastal vastu otsuse, mille kohaselt on lennujaamade operaatorite kõrval lubatud lennujaamades töötada üksnes nendel teenuseosutajatel, kes suudavad tegutseda efektiivselt järjepidevalt. Kuid selliste teenuseosutajate arv on piiratud. Siis, nagu ka praegu, olin mina tööhõive- ja sotsiaalkomisjoni arvamuse koostaja ning olin võimeline nende teenuste liberaliseerimise ära hoidma.
Kuigi samaaegselt täielikult hinnates konkurentsi vajadust, saab seda aktsepteerida üksnes siis, kui see on aus ning see ei ole töötajatele või julgeolekule kahjulik. Mitte iga pakkuja ei suuda garanteerida nõutaval kõrgtasemel koolitust, kohaseid palgatasemeid või head teenust. Karm hinnakonkurents tähendab, et püsivad töökohad asendatakse madalakvaliteedilise ajutise või agentuuride tööjõuga.
Ma soovin avaldada tänu Anne Jensenile. Minu tööhõive- ja sotsiaalkomisjon ning sinu transpordi- ja turismikomisjon on ühendanud jõud ning nõudnud, et komisjon tagaks, et esmajärjekorras rakendataks 1996. aasta direktiivi kõigis ELi liikmesriikides nõuetekohaselt. Meile avaldatud andmed on vananenud. Need kajastavad kogemusi üksnes 15 liikmesriigis. Me soovime tähelepanelikku liberaliseerimise soodustavate ning ebasoodsate külgede analüüsi nii töötajate kui reisijate jaoks. Maapealse käitlemise teenused annavad olulise panuse lennundusohutusse ja julgeolekusse. Tundlikud infrastruktuurid, nagu sõlmpunkt Frankfurt am Main'is ja mujal, on täiesti sobimatud nendele indiviididele, kes võitlevad harmoneerimise nimel Euroopas sundkorras.
regionaalarengukomisjoni arvamuse koostaja - (PL). Proua juhataja, volinik, ma soovin õnnitleda pr Jensenit regionaalarengukomisjoni nimel tema suurepärase töö puhul.
Tehnilised ja organisatsioonilised küsimused on lennujaama läbilaskevõime puhul väga olulised. Küsimusele tuleks läheneda terviklikult, kuid arvestades ka lennujaamade kohalikku ja piirkondlikku keskkonda. Lennutransport on aidanud parandada territoriaalset, majanduslikku ja sotsiaalset ühtekuuluvust, eriti aladel, mis asuvad keskustest kaugel. Selliste ühenduste olemasolu on tihtipeale määrav investeeringute tegemise otsustamisel ning turistide vastuvõtmisel. Kokkuvõttes on need ühendused piirkonna arengu jaoks eluliselt tähtsad. Lennujaamad on samuti olulised töökohtade loomise aspektist. Liikmesriigid, piirkondlikud ja kohalikud omavalitsused peavad kindlustama, et lennujaamad, olenemata nende valitsevatest organitest, oleksid lülitatud piirkondlikesse ruumi planeerimise plaanidesse ning riiklikesse arengustrateegiatesse. Koordinatsioon peaks toimuma Euroopa võrgustike tasandil.
Lennujaama asukohta ei peaks niivõrd määratama osalevate ametiasutuste ambitsioonide alusel, vaid iga olukorra loogika alusel. Liidus esineb juhtumeid, mil küllaltki suured liitlinnad, mis asuvad teineteisest vähem kui 100 kilomeetri kaugusel, omavad eraldi lennujaamu. Oleks mõistlik, kui mõlemaid linnu teenindaks üks lennujaam. Lennujaamade asukoht peaks olema valitud selliselt, et see võimaldaks neil teenindada naaber- ja piirialasid. Kui võimalik, peaks looma intermodaalsed lahendused, sest kiired raudteeühendused lennujaamade vahel suurendavad nende suutlikust märkimisväärselt. Muidugi on samuti hädavajalik luua hea transpordiühendus lennujaamade ja linna keskuste vahel sisemaal.
Olemasolevate lennujaamade hooldus ja laiendamine ning uute ehitamine peab toimuma asjakohaste territoriaalse mõju hinnangute alusel. Arvestades müra, saasteainete emissiooni, lennujaama läheduses liikluse tihedust, kütusepaakide lähedust, on see eriti vajalik seoses looduskeskkonnaga ning samuti seoses meteoroloogiliste faktoritega.
Lõpetuseks soovin ma märkida iseenda kogemuste ning samuti oma valijate avalduste pinnalt, et lennujaama läbilaskevõimega seotud küsimused hõlmavad märksa enamat kui seda on tehnilised küsimused, lennujuhtimissüsteemid ning koordineeritud õhkutõusmised ja maandumised. Samuti on oluline asjassepuutuvate ülesannete täitmise korraldamine ning liiga tihti on see tõesti väga kesine. Üks näide on reisijate personaalne kontrollimine. Hr Mann viitas Frankfurdi lennujaamale, kus reisijaid kontrollitakse kaks korda, samas kui piisav võiks olla ka ühekordne kontroll. Samuti raisatakse palju aega pagasi kogumisel. Isegi mainekate lennuliinide puhul on väidetavalt tehnilistel põhjustel hilinemised pidevad. Võib-olla on tegelik põhjus lihtlabane ebakompetentsus?
Tavatu ei ole, et reisijad tunnevad, et nad pole lennujaamas teretulnud ning et nad on nuhtluseks. Neile jäetakse mulje, et nad on lihtsalt personalil jalus ning et nad rikuvad oma kohaloluga töökorraldust. Kuid inimestel, sealhulgas puuetega inimestel, on vaja ja nad tahavad lennata. Lennutransporditeenuseid, mida pakuvad lennukid ja lennujaamad, peaks pakutama ohutult ja täpselt. Reisijaid peaks igal ajal kohtlema lugupidamisega. Sellisel juhul oleksid mõlemad osapooled õnnelikud. Voliniku avaldus annab mulle lootust, et ühel päeval see nii ka on.
kodanikuvabaduste, justiits- ja siseasjade komisjoni arvamuse koostaja. - Proua juhataja, kodanikuvabaduste, justiits- ja siseasjade komisjoni arvamuse koostajana on mul selles arutelus teha vaid üks märkus ning see puudutab komisjoni ettepanekut raadiosagedustuvastuse märgiste osas. Esialgne ettepanek märgistada nii reisijate pagas kui ka iga reisija pardakaart kujutab minu jaoks olulist või võimalikku kodanikuõiguste rikkumist. Ma näen vähe kasu, mis tuleneb võimalusest märgistada reisijate liikumine lennujaama terminalides, samuti seaksin ma küsimuse alla, kui palju selliste meetmete rakendamine lennujaamadele maksma läheb.
raportöör. - Proua juhataja, ma soovin lihtsalt anda selgituse, sest raportis ja muudatusettepanekutes on kasutatud erinevaid termineid, ning ma soovin, et kõik teaksid, mille üle me hääletame. Hr Tajani ja teised on esitanud rida muudatusettepanekuid, kus kodanikest rääkides ei peeta silmas mitte Euroopa kodanikke, vaid liikmesriikide kodanikke. Ühe või teise muudatusettepaneku osas hääletades pidage palun meeles, et need ei räägi Euroopa kodanikest, vaid liikmesriigi kodanikest. Ma olen kindel, et kõik saavad aru, et see on oluline erinevus.
(IT). Proua juhataja, daamid ja härrad, ma paluksin raportööridelt ja parlamendi ametnikelt mõningaid selgitusi. Ma soovin teada, kas juhul, kui muudatusettepanek nr 1, esimesena alla kirjutatud hr Mayor Oreja poolt, vastu võetakse, siis muudatusettepanek nr 51 võetakse maha. Ma arvan, et see on viga ning et kui hr Mayor Oreja poolt esitatud muudatusettepanek nr 1 võetakse vastu, siis muudatusettepanekut nr 51 ei võetaks maha; kuid see muudaks Itaalia delegatsiooni soovi, kuidas hääletada.
Hr Tajani, üks kaasraportööridest räägib selles asjas ning me tegelema sellega. Ma arvan, et teil on õigus, kuid praegu jätkakem.
(IT). Proua juhataja, daamid ja härrad, ma soovin esile tuua, et alates Maastrichti lepingust on Euroopa kodakondsus liikmesriigi kodakondsusega kõigis lepingutes kattunud. Nad on üks ja sama, identsed. Kas see asjaolu on mu kolleegile hr Severinile selge?
Proua juhataja, ma hoidsin alles kahe viimase salvestatud hääletuse "poolt” ja "vastu” tulemused ning need olid samased. See oli esimese probleemi esinemise ajal. Te võite soovi korral saada IND/DEM fraktsiooni hääletustulemused muudatusettepaneku nr 21 osas uuesti.
Ma arvan, et teil on täiesti õigus. Ka mina olin mures selle pärast, mis tollel etapil toimus.
(FR). Proua juhataja, teiste raportite osas meil nimelist hääletamist ei toimu. Ehk saame alustada raportite hääletamisega, mis ei nõua nimelist hääletamist, kui teil selle vastu midagi ei ole, nii et me saaksime istungiga edasi minna?
Probleem on selles, et me oleme raporti keskel, mistõttu ma kardan, et me peame sellega lõpetama enne, kui me saame millegi muuga alustada.
raportöör. - (FR) Proua juhataja, ma vabandan kõigi ees oma kogenematuse tõttu esitatud küsimuse pärast: see on alles minu kolmas ametiaeg kojas.
Kui ma õigesti aru saan, siis muudatusettepaneku nr 1 vastuvõtmise korral säilitatakse muudatusettepaneku lõikes olev tekst ning raportis märgitud kohtade numbritele vastavad arvud jäetakse ära. Kas me pean sellest niimoodi aru saama? Ma küsin muudatusettepaneku autoritelt: kas nii saavad kõik aru?
See tähendab, et ma olen teinud vea, mistõttu ma vabandan asjaosaliste ees. Ma soovitasin PPE-DE hääletamise nimekirja koostamise puhul poolt hääletada, sest ma arvasin, et muudatusettepanek puudutas ainult teksti. Kui arvud on näidatud, muutub siiski PPE-DE fraktsiooni juhis, nähes ette vaba hääletamise ning koos minu kaasraportööriga kutsun ma kõiki üles toetama põhiseaduskomisjoni ettepanekuid ning hääletama raportööre muudatusettepaneku nr 1 vastu.
(IT). Proua juhataja, daamid ja härrad, ei ole selge, kas muudatusettepanek nr 1 on kooskõlas muudatusettepanekuga nr 51. Juhul kui muudatusettepanek nr 1 on muudatusettepanekuga nr 51 kooskõlas, nagu ma seda usun, hääletab Itaalia delegatsioon muudatusettepaneku nr 1 poolt, kuid me vajame selles osas selgitust.
(FR). Proua juhataja, palun lubage mul esitada fraktsiooni PPE-DE nimel suuline muudatusettepanek muudatusettepanekule nr 6. Me soovime lisada põhjenduse R lõppu sõnad: see otsus on käimasoleva apellatsiooni ese.
Proua juhataja, see on suuline muudatusettepanek muudatusettepanekule nr 7 põhjenduse S osas ning see tehakse, et asendada sõnad "kuritegude autorid” sõnadega "kuritegude ettevalmistajad”. See on vajalik, kuna vastasel juhul ei oma lause inglise keeles mingit tähendust.
, kirjalikult - (PT). Merendusalase tegevuse kohta kogutavate andmete ja informatsiooni ühtlustamine ning usaldusväärsus on kalandussektorile kriitilise tähtsusega ning kõiki jõupingutusi nende kvaliteedi parandamiseks peaks toetama.
Arvestades kõnealuse sektori praegusi vajadusi ning muresid ökosüsteemi pärast, tegi Euroopa Komisjon ettepaneku muuta nõukogu määrust (EÜ) nr 1543/2000, samal ajal kui Euroopa Parlament hindab ettepanekut võtta vastu nõukogu määrus kalandussektori andmete kogumist, haldamist ja kasutamist käsitleva ühenduse raamistiku loomise kohta.
Seega on vaja olemasolevat nõukogu määrust (EÜ) nr 1543/2000 muuta, et vältida vana ja uue määruse kattumist.
Praeguse komisjoni ettepanekuga tehakse need vajalikud ja loogilised muudatused ning see kiideti kalanduskomisjoni poolt ühehäälselt heaks. Samuti väärib see täiskogul minu poolthäält.
kirjalikult. - Ma hääletasin selle raporti poolt, millega kiidetakse heaks komisjoni ettepanek muuta määrust 1543/2000 (millega kehtestatakse ühenduse raamistik ühise kalanduspoliitika elluviimiseks vajalike andmete kogumiseks ja haldamiseks) (ning valmistada ette selle kehtetuks tunnistamine). Komisjoni eesmärk on kehtestada 2008. aastal uus, laialdasem määrus andmete kogumise kohta; see muudatusettepanek võimaldab paremat üleminekut, kusjuures loobutakse olemasolevatest nõudmistest esitada kuue-aastased riiklikud programmid andmete kogumise ja haldamise kohta aastatel 2007-2012. Selle asemel tuleb koostada üleminekuprogrammid, mis hõlmavad aastaid 2007 ja 2008.
kirjalikult. UKIP soovib ühise põllumajanduspoliitika tühistamist. Seepärast ei saa me mingil juhul hääletada raporti poolt, mis isegi lisab volitusi komisjonile, mille õiguspärasust me ei tunnusta.
kirjalikult- (FR). Ma hääletasin Chatzimarkakise raporti poolt, millega püütakse parandada ühise põllumajanduspoliitika eelarve täitmist ning läbipaistvust, teiste sõnadega selgitada välja põllumajanduse abi saajad.
Ma tunnen, et ühise põllumajanduspoliitika, ühe suurema ELi kuluartikli legitiimsus on seatud liialt tihti küsimuse alla läbipaistmatuse tõttu, millega põllumajandusabi hallatakse. Selle raporti väärtus on, et see selgitab olukorda.
Ma olen väga rahul kõigi ELi otseste toetuse saajate riiklike nimekirjade avaldamisega Internetis ning samuti linkide loomisega komisjoni ja liikmesriikide makseasutuste kodulehtede vahel.
Ühise põllumajanduspoliitika rahastamise jälgimist peab siiski ellu viima ranges kooskõlas andmekaitse eeskirjadega. See on põhjus, miks ma hääletasin muudatusettepanekute vastu, milles nõuti andmeid vaadanud kasutajate registreerimist ja salvestamist, kuivõrd läbipaistvus peab olema tagatud mõlemal poolel.
Samuti usun ma, et Maaelu Arengu Euroopa Põllumajandusfondi makseid käsitlevad andmed peaksid olema korraldatud selliselt, et suuremaid kasusaajaid oleks võimalik kindlaks teha.
kirjalikult - (PT). Me peame sama tähtsaks komisjoni ettepanekus väljendatud vajadust, mida tõsteti esile parlamendi raportis: suurendada läbipaistvust nii ühise põllumajanduspoliitika rahastamises kui ka ELi institutsioonide raamatupidamises kulude kajastamise kohta. Samuti on oluline parandada eelarve kontrolli. Siiski oleme me pettunud ettepaneku piiratud reguleerimisala tõttu ning seetõttu, et Euroopa Parlament ei ole oma raportis ega oma muudatusettepanekutes olnud piisavalt edasipürgiv.
Meie arvates esineb endiselt ettepanekuid, millel puudub praktiline väärtus ja mis tegelikult piiravad kodanike õigusi ja tagatisi, nagu näiteks nõue "need, kes andmeid kasutavad või vaatavad [Internetis], peavad end kirja panema või registreerima”. Lisaks esineb nii komisjoni ettepanekus kui ka EP raportis ebamäärasust seoses informatsiooni jätkuva avaldamisega. Kohe algusest peale on pakutud välja läbi, et tulevikus "antakse hinnang nende andmete avaldamise eeliste ja puuduste kohta”. Teine vaieldav küsimuseks on komisjoni kontrolli tugevdamine liikmesriikide üle.
Lõpetuseks me leiame, et parim viis suurendada ühise põllumajanduspoliitika läbipaistvust ja üldsusele mõistetavust - mis on ettepanekus väljendatud eesmärk - on selle täielik läbivaatamine.
. Komisjoni ettepanek teha teatavaid muudatusi nõukogu määruses (EÜ) nr 1290/2005 ühise põllumajanduspoliitika rahastamise kohta on vajalik selleks, et teha see menetlus läbipaistvamaks.
Ma usun, et parandatud läbipaistvus koos põllumajanduse rahastamisvahendite parema kasutamisega aitaks kõrvaldada Euroopa elanikkonna usaldamatuse ühise põllumajanduspoliitika ning Euroopa institutsioonide suhtes.
Seetõttu hääletan ma hr Chatzimarkakise raporti poolt, milles korratakse komisjoni seisukohta ning lisatakse teatavad muudatusettepanekud, mida ma pean oluliseks.
kirjalikult. - Ma hääletasin selle raporti poolt, milles tehakse ettepanek ühise põllumajanduspoliitika läbipaistvuse parandamiseks. Selles kutsutakse üles avaldama Internetis riiklikud ELi otsese põllumajandustoetuse saajate nimekirjad. Ühendkuningriigid juba teevad seda ning ma sooviksin näha ka teisi riike seda tegemas. Raportis nõutakse samuti efektiivsemate meetmete võtmist, kui avaldamise nõudeid ei järgita, ning andmekaitse lisamist komisjoni enda määrusesse.
kirjalikult - (DE). Meie põllumehed, maa sool, on uppumas ebaolulise bürokraatia merre ning allutatud satelliitidega järelevalvele ning häda neid tabagu, kui nende aed peaks seisma liialt palju paremal või vasakul. On aeg pöörata taas tähelepanu inimlikkusele, selle asemel et peksta meie kõvasti tööd tegevad väikepõllumehed bürokraatia vemmaldega oimetuks. Süüpinki tuleks panna need mustad lambad, kes avaldavad põldude ja tegevuste kohta valeinformatsiooni ning kes põhjustavad BSE ja teisi skandaale.
On siiski lausa irvitamine öelda, et hindade tõusu tõttu on toetuste vähendamine põhjendatud. Austria mahepõllundusega tegelevad põllumehed said umbkaudu seitse šillingit - mis võrdub umbkaudu 95 sendiga -piimaliitri eest enne ühinemist. Praegu saavad nad üksnes 30 senti, mis tähendab, et nad kaotavad tuhandeid eurosid ning samal ajal peavad nad võitlema alalõpmata muutuvate bürokraatlike määrustega, mis muudavad nende elu veelgi raskemaks!
Ettenähtud "tervisekontroll” peab seega täitma ainult ühte otstarvet - luua parem, usaldusväärsem ning pikemaajalisem raamistik - ning mitte tooma kaasa vägivaldse reformi ja sundima meie viimaseid olemasolevaid põllumehi loobuma. Silmas pidades massiivset väljarännet Euroopa põllumajandusest, tuleks idee, et kasutamata jäänud põllumajanduse rahastamisvahendid tuleks kasutada prestiižikate projektide, nagu näiteks Galileo jaoks, tarmukalt tagasi lükata. Me peame iga hinna eest säilitama oma isevarustamisvõime ning ei tohi lasta juhusel anda endid geenitehnoloogia ettevõtetele pantvangi.
kirjalikult - (SV). Jorgo Chatzimarkaki raport tugevdab veelgi komisjoni algatust ELi poliitikate legitiimsuse suurendamiseks rea muudatuste abil, teiste hulgas põllumajandussektoris, kulude tegemise kõikide üksikasjade avaldamise ja parema raamatupidamise ning eelarve kontrolli abil.
Ma toetasin raporti osi, mis puudutasid seoses ühenduse rahastamisvahendite kasutamisega avaliku läbipaistvuse parandamist ning toetusesaajate kohta informatsiooni avaldamist. Samamoodi toetasin ma vajadust tagada liikmesriikide poolt iga-aastaselt Euroopa Põllumajanduse Tagatisfondist ja Maaelu Arengu Euroopa Põllumajandusfondist toetusesaajate ning iga toetusesaaja poolt nendest fondidest saadud summade tagantjärele avaldamine Internetis.
Vaatamata sellele olin ma vastu tingimustele, mille kohaselt peavad isikud, kes seda informatsiooni vaatavad või kasutavad, peavad end kirja panema või registreerima, sest see on vastuolus Rootsi põhimõttega - õigus anonüümsusele -, mis kehtib sellise avaliku informatsiooni kasutamise korral.
Pärast seda, kui minu hääletamist valesti loeti, on protokollis kajastatud minu kavatsus hääletada muudatusettepaneku nr 20 vastu, arvestades kindlat Rootsi põhimõtet, mis lubab ametlikele dokumentidele avaliku juurdepääsu.
kirjalikult. - UKIP hoidus selle raporti käsitlemisest, kuna me ei tunnista selles osas parlamendi legitiimsust. See ei kajasta mitte mingil viisil meie vaateid raporti sisule.
UKIP soovib ühise põllumajanduspoliitika tühistamist. Seepärast ei saa me mingil juhul hääletada raporti poolt, mis isegi lisab volitusi komisjonile, mille õiguspärasust me ei tunnusta.
kirjalikult - (PT). Euroopa Komisjoni poolt nõukogult saadud mandaadi alusel läbiviidavate läbirääkimiste keskne eesmärk on luua avatud lennunduspiirkond ELi ja Ühendriikide vahel, mis läheb kaugemale lepingutest, mis praegu eksisteerivad Ühendriikide ja üksikute liikmesriikide vahel. Eesmärk on luua ELi ja Ühendriikide vahel lennutranspordi ühtne liberaliseeritud turg, "kus investeeringute tegemist ning Euroopa ja Ameerika Ühendriikide lennuettevõtjate teenuste pakkumist ei takistaks piirangud, sealhulgas mõlema poole siseturul”.
ELi eesmärk on tagada Ühendriikide poolt lennutranspordi liberaliseerimise vastastikkus, eelkõige kõrvaldada olemasolevad õiguslikud piirangud seoses välisomanduse, Ameerika Ühendriikide lennuettevõtjate kontrolli ja kabotaažiga ning samuti seoses asutamisõiguse ja riigiabiga.
Daamid ja härrad, eelmisel neljapäeval ja reedel oli meil Euroopa Liidu riikide riigipeade ja valitsusjuhtide tippkohtumise raames väga edukas kohtumine komisjoni presidendiga, Euroopa Parlamendi presidendiga ja meie valitsustevahelise konverentsi kolme esindajaga.
Ehkki ma ei soovi ennustada homme Euroopa Ülemkogu eesistuja José Socratesega toimuva arutelu sisu, tahaksin rõhutada, et Euroopa Parlamendi arvates oli tippkohtumine tõepoolest väga edukas, sest põhiseaduse lepingu jõustumine, mis on kavandatud 2009. aasta alguseks, annab meie parlamendile võrdsed õigused peaaegu kõigis õigusloome valdkondades. Meie Euroopa Parlamendis ei ole kõrvale kaldunud kursilt, mille me konvendi jaoks heaks kiitsime ja mida me järgisime, vaatamata Prantsusmaa ja Madalmaade rahvahääletusega tekitatud tagasilöökidele, ja kui see leping nüüd jõustub, täidame selle loomises võtmerolli. Me loodame, et ratifitseerimisprotsess viiakse Euroopa Liidu kõigis 27 riigis edukalt lõpule.
Põhiseaduse lepingu allkirjastamine leiab aset 13. detsembril Lissabonis, ja sellele eelneval päeval - kaheteistkümnendal detsembril, nagu lepiti kokku Euroopa Ülemkogu ja komisjoni presidentidega - kuulutame ametlikul istungil siin Strasbourgis välja põhiõiguste harta. See on tähendusrikas sündmus.
Tahaksin väljendada siirast tänu meie kolmele esindajale - Elmar Brokile, Enrique Barón Crespole ja Andrew Duffile valitsustevahelisel konverentsil tehtud töö eest.
Mul on hea meel näha, et Enrique Barón Crespo on meiega, kuid ma ei näe teisi esindajaid. Sel juhul lükkame protokolli heakskiitmise edasi.
(DE) Härra president, mul on küsimus president Pötteringile: kas teil on ikka veel õigus selles parlamendis hääletada?
Tean väga hästi, et härra Cohn-Benditi teadmistejanul pole piire. Lubage mul teile öelda, et selles pole kogu protsessi jooksul mitte ühekski sekundiks vähimatki kahtlust olnud. Samuti ei tõstatatud seda teemat mitte ühelgi tippkohtumise avatud istungil. Kuid seda kuulujuttu levitati teistes ringkondades. Ma reageerisin võimaluse korral viivitamata selle summutamiseks. Olukorda, kus Euroopa Ülemkogu või mis tahes muu institutsioon saaks Euroopa Parlamendi presidendilt hääletamisõigust ära võtta, ei saa mitte kunagi tekkida. See ei puuduta mind isiklikult, vaid on seotud parlamendi presidendi staatusega. Ma protesteeriksin jõuliselt iga sellele vihjava ettepaneku vastu, ja parlament on üksmeelselt samal seisukohal.
(DE) Härra president, ma tahtsin üksnes oma fraktsiooni nimel öelda, et me toetame täielikult teie seisukohta. Ütlematagi on selge, et igal rahva valitud parlamendiliikmel, kaasa arvatud presidendil, on täielik hääletamisõigus. Me nõustume sellega täielikult.
Suurepärane! Ma olen äärmiselt tänulik, et meil on ka selles küsimuses täielik üksmeel.
Esimeeste konverentsil kolmapäeval, 17. oktoobril kodukorra artiklite 130 ja 131 kohaselt koostatud päevakorra projekti lõplik versioon on laiali jagatud. Projekti kohta on esitatud järgmised muudatused:
Fraktsioon Verts/ALE on teinud ettepaneku, et resolutsioonide ettepanekute esitamine nõukogu ja komisjoni avalduste kohta, mis käsitlevad EL ja Venemaa tippkohtumist, oleks lubatud arutelu lõpus.
fraktsiooni Verts/ALE nimel. - (DE) Härra president, me arutasime seda esimeeste konverentsil ja arvasime, et pidades silmas ELi tippkohtumist Venemaaga, härra Putini visiiti Iraani ja seal toimuvate arutelude iseloomu, oleks tõepoolest absurdne, kui Euroopa Parlament arutaks neid küsimusi ja ei võtaks vastu resolutsiooni, milles on esitatud parlamendi seisukoht. Tõepoolest, kes me siis oleme? Me nõuame alati kaasotsustamisõigust, aga nüüd, kui meil on võimalus otsustada, loobume sellest.
Oleme selle poolt, et võtta vastu resolutsioon enne ELi ja Venemaa tippkohtumist ja kui vaja, veel teinegi resolutsioon pärast tippkohtumist. Parlamendi kohustus on teraselt kontrollida komisjoni ja sõnastada poliitilised suunised, aga mitte käituda nagu vaidlusklubi.
fraktsiooni ALDE nimel. - Härra president, parlamendil on minevikus tõepoolest tavaks väga tähtsate küsimuste korral, näiteks ELi ja Venemaa tippkohtumine, korraldada enne resolutsiooni esitamist arutelu. Parlamendil on neile, kes esindavad Euroopa Liitu kõnealusel tippkohtumisel, palju öelda ja palju sõnumeid saata. Tõepoolest peame venelastele ja meid tippkohtumisel esindavatele inimestele saatma kindla sõnumi, mille taga seisavad parlamendi tõekspidamised. Seetõttu toetab minu fraktsioon kõnealuse sammu astumist.
fraktsiooni PSE nimel. - Härra president, kui keegi teine ei avalda vastuseisu, siis teen seda mina.
Need, kes esitavad käesoleva resolutsiooni ettepaneku, näikse uskuvat, et arutelu on siin täiskogul oluline üksnes siis, kui võtame arutelu lõpus vastu resolutsiooni. Tegelikult vähendavad nad seega arutelu enda väärtust, kuna kõik nad arutlevad resolutsiooni teksti üle väljaspool täiskogu, selle asemel et olla siin täiskogul ja arutleda selle üle. Seda, mida nemad ja teised soovivad teha kõnealuse tippkohtumise eel, on võimalik parlamendis saavutada väga jõulise arutelu käigus inimeste abil, kes teevad selgeid ja arukaid tähelepanekuid, selle asemel et minna välja ja töötada terve öö redaktsioonikomisjonis ning lisada tohutule raamatule, mille kirjutame iga osaistungjärgu lõpus, juurde lehekülgede kaupa resolutsioone.
On aeg muuta oma prioriteete ja hakata uuesti hindama arutelusid, mis toimuvad siin, täiskogul. Palun parlamendiliikmetel pidada parlamendis jõulisemaid arutelusid.
(DE) Härra president, mul ei ole tavaks päevakorra osas eriti sekkuda, aga me arutame seda küsimust igal esmaspäeval kell viis pärastlõunal. Olen hakanud imestama selle üle, miks me korraldame veel ühe arutelu poliitiliselt olulistel teemadel neljapäeva õhtupoolikul. Võib-olla tuleks seda küsimust uuesti arutada parlamendi praeguse koosseisuga, sest me arutame iga kord ühtmoodi, kas mõni teema, nagu tippkohtumine, mida mõni riik siin või seal peab, tuleks päevakorrale lisada või mitte. Minu arvates oleks teretulnud, kui sedalaadi küsimus seataks mõnesse täiskogu päevakorda.
Hr Bosch, teie kõik, kõik selle parlamendi liikmed, olete võimukandjad. Nagu te peagi näete, need, kes ennast mõnikord selleks peavad, hääletatakse hiljem siin täiskogul välja. See ongi meie demokraatia olemus. Tänan teid märkuste eest.
Fraktsioon PPE-DE on seoses inimõiguste rikkumise juhtumeid käsitleva aruteluga teinud ettepaneku, et päevakorrapunkt "Usbekistan" asendataks päevakorrapunktiga "Pakistan".
fraktsiooni PPE-DE nimel. - Härra president, võtan sõna oma fraktsiooni nimel. Nagu juba teate, toimus paar päeva tagasi tohutu enesetapurünnak tagasipöörduva Benazir Bhutto toetajaskonna vastu, mille käigus said surma sajad tsiviilisikud. Hiljuti deporteeris Pakistani valitsus veel ühe tagasipöörduva poliitiku - Nawaz Sharifi. Kõik nimetatud sündmused toimuvad strateegiliselt väga tähtsas Lõuna-Aasia riigis, mille üle on vaja Euroopa Parlamendis tungivalt arutleda.
Ma ei ole teadlik sellest, et olukord Usbekistanis oleks viimasel ajal muutunud, välja arvatud faktist, et nõukogu arutleb selle üle, kas kaotada Usbekistani liidrite reisikeeld või mitte. Kuna see kahvatub Pakistanis toimuva kõrval, nõuan tungivalt, et parlament toetaks vajadust arutleda neljapäeval olukorra üle Pakistanis.
fraktsiooni PSE nimel. - (DE) Härra president, alati on nii raske valida poolt- ja vastuväidete vahel. Oleme selle ettepaneku poolt ja saaksime sellega nõustuda, kui fraktsioon PPE-DE ja teised fraktsioonid oleksid teinud meile ülesandeks nõuda, et Usbekistani küsimus tõepoolest päevakorda võetaks ja seda arutataks esimesel võimalusel. Teiste sõnadega, päevakorra muutmine ei tohiks tähendada Usbekistani ja seal toimuvate arengute tähelepanuta jätmist. Kui meile antaks selline kinnitus, saaksime ettepanekut toetada.
fraktsiooni Verts/ALE nimel. - (DE) Härra president, ei ole mingit kahtlust, et Pakistani küsimus on väga tähtis. Teema on siiski liiga oluline, et seda arutada vaid ühe punktina neljapäeva pärastlõunal inimõiguste rikkumisi käsitleva arutelu raames. Pakistani küsimuse arutamine on selgelt mitte ainult inimõiguste rikkumise käsitlemine, vaid hea võimalus arutada kogu selle piirkonnaga seotud ELi välispoliitika aspekte.
Ma usun, et meil oleks mõistlikum võtta Pakistani teema järgmisse päevakorda nõuetekohaseks aruteluks koos nõukogu ja komisjoniga, sest minu arvates vajame just seda kõige rohkem. Usbekistani küsimus on kiireloomulisem, sest nõukogu kavatseb täna tühistada teatud sanktsioonid. Usun, et praeguses olukorras peaksime vastu võtma seisukoha, et see, mis toimub Usbekistanis, on inimõiguste küsimus, mis kinnitab, et sanktsioone ei tohiks tühistada. Selle kohta saab kiiresti otsuse langetada neljapäeva pärastlõunal. Pakistani küsimus on väga tõsine ja äärmiselt oluline välispoliitiline teema ja see tuleks võtta meie järgmisse päevakorda.
(BG) Kanalil BBC 4 üle kantud dokumentaalfilm "Bulgaaria hüljatud lapsed", mis kirjeldas Mogilino külas asuva füüsilise ja vaimse puudega laste hooldekodu elanike elutingimusi ja nende kohtlemist, on esile kutsunud tormilise vastukaja nii Bulgaarias kui ka rahvusvahelise üldsuse seas. Seetõttu tahan selgitada, milliseid meetmeid on võetud olukorra parandamiseks.
Kõigepealt saatsime järelepärimise tööhõive- ja sotsiaalpoliitika ministrile ning riikliku lastekaitseameti juhatajale. Me nõudsime, et hooldekodu suletaks ja deinstitutsionaliseerimise protsessi kiirendataks. Ministeerium vastas meie järelepärimisele.
Teiseks pöördusime rahvusvaheliste valitsusväliste organisatsioonide poole, mis pakuvad puuetega inimestele sotsiaalteenuseid. Nende seas on Betel, suurim heategevusorganisatsioon Euroopas, millel on 150 aasta pikkune vaimse puuetega inimeste eest hoolitsemise kogemus. Organisatsiooni eksperdid vastasid minu palvele külastada üheskoos Mogilino hooldekodu ja otsida probleemidele konkreetseid lahendusi.
Sellistes hooldekodudes vajalike materiaalsete ja tehniliste tingimuste tagamise ning laste toetamise eest vastutab eelkõige valitsus. Me vajame siiski uut kontseptsiooni seoses raske vaimse puudega lastele sotsiaalteenuse osutamise ning ühiskonna ja institutsioonide hoiakute muutmisega. Euroopas on selliste laste eraldamisest vaevu ligipääsetavatesse küladesse ja väikelinnadesse juba ammu loobutud. Probleeme ei lahendata mitte tõe varjamisega, vaid meie kõigi ühiste jõupingutustega.
(ES) Härra president, see parlament on rahvusvaheliselt tunnustatud kui vabaduse ja inimõiguste institutsioon, mis austab rahvusvahelist õigust ja Ühinenud Rahvaste Organisatsiooni süsteemi.
Seda arvestades tahaksid paljud meist kuulda parlamendi ja parlamendi presidendi hinnangut meelepahatormile, mille kutsus esile presidentide Bushi ja Aznari vahel 2003. aastal Crawfordi rantšos vahetult enne Iraaki sissetungimist toimunud vestluse sisu avalikustamine.
Selle vestluse rõhuasetused on äärmiselt tõsised, sest näitavad austuse täielikku puudumist Ühinenud Rahvaste Organisatsiooni vastu, halvustavad transatlantilisi suhteid ja eiravad rahvusvahelist õigust.
Meil kõigil olid kahtlused, et midagi selletaolist on toimunud, kuid mitte kunagi varem pole tõendid olnud nii selged; nii selged, et see nõuab parlamendilt seisukoha võtmist, isegi kui seda tehakse ainult kinnitamiseks, et nii häbiväärne asi ei tohi enam kunagi juhtuda.
- (LT) Asjaolu, et Euroopa poliitikute aruanded ülemaailmse soojenemise, energiasäästu ja samalaadsete teemade kohta võetakse enamikus Euroopa riikides ükskõikselt vastu, annab põhjust muretsemiseks. Ka piirkonnad, provintsid ja teised haldusüksused ei osuta nendele probleemidele väärilist tähelepanu. Kõikjal võib märgata juhtumeid, kus energiat raisatakse ja ülemaailmse soojenemise tagajärjed jäetakse tähelepanuta. Näiteks näen teel Brüsselist Luxembourgi peaaegu iga päev, kuidas rohkem kui mitmekümne kilomeetri pikkusel teelõigul põlevad tänavavalgustid, aga mitte keegi, ei Valloonia ega Belgia või provintsid ei ole valmis selle eest vastutama.
Teisest küljest ei lange meie sõnad isegi Euroopa Parlamendis väga tihti tegudega kokku. Ma ei suuda mõista, miks ulatatakse kõikidel istungitel Strasbourgis igale parlamendiliikmele umbes 200-300 lehekülge stenogramme ja protokolle. Minu arvates peaksime kasutama seda materjali üksnes interneti-keskkonnas ja lõpetama selle väljatrükkimise.
(PL) Härra president, 10. oktoobril arreteeriti Grodnos jälle Valgevenes tegutseva Poola seltsi kaks aktivisti, Angelika Borys ja Igor Bancer. Neile esitati süüdistus huligaansuses, Bancerile mõisteti kümme päeva vangistust, Borysele aga määrati trahv, mis võrdub viieteistkümnekordse Valgevene keskmise kuupalgaga. Ometi on hästi teada, et nende kinnipidamise tegelik põhjus oli opositsiooni kavandatud meeleavaldus Aleksandr Lukašenka autoritaarse režiimi vastu. Valgevene ametiasutused on jälle näidanud, et selles riigis ei sallita organisatsioonilist iseseisvust ja vabadust. Hirm, arreteerimised ja kõikvõimalikel ettekäänetel lääneriikide laimamine on võtted, mida Lukašenka on pikka aega oma türannia säilitamiseks kasutanud.
Härra president, me ei tohi lubada nii ulatuslikku isikliku väärikuse ja vabaduse inimõiguste rikkumist, mis leiab aset Euroopa Liidu vahetus naabruses. Euroopa ei saa olla demokraatlik, kui Valgevene ei ole vaba maa. Suurendagem kulutusi, et aidata Valgevene ühiskonnal pääseda diktatuuri ikkest. Nõudkem etniliste vähemuste õiguste austamist, põhjendamatute arreteerimiste lõpetamist ja poliitvangide vabastamist. See on ainus viis Euroopa ainsa türannia ja diktatuuri kaotamiseks.
(SV) Tänan teid, härra president. Ma tahaksin rääkida Türgi parlamendi otsusest kinnitada Türgi sõjaliste jõudude lähetamine ainsasse suhteliselt rahulikku Iraagi piirkonda. Praegu näib, et saame käsitleda neid sündmusi koos meie üldise aruteluga raporti üle, mis toimub kolmapäeval. Ma loodan, et igaühel on võimalus menetluses osaleda ja esitada muudatusettepanekud, sest selle piirkonna rahu on suures ohus. See tõstatab taas probleemi, mis on seotud surve avaldamise ja otsuste pealesurumisega sõjaliste ringkondade poolt. Me peame nüüd tagama, et valitsus osutaks vastuseisu, et sinna ei viidaks vägesid ja et mitte kedagi ei provotseeritaks sõjaliste jõududega Iraaki minema. Kui seal on midagi ülearu, siis on need sõjalised jõud. Kui seal on midagi puudu, siis on see normaalne arutelu inimeste vahel ja just seda peame toetama. Tänan teid.
(ES) Härra president, seoses Maroko Kuningriigi toimepandud süstemaatilise inimõiguste rikkumisega Lääne-Sahara okupeeritud aladel tundub peaaegu, nagu oleks Euroopa Liitu hoitud info- ja tegudesulus.
Nad on meid hästi välja õpetanud. Sellest hoolimata on parlament ära teeninud Maroko Kuningriigi selgituse delegatsiooni kohta, mis ei saanud võimalust külastada kõnealuseid okupeeritud territooriume.
Olemasolevale teabele tuleks lisada veel kaks uudist: esiteks, Maroko ei lubanud Inimõiguste Assotsiatsioonil - assotsiatsioonil CODESA - korraldada oma kongressi okupeeritud territooriumil, ja teiseks ei ole Ühinenud Rahvaste Organisatsioon ikka veel avaldanud ÜRO Inimõiguste Ülemkomissari, kes külastas okupeeritud alasid, aruannet, et koostada sealse olukorra kohta täielik ülevaade. Tänase kuupäeva seisuga ei ole seda avaldatud.
Ma palun tungivalt Euroopa institutsioone - parlamenti, Euroopa Komisjoni ja nõukogu - teha sellisele olukorrale lõpp.
Härra president, Gordon Brown ütles täna, et uut ELi lepingut ei ole vaja vähemalt kümne järgmise aasta jooksul. Ta on täiesti teadlik sellest, et tegelikult ei lähe uut lepingut mitte kunagi vaja. Kavandatud reformileping on ennast muutev leping. See vähene, mis jääb suveräänsest õigusest järele, on võimalik kanda üle ELile Euroopa Ülemkogu otsustega, pöördumata sealjuures Euroopa Parlamendi poole ja jättes inimesed rahule.
Reformileping määrab ametlikult kindlaks ELi õiguse õiguspärasuse ning ülimuslikkuse riikliku õiguse üle. Kui Ühendkuningriigi parlament kiidab heaks ja rakendab reformilepingu sätteid ülimuslikuna ja seda kehtiva Inglise ja Šoti õiguse arvelt, siis on see riigireetmine kehtivate riigireetmist käsitlevate seaduste kohaselt. Iga alamkoja või ülemkoja liige, kes hääletab reformilepingu ratifitseerimise poolt, on seega sõna otseses mõttes oma riigi reetur.
Minge ja lugege riigireetmist käsitlevaid seadusi, kui te mind ei usu!
(EL) Härra president, daamid ja härrad, aasta enne Pekingi olümpiamängude algust jõudsid üldsuseni iga päev murettekitavad teated. Seekord ei ole tegemist inimõigustega või keskkonnareostusega, vaid korralduskomitee ja Hiina Rahvavabariigi ametiasutuste otsusega keelata olümpiamängudest osavõtjatel mis tahes tüüpi või vormis religioosne tegevus. Vastuolus kokkulepetega, millest on kinni peetud alates olümpiamängude korraldamisest ning mille Hiina ametiasutused ja Rahvusvaheline Olümpiakomitee on allkirjastanud, keelatakse sellised religioossed sümbolid nagu piibel, Uus ja Vana Testament, palvetamiskohad ja krutsifiksid, mida mees- või naissportlased ketiga kaelas kannavad.
Kristlasena olen selle üle äärmiselt kurb. Ma loodan, et rahvusvaheline üldsus ja EL takistavad 2008. aasta olümpiamängude korraldajatel selliseid ennenägematuid meetmeid rakendamast.
(FR) Härra president, kolleegid, 3. oktoobril teatas Michelini kontsern rehvide tootmise lõpetamisest Touli tehases. 2009. aastaks kaob arvatavasti rohkem kui 800 töökohta, ehkki ettevõtte majandustulemused ega finantsnäitajad ei viita sellele, et koondamise põhjuseks oleks mingi kriis. Aktsionärid müüvad ümberkorraldamisteadet ära kasutades tulusalt aktsiaid, samal ajal kui tavalised mehed ja naised peavad leppima tõsiasjaga, et olukorra raskus jääb üksnes nende kanda. Ma tahaksin täiskogu ees väljendada oma sügavat austust ametiühingu esindajate ja töötajate vastu, kes on äärmiselt süngetest väljavaadetest hoolimata algusest peale üles näidanud väga suurt vastutustunnet. Praegu ei ole küsimus inimliku viisi leidmises tehase sulgemiseks; küsimus on võimaluste leidmises töökohtade säilitamiseks samasugustes valdkondades, mida võib tabada äärmiselt tugev löök. Touli töötajad ootavad ELilt kaitse- ja korraldusmehhanismi loomist, mis suudab tagada töötajate sotsiaalsed õigused, aidata inimestel uuesti tööd leida ja hüvitusfonde hästi ära kasutada tööstusprojektide taaskäivitamiseks. Nad vajavad kaitstud paindlikkust, mida meie, Euroopa sotsiaaldemokraadid, oleme tungivalt palunud rakendada; kuid samuti on oluline soodustada kohanemist tööstusliku konkurentsivõimega ning uurida võimalusi integreeritud tööstuspoliitika edendamiseks, mis tuleks kasuks kõikidele valdkondadele Euroopas, mida ümberkorraldused käesoleval ajal mõjutavad.
Härra president, sooviksin Teie tähelepanu juhtida olukorra halvenemisele Iraagi ja Türgi piiril. Pühapäeva hommikul sai surma 12 Türgi sõdurit ja 32 kurdi kurdide varitsuskohas. Nagu me juba teame, kiitis Türgi parlament heaks sissetungi kurdide asustatud aladele Põhja-Iraagis. Samal ajal on Türgi peaminister Tayyip Erdogan öelnud, et tema valitsus on valmis andma sõjaväele korraldusi Kurdistani Töölispartei baaside ründamiseks Põhja-Iraagis. Seega on väga tõenäoline, et olukord ägeneb tõsiseks sõjaliseks konfliktiks Põhja-Iraagis.
Kuna Türgi on ametlikult ELi kandidaatriik, siis kas me ei peaks püüdma lõpetada sõjalist konflikti kurdi võitlejate ja sissetungivate Türgi sõdurite vahel? Vastasel korral võib olukord kõnealuses tundlikus piirkonnas tõesti ebastabiilseks muutuda ning tuua endaga kaasa kohutavaid ja ettenägematuid tagajärgi.
Raamdirektiiv pestitsiidide säästva kasutamise kohta - Pestitsiidide säästva kasutamise temaatiline strateegia - Taimekaitsevahendite turuleviimine (arutelu)
Christa Klaßi keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu direktiiv, millega kehtestatakse ühenduse tegevusraamistik pestitsiidide säästva kasutamise saavutamiseks - C6-0246/2006 -;
Irena Belohorská keskkonna-, rahvatervise- ja toiduohutuse komisjoni nimel koostatud raport pestitsiidide säästva kasutamise temaatilise strateegia kohta, ja
Hiltrud Breyeri keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu määrus, mis käsitleb taimekaitsevahendite turuleviimist - C6-0245/2006 -.
komisjoni liige. - (EL) Härra juhataja, lubage mul esiteks tänada Euroopa Parlamenti ja eriti raportööre Irena Belohorskát ja Christa Klaßi väga põhjaliku töö eest. Raportite ja esimese lugemise ajal väljendatud seisukohtade eest soovin tänada ka keskkonna-, rahvatervise- ja toiduohutuse komisjoni, härra Ebnerit ning põllumajanduse ja maaelu arengu komisjoni ja proua Corbey't ning tööstuse, teadusuuringute ja energeetikakomisjoni.
Viimase kolmekümne aasta jooksul on ELi poliitika ja seadused rahvatervise ning keskkonnakaitse kohta võimaldanud saavutada tähelepanuväärset edenemist, vähendades märkimisväärselt pestitsiidide kasutamisega kaasnevaid ohte. Kehtiv õigus keskendub siiski ühelt poolt taimekaitsevahendite heakskiitmisele ja turuleviimisele ning teiselt poolt taimekaitsevahendite jääkide järelevalvele toidus ja loomasöödas. Nende kahe reguleerimise valdkonna vahele jäävas vahemikus puudub pestitsiide kasutamist hõlmav õigus. See on ometi äärmiselt oluline etapp; sel ajal on ohus nii inimeste tervis kui ka keskkond.
Liikmesriikides rakendatud järelevalveprogrammide abil on avastatud pestitsiidide jälgi mitte üksnes toidus ja loomasöödas, vaid ka keskkonnas kontsentratsioonis, mis ületab Euroopa õigusaktidega kehtestatud piirväärtused. Lisaks sellele on selgunud, et pestitsiidide küsimus tekitab Euroopa kodanikele tõsist muret. Seepärast peaksime pingutama rohkem, et tugevdada Euroopa kodanike ja keskkonna kaitset. Pestitsiidide säästva kasutamise temaatiline strateegia ja selle juurde kuuluv raamdirektiiv on kokku toodud üldpealkirja alla: inimeste tervise ja keskkonna kaitsmine pestitsiidide eest.
Esiteks, iga liikmesriik koostab riikliku tegevuskava, milles kehtestatakse eesmärgid, meetmed ja ajakava pestitsiididega seotud riskide ja nendest sõltuvuse vähendamiseks.
Teiseks, professionaalsed pestitsiidikasutajad, kes on peamiselt põllumajandusettevõtjad, turustajad ja konsultandid, peavad saama juurdepääsu nõuetekohasele väljaõppele. See annab neile vajalikku teavet pestitsiidide ohtlikkuse ja alternatiivsete vahendite kasutamise kohta. Tõsta tuleb ka üldsuse teadlikkust pestitsiidide kasutamisega seotud riskide kohta.
Kolmandaks, professionaalseid seadmeid pestitsiidide pihustamiseks tuleb korrapäraselt kontrollida ja nõuetekohaselt hooldada.
Neljandaks, õhust pihustamine tuleb keelata, kuid liikmesriikidele peab jääma võimalus teha piiratud erandeid juhul, kui õhust pihustamine on ainus võimalus.
Viiendaks, võetakse erimeetmed üldsuse ja elanikkonna tundlike rahvastikurühmade, samuti veesüsteemide ja geograafiliste alade kaitseks, mille eeskujuks on Natura 2000 võrgustik. Kõnealused meetmed võivad muu hulgas hõlmata kaitseribade rajamist või pestitsiidide kasutamise keelamist või piiramist.
Kuuendaks ja viimaseks, kuid sama tähtsaks peame põllumajanduslike meetodite toetamist, mille puhul pestitsiide kasutatakse väikestes kogustes. See võimaldab rakendada integreeritud kahjuritõrjet, mis peaks alates 2014. aastast muutuma kohustuslikuks.
Muud temaatilise strateegiaga ette nähtud meetmed on sisse viidud või viiakse lähiajal sisse teistesse õigusaktidesse. Meetmed sisaldavad ettepanekut reguleerida taimekaitsevahendite turuleviimist. Määrusega suurendatakse veelgi piiranguid turul ringlevatele kahjulikele ainetele, eriti võrdleva hindamise ja asenduspõhimõtte rakendamise abil. See on minu kolleegi härra Kyprianou ettepanek, mida me täna õhtul Hiltrud Breyeri koostatud raporti põhjal samuti arutame.
Tehtud on ka ettepanek reguleerida statistiliste andmete kogumist taimekaitsevahendite kohta. See ettepanek on äärmiselt tähtis; sellega kehtestatakse näitajad riski vähendamise edukuse mõõtmiseks. Ettepanekut arutab praegu asjaomane parlamendikomisjon.
Esitatud on ka uue direktiivi eelnõu, millega sätestatakse turule viidavate pihustamisseadmete põhilised tehnilised tingimused. Ettepanek täiendab pihustamisseadmete hoolduse ja korrapärase kontrolli kehtivaid nõudeid.
Kokkuvõtteks, härra juhataja, lubage mul rõhutada, kui tähtis direktiivi eelnõu aspekt on pestitsiidide säästva kasutamise puhul integreeritud kahjuritõrje haldussüsteem. See on komisjoni ettepaneku alusmeede; seda on arutatud parlamendi teistes allkomisjonides.
Keegi ei kahtle selles, et me peame vähendama sõltuvust pestitsiididest ja valima taimede kaitsmiseks ning kahjurite tõrjumiseks keskkonnasõbralikumaid alternatiivseid vahendeid. Integreeritud haldussüsteem ja kahjuritõrje on kõige tõhusamad viisid selle eesmärgi saavutamiseks. Seetõttu on eriti oluline, et see element jääks meie ettepanekusse alles ja muutuks alates 2014. aastast kõigis liikmesriikides kohustuslikuks.
komisjoni liige. - (EL) Härra juhataja, me arutame täna tõeliselt keerulist, kuid olulist teemat.
Lubage mul kõigepealt tänada kõiki, kes on tänase arutelu toimumise nimel tööd teinud, ja eriti raportööri Hiltrud Breyerit.
See teema on alati olnud keeruline. Vaja on saavutada tasakaal. Tervise ja keskkonna kaitset on vaja tugevdada, lihtsustades samal ajal menetlust ja vähendades halduskulusid, et suurendada konkurentsivõimet ja innovatsiooni. Ma olen veendunud, et komisjoni ettepanek aitab neid kahte eesmärki saavutada, sest see täiendab siseturgu. Selleks luuakse alade vastastikuse tunnustamise paindlik süsteem ning liikmesriikidel lubatakse võtta meetmeid ja kehtestada piiranguid, kui on tegemist konkreetse ohuga tervisele või keskkonnale liikmesriigis tervikuna või osaliselt.
Härra juhataja, daamid ja härrad, on tõsi, et taimekaitsevahendid mängivad põllumajanduses, viljakasvatuses, metsakasvatuses ja köögiviljakasvatuses tähtsat rolli. Ma soovin, et meil poleks taimekaitsevahendeid vaja, sest kindlasti mõjutavad need kahjulikult inimeste ja loomade tervist ning keskkonda. Seetõttu peame tagama, et asjaomased eeskirjad oleksid tõhusad ja tasakaalustatud.
Kehtivad õigusaktid on pärit 1991. aastast. Komisjoni 2001. aasta aruande põhjal, mis käsitleb õigustiku funktsiooni ja parandamisvõimalusi, palusid nii Euroopa Parlament kui ka nõukogu komisjonil esitada ettepanekud direktiivi muutmiseks. Julgen öelda, et keegi ei kahtle kehtivate õigusaktide kaasajastamise vajaduses.
Lubage mul tänada kõikide sektorite sidusrühmi ja ära märkida eluliselt oluline panus, mis nad tegid esialgse eelnõu ettevalmistamise raames. Komisjon läbi viinud ka kõikehõlmava mõju hindamise.
Esmane prioriteet on vaieldamatult inimeste ja loomade tervise, samuti keskkonna võimalikult kõrge kaitstuse taseme saavutamine. Selleks nähakse ette mitmed sätted: selgete, rangete kriteeriumide kehtestamine toimeainete heakskiitmiseks; keskse rolli andmine Euroopa Toiduohutusametile toimeainete hindamisel ja põllumajandusettevõtjatele kohustuse kehtestamine säilitada taimekaitsevahendite kasutamise toimikuid, mis nõudmise korral esitatakse naabritele ja veetööstusele. Liikmesriikide ametiasutused peavad ka tihendama kontrolli taimekaitsevahendite kaubandusliku kasutamise üle ning komisjon uurib ja kontrollib, kui tõhusalt liikmesriigid seda kontrolli läbi viivad. Edasised loomkatsed keelatakse kohe. Jätkusuutliku põllumajanduse edendamiseks asendatakse kõige ohtlikumad taimekaitsevahendid kõige ohutumate alternatiivsete lahendustega. See ettepanek loob turvalisema raamistiku taimekaitsevahendite kasutamiseks ELis ja tugevdab keskkonnakaitse meetmeid.
Ettepanekul on sama mõju, mis Lissaboni strateegial, sest ka see vähendab halduskulusid. Menetlus muutub lühemaks ja tõhusamaks, säilitades samal ajal ohutustasemed ja kaitstes keskkonna tervist, mis on minu arvates olulisem.
Liikmesriigid ei tööta enam isolatsioonis, sest heakskiitude vastastikune tunnustamine muutub nüüd pigem reegliks kui erandiks. Sellega välditakse taimekaitsevahendite siseturu jaotamist ja peatatakse põllumajandustoodete turu lõhestamine.
Muudatused andmekaitse-eeskirjades tagavad suurema läbipaistvuse ja ausama konkurentsi, takistamata teadustegevust ja innovatsiooni.
Järgmine päevakorrapunkt on Richard Corbetti põhiseaduskomisjoni nimel koostatud raport kodukorra artikli 173 (istungi stenogramm) muutmise kohta.
raportöör. - Proua juhataja, ma tõusen selleks, et esitada põhiseaduskomisjoni nimel ettepanek muuta seda, kuidas me Euroopa Parlamendis salvestame oma arutelusid. Me kõik teame stenogrammi, mille saame järgmisel arutelule järgneval päeval, kus iga kõneleja kõne on esitatud tema emakeeles. See tava jätkub. Seda, mida keegi originaalkeeles öelnud on, ei muudeta.
Põhiseaduskomisjon teeb ettepaneku muuta seda, kuidas säilitame arutelude mitmekeelseid protokolle. Selle asemel et järk-järgult tõlkida arutelusid ja siis mõned kuud hiljem saada täielikult tõlgitud kirjalik protokoll igas keeles, teeme ettepaneku minna üle süsteemile, mille raames säilitatakse arutelusid elektrooniliselt ja iga kodanik pääseb nende arutelude juurde Interneti vahendusel juba järgmisel päeval ning näeb arutelu visuaalset protokolli, ning mille puhul on iga keele kohta olemas tõlkekabiinides salvestatud lindistused. See pakuks kuiva tekstiga võrreldes palju elavamat juurdepääsu arutelule. See oleks vahetult kättesaadav, mitte mitu kuud hiljem.
Pean tunnistama, et olin isegi alguses nimetatud idee suhtes pigem skeptiline. Mõtlesin alati, et tervikliku paberkujul protokolli säilitamine selle kohta, mida igaüks on öelnud, mida arhiveeritakse ja mida inimesed saavad vaadata veel paljude aastate möödudes, on parlamendi loomulik osa. Siiski olen põhjalikumal kaalutlusel ja pärast argumentide ärakuulamist veendunud, et meil on võimalik säilitada mitmekeelne juurdepääs, ehkki uuel kujul.
Vana süsteemi probleem seisneb selles, et tõlked ei ole mitte ainult kallid, vaid mis veelgi tähtsam - need on kättesaadavad alles mitu kuud hiljem. Praegu paigutatakse need Internetti, kus need on elektrooniliselt kättesaadavad. Neid ei trükita enam Euroopa Liidu Teatajas. Väga vähesed inimesed pääsevad neile juurde, vaatavad neid või kasutavad neid ajavahe tõttu. Arutelude säilitamise uues süsteemis, veebitelevisioonis, kui soovite, on arutelud kättesaadavad juba järgmisel päeval, st siis, kui need on veel poliitiliselt olulised ja inimesed nende vastu endiselt huvi tunnevad.
Tundsime samuti muret selle pärast, et ajaloolasi, kes igasugustel teadusuuringutega seotud põhjustel vaatasid Euroopa Parlamendi arutelusid kaua pärast seda, kui meie olime need juba unustanud, võib häirida, et meil ei ole enam kirjalikku trükitud versiooni, vaid üksnes visuaalne mitmekeelne versioon. Kirjutasime erinevatele ajaloolaste liitudele ja teistele ning minu üllatuseks vastasid nad, et ka nende arvates oleks palju huvitavam audiovisuaalne salvestis tõlke trükitud teksti asemel. Arutelu vaatamine ekraanilt annab võimaluse tajuda nimetatud arutelu iseloomu. On võimalik näha kõnelejate kehakeelt ning kogeda palju enamat kui lihtsalt kuiva teksti lugedes.
Sellele vaatamata teeme raportis ettepaneku mitmete kaitsemeetmete kohta. Esiteks peaks jätkuma tava, et saame mitmekeelse stenogrammi juba järgmisel päeval. See oleks, nagu varemgi, olemas kõigis originaalkeeltes. Teiseks on igale Euroopa Parlamendi liikmele tagatud õigus paluda tõlget, kui ta vajab seda oma poliitikaalase töö jaoks. Iga kõne tõlge tuleb seda paluvale parlamendiliikmele kiiresti kättesaadavaks teha. Kolmandaks eeldame, et juhatus võib paluda eriti olulise arutelu kirjalikku tõlget, mis avaldatakse jätkuvalt igas keeles kirjalikult. Neljandaks, kui täiendavad keeleversioonid on kättesaadavad, kuna need on juba tõlgitud - näiteks piduliku istungi puhul, kus kõnelevad riigipead ning on olemas viisakust väljendavad tõlked - tuleb need samuti üles panna Euroopa Parlamendi veebilehele. Seega: kui teistes keeltes on tõlked olemas, siis me neid ka kasutame. Lõpuks palume juhatusel jälgida tehnoloogilist arengut, et uurida, kas tulevikus võiksid näiteks arvutitõlked olla lisavahendiks aruteludel väljendatud esialgsete ideede edasiandmisel.
Kokkuvõttes on see õiglane ettepanek, mille eelised kaaluvad üles selle puudused. Tegu ei ole üksnes rahalise küsimusega, vaid ka sellega, et peame olema kaasaegne parlament ja tegema arutelud kättesaadavaks palju kiiremini ja kujul, mis on palju kasulikum.
fraktsiooni PPE-DE nimel. - (DE) Proua juhataja, meie fraktsioonis on vaba hääletamine, seetõttu pole ma pädev rääkima oma kõigi kolleegide eest. Me arutame jälle põhiküsimust, kas parlamendi teenindus on raha väärt või peame kulude vähendamise kohustuse tõttu rihma pingutama. Lubage mul alguses öelda, et ka mina pean uut video kujul esituse käsitlust heaks ettepanekuks, mida ei tohiks üle parda heita. Inimesed, kes tahavad saada meie parlamendi istungitest vahetut muljet, võivad selle saada, ja see on õige ning asjakohane.
Minu arvates pole see siiski piisav, sest kirjalike dokumentide arhiveerimine on tõepoolest oluline teenus. Lubage mul esitada teile selle kohta neli põhjendust. Esiteks, kõik maailma parlamendid avaldavad oma täiskogu istungite arutelud kirjalikult ja arhiveerivad need, et inimesed saaksid protokollidest teada, mida parlamendis arutati.
Teiseks, videosalvestus jätab elava ja väga huvitava mulje, kuid me teame samuti, et istungite tormilise iseloomu tõttu ei suuda suuline tõlge sageli tagada sellist kvaliteeti, mida me vajame.
Me teame seda oma kogemuste põhjal kokkupuudetest tekstide esitamise bürooga. Me moodustasime tekstide esitamise büroo ise, et tagada ettepanekute sõnastuse ja ametliku dokumenteerimise absoluutne nõuetekohasus. Me peame üles näitama erilist hoolikust, sest me töötame nii paljudes keeltes. Me tahame edaspidi samasugust hoolikust ilmutada meie enda istungite protokollide suhtes.
Kolmandaks, uurijad, kes väljendasid selle teema kohta oma arvamust, ei olnud seostest võib-olla täiesti teadlikud, sest ehkki nad saaksid audiovisuaalse salvestamise, iseloomustab kõnealust lähenemisviisi ranguse puudumine. Muide, täiskogu istungi arutelu on palju lihtsam analüüsida, kui uurija saab sisestada termini, olgu see "pestitsiid" või "süsinikdioksiid", ja see suunab ta otse arutatava teema juurde. Võib tunduda, et seda ei saa ilma videosalvestisteta teha. Lühidalt, ma usun, et kirjalike protokollide säilitamine on oma hinda väärt, ja ma olen kirjalike dokumentide arhiveerimise poolt lisaks videosalvestistele.
fraktsiooni PSE nimel. - (EL) Proua juhataja, daamid ja härrad, arvan, et poliitilisest vaatenurgast sisaldab küsimus, mida täna arutame, kahte võrdse tähtsusega eesmärki, nagu raportöör Richard Corbett ütles. Ühest küljest on tegemist tehnilise probleemiga: kuidas ma saame tõlget tehnilises mõttes paremini rakendada ja vahendeid kokku hoida? Teisalt on tegemist küsimusega, kuidas tagada parlamendi töös suurim võimalik arvamuste mitmekesisus, mitmekeelsus ja läbipaistvus. Siinkohal pean ütlema, et sellises poliitilises kogus nagu meil, mis on kindlasti mitmerahvuseline ja poliitiline, on keel väga suure tähtsusega. Keel pole mitte üksnes suhtlusvahend, see on ka kultuuri edasiviiv jõud, ideede väljendaja ja nii peaks see pikaks ajaks jääma. Niisiis ei tohi lasta tehnilistel küsimustel ähmastada arutelu võrdsuse ja kõikide teemade käsitlemise üle kõigis keeltes ja neid teemasid tuleb käsitleda täielikult võrdsena.
Lubage mul tähelepanu juhtida meie ette kerkinud teisele praktilisele küsimusele: kuidas saavutada hõlmamine majanduslikul viisil? Siin tekivad erinevad probleemid. Esiteks kirjasõna staatuse langus, teema, mille tähtsusele me juba viitasime. Ma arvan, et poliitikas peaksime kirjasõna säilitama. Teine probleem, mida tuleb arvesse võtta, on meie parlamendi tegevuse alaline jäädvustamine. Lõpuks, kui te lubate mul lõpetada, proua juhataja: kuidas me saame teha meie parlamendi tulemused viivitamata kättesaadavaks elanikkonnale, kellel minu arvates pole alati juurdepääsu internetile?
fraktsiooni ALDE nimel. - Proua juhataja, Ingo Friedrich ja mina esitasime mõned muudatusettepanekud, mis ei püüa mitte asendada vana tehnoloogiat uuega, vaid täiendada vana uuega. Näib äärmiselt ebaõiglane lõpetada 50aastane tava avaldada kirjalikud käsikirjad uute liikmesriikide ühinemise järel Euroopa Parlamendiga ning minu arvates on möödunud aegade tava jätkamine oluline ajaloolastele teaduslikel eesmärkidel.
Kirjasõna on peamine allikas ja see tuleb säilitada teadusuuringute järjepidevuse, läbipaistvuse ja lihtsuse huvides ajal, mil püüame soodustada uuringuid Euroopa Parlamendi kohta. Peame endast kui institutsioonist lugu pidama ja säilitama praeguse tava.
fraktsiooni UEN nimel. - (PL) Proua juhataja, komisjoni algatus Euroopa Parlamendi kodukorra artikli 173 muutmise kohta paneb mind jälle Euroopa Liidust mõtlema. Kelle jaoks on liit loodud? Kas ideoloogia või inimeste jaoks? Kui selle ülesandeks on inimesi aidata, siis miks tehakse ettepanekuid, mis kahjustavad nende huve? Mida me tahame inimeste eest varjata? Just, varjata. Ütlen seda sellepärast, et kavatsus piirata juurdepääsu teabele kellegi emakeeles tähendab just seda. Miks rikutakse kodanike põhiõigusi ja diskrimineeritakse inimesi Euroopa Liiduga ühinemise kuupäeva või nende riigi rahvaarvu põhjal? Mida ühist on vastastikuse austuse ja demokraatia põhimõttel ning püüdel luua jõuga olukorda, kus vana ELi liikmesriikide elanikud saavad Euroopa Parlamendilt materjale, sealhulgas kirjalikke materjale, oma emakeeles, samas kui uute liikmesriikide elanikud suunatakse kodulehtedele salvestatud arutelusid kuulama. Samal ajal ei pöörata mingit tähelepanu asjaolule, et uutes liikmesriikides on palju inimesi, kes ei saa endale kodus interneti-ühendust lubada. See mõjutab negatiivselt miljoneid inimesi; miljonid inimesed jäetakse teabest ilma. Ettepaneku põhjendamine kuludega kõlab nagu nali. Kas see tähendab, et meil on võimalik kulutada sadu miljoneid eurosid mittevajalikule haldusele, kahe või isegi kolme parlamendihoone ülalpidamisele, kuid me ei saa endale lubada rahva, maksumaksjate teavitamist sellest, kuidas liit nende raha kulutab ja mis plaanid tal on.
Daamid ja härrad, kui me vähegi ennast ja teisi inimesi austame, saab olla ainult üks lahendus, ilma mahhinatsioonideta. Me juhindume kodukorra artiklist 96, mis sätestab: "Parlament tagab [...] oma tegevuse suurima võimaliku läbipaistvuse".
fraktsiooni Verts/ALE nimel. - (DE) Proua juhataja, sellel parlamendil tuleb aeg-ajalt võidelda Euroopa Ülemkogu väga ükskõikse suhtumisega demokraatiasse. See võib kaasa tuua kohtade arvu suurendamise parlamendis ilma ühegi konsultatsioonita, misjärel nad lihtsalt räägivad 750 pluss ühest kohast ja arvavad, et see hoiab neid seadusega pahuksisse minemast. Mind muudab siiski ärevaks mõte, et selline suhtumine kogub siin parlamendis sellisel määral toetust, et mõned parlamendiliikmed püüavad seada kõige triviaalsemad pragmaatilised kaalutlused peamiste aluspõhimõtete ees esikohale.
Esmapilgul näib see nii lihtne. Kodukord kohustab meid tegutsema täielikult läbipaistvalt - mitte mingi vana läbipaistvuse tõlgenduse kohaselt, samuti pole tegemist läbipaistvusega, mis on segatud pragmatismi või kulutasuvuse arvestustega, vaid täieliku läbipaistvusega. Audiovisuaalne esitus ei vasta sellele kirjeldusele. Audiovisuaalset esitust saab kasutada propaganda eesmärkidel või kiire teabeallikana, kuid see ei paku sellel täiskogul toimunud aruteludel ja läbirääkimistel välja öeldud sõnade süvaanalüüsi. Selles pole mingit kahtlust.
Mitmekeelsus on selle parlamendi juhtpõhimõte ja parlamendis toimuvad arutelud moodustavad meie tegevuse keskme. Rahvaga sideme hoidmine on meie kõige tähtsam ülesanne. Kui me kas või hetkegi sellele küsimusele tõsiselt mõtleme, ei saa me eitada, et parlament, mis erinevalt kõikidest teistest maailma parlamentidest, lõpetab oma arutelude protokollide arhiveerimise, ohverdab suure osa oma parlamentaarsest identiteedist.
Kulude seisukohalt oleks väga lihtne kulusid vähendada pigem istungite tõlgete salvestamisega kui nende kohapeal tõlkimisega. See peegeldaks ka arutelu dünaamilisust ja taasesitaks selle samal viisil, nagu seda algselt mõisteti ja läbi viidi.
fraktsiooni IND/DEM nimel. - Proua juhataja, praegune parlament on nagu Paabeli torn, Habsburgide impeeriumi allegooria, mis oli täis lipitsejaid. Euroopa Liit püüab rajada rahvusvahelist impeeriumi, mis põhineb ühtsetel tõekspidamistel koos föderalistidest, liberaalidest, kosmopoliitidest ja omakasupüüdlikest humanistidest mõtlejatega.
Paabeli torn oli siiski hullumeelsete idee. See ebaõnnestus keeleliste erinevuste, mida Euroopa Liidus nimetatakse mitmekeelsuseks, tõttu. Corbetti raport näib keelavat Euroopa rahvastel omavahel tõhusalt suhelda. Härra Corbetti idee koostada Euroopa kui mitmekeelne dokument on nagu Godot' ootamine, milleks on suhtluse seiskumine.
Raport on tõelise probleemi pettemanööver. Et suhelda ja üksteisest aru saada, vajame dialoogi, mitte monoloogi. Seega teenib nimetatud eesmärki ainult üks vahend - tõlge 22 ametlikku keelde. Vastasel korral liigume suhtlusalase kaose suunas.
Kuna minu kõnede tõlge poola keelde ei anna sageli edasi isegi mitte 50% sellest, mida tegelikult ütlesin, tuleks raportisse lisada minu muudatusettepanek 2.
Nõuan tungivalt, et kõik parlamendiliikmed hääletaksid muudatusettepanekute poolt, mille eesmärk on säilitada tõlge kõikidesse 22 keelde ja lükata tagasi härra Corbetti muudatusettepanek 1, mis on esitatud parlamendikomisjoni muudatusettepanekuna hääletamisnimekirja kohta.
raportöör. - Proua juhataja, näib, et härra Podkański püüab vihjata, et põhiseaduskomisjon rikub kodukorda. Kodukorras nõutakse iga keele võrdset kohtlemist ning komisjon esitabki üksnes ettepaneku, mille kohaselt iga keele stenogrammitõlke asemel oleks meil audiovisuaalne tõlge igasse keelde. Kõnealune ettepanek ei diskrimineeri erinevaid keeli. Kõne all on lihtsalt see, kas kasutada kirjalikku või audiovisuaalset salvestist. Mõlemal juhul tuleb kõiki keeli võrdselt kohelda.
Sõiduautode ja väikeste tarbesõidukite süsinikdioksiidiheidete vähendamist käsitlev ühenduse strateegia (arutelu)
Järgmine päevakorrapunkt on Chris Daviese keskkonna-, rahvatervise- ja toiduohutuse komisjoni nimel koostatud raport sõiduautode ja väikeste tarbesõidukite süsinikdioksiidiheidete vähendamist käsitleva ühenduse strateegia kohta.
raportöör. - Proua juhataja, lubage mul alustada süüdistava küsimusega volinikule. Mõned meist on aastate jooksul korduvalt juhtinud tähelepanu sellele, et autotootjad ei täida heite vähendamise kohta sõlmitud vabatahtliku kokkuleppe tingimusi. Seega: miks ei ole peaaegu viis aastat pärast selle selgumist meil õigusakti, milles nõutakse tootjatelt kokkulepitud eesmärkide täitmist, kuna iga viivitatud kuuga muutub eesmärkide, mis olid alguses võimalikud, saavutamine raskemaks.
See moodustab tänase raamistiku arutelu. Uute autode keskmised heitkogused on praegu veidi vähem kui 160 g CO2 kilomeetri kohta - väga kaugel 2008. aasta eesmärgist, milleks on 140 grammi. Seetõttu pole üllatav, et parlamendiliikmed soovivad autotootjaid karistada oma kohustuste täitmatajätmise pärast. Ehkki tootjad ei ole rikkunud mitte ühtki seadust ning ükskõik kui palju me ka ei sooviks, et see oleks teisiti, on heitkoguste tase selline, nagu ta on.
Komisjon on teatanud, et soovib jääda keskmise pikkusega tähtaja juurde - saavutada vabatahtlikult 2012. aastaks 120 g -, kuid ütleb, et 10 g on võimalik saavutada juba praegu täiendavate meetmete abil. Mina nimetan seda poliitiliseks rumaluseks: see on vähendanud eesmärgi selgust ja julgustanud mõnda tootjat mõtlema, et nad saavad biokütuseid kasutada vahendina vältimaks olulisi muudatusi plaanides.
Ent võttes arvesse meie praegust positsiooni, kas eesmärk ja komisjoni kehtestatud ajakava on endiselt piisavad, sest viimasel ajal on keskmiste heitkoguste vähendamisele kulunud tunduvalt rohkem aega kui üks gramm aastas? Komisjon teeb ettepaneku, et see tuleb viivitamata muuta viieks grammiks aastas. Olgu, seda on võimalik saavutada ja selle saavutamiseks on samuti olemas tehnoloogia, kuid milline oleks selle hind?
Heitkoguste vähendamine tuleb seada autotootjate prioriteediks, kuid see tuleb saavutada võimalikult väikeste kuludega. See tähendab, et autotööstusele tuleb anda konkreetsed eesmärgid ja piisavalt aega muudatuste tegemiseks. Nimetatud parandused võivad tõsta uute autode hinda, ent vähendatud heitkogused toovad endaga kaasa parema kütusesäästu, mistõttu säästavad nimetatud autode ostjad nendega sõitmisel raha. Toimigem õigesti ja võtkem meetmeid, mis on head keskkonnale, tarbijatele ja autotööstuse tulevikule.
Euroopa Parlamendis arutletakse selle üle, kas sellist tüüpi ettevalmistavas raportis tuleks keskkonnakaitsjate esindajatele avaldada survet, et nad annaksid komisjonile tõuketegureid vankumatuks jäämiseks, või kas peaksime realistlike meetmete kujundamisel, mis võivad tegelikult olla üpris sarnased sellele lõplikule kujule, milleni jõuame päeva lõpus. Seetõttu kutsun Euroopa Parlamenti üles vabastama ennast komisjoni seisukohast ja soovitama, et uutest autodest pärit keskmiste heitkoguste uus eesmärk ei tuleks seada mitte 2012. aastale, vaid 2015. aastale, ja selleks peaks olema 125 g, mis tuleb saavutada ainult tehniliste vahendite abil.
Lubagem meil kõigi vahenditega julgustada täiendavate meetmete kasutamist, kuid üksnes täiendusena, mitte asendusena nimetatud tehnilistele parandustele. Nendele parlamendiliikmetele, kes ütlevad, et sellest ei piisa, soovin öelda seda, et järgmisel kuul hääletame CARS 21 raporti üle ning seal soovitatakse saavutada 135 grammi 2015. aastaks. Meie võimuses on lõpetada hääletamine ühel kuul ühe asja ja teisel kuul teise asja üle. Kui saan aidata lähendada tööstuse, teadusuuringute ja energeetikakomisjoni ning keskkonna-, rahvatervise- ja toiduohutuse komisjoni erinevaid seisukohti, siis usun, et see aitab tugevdada Euroopa Parlamendi staatust ja mõju.
Usun, et tootjatele tuleb seada täiesti selged eesmärgid, millest ei oleks enam võimalik mööda minna. Käesoleva raportiga nõutakse, et nõuete mittetäitmise korral määratakse rangeid rahatrahve. Teen ettepaneku, et ELi saastekvootidega kauplemise süsteem annaks tootjatele maksimaalse paindlikkuse ja pakuks stiimuleid vähese heitega sõidukite tootjatele. Kuid lõpuks loeb kõnealune trahvide kord ja see, ma kahtlustan, paneb proovile komisjoni kindlameelsuse.
Sama oluline on vajadus sätestada pikaajalised eesmärgid, et vähendada heitkoguseid alla 100 grammi 2020. aastaks. Arvestades, et selleks on piisavalt aega, ja arvestades absoluutset vajadust, ma ei kahtlegi, et tootjad suudavad vähendada heitkoguseid peaaegu 40% võrra järgmise 13 aasta jooksul.
Lõpuks lubagem mul käsitleda seda, kuidas autosid soodustatakse. Tootjad väidavad alati, et nad vastavad tarbijate nõudmistele, kuid ma ei usu seda. Ma usun, et nad hoopis kujundavad tarbijate nõudmisi. Uuringud on näidanud, et väga suur osa reklaamikuludest läheb võimsate, suurte ja kiirete autode reklaamimisele.
Autotööstus peaks hetkel koostama vabatahtlikku reklaamikoodeksit, ent me oleme juba kõrvetada saanud vabatahtlike koodeksitega ning kõikidesse sellistesse meetmetesse tuleks suhtuda umbusuga. Praegused reklaamid peaksid tarbijatele andma rohkem teavet müüdava sõiduki kütusesäästu ja heitkoguste kohta. Selline teave peaks olema esiplaanil, mitte väikeses kirjas varjatud kujul. Peame autotootjaid julgustama konkureerima selle alusel, et nende autod on turvalised, stiilsed ja keskkonnasõbralikud.
Lubagem mul nende märkustega lõpetada. Euroopa autotootjad toodavad ilusaid sõidukeid. Ettevõtete tehnilised kogemused on imetlusväärsed, kuid nad on liiga kaua eiranud panust, mille nende tooted annavad kliimamuutustest tulenevale ohule. Planeedi pärast ja tööstuse huvides, mis peab jääma uuenduslikuks maailmatasemel tehnoloogia valdkonnas, on nüüd käes aeg, mil seadusandjad peavad suunama neid kindlalt keskkonnasäästlikumas suunas.
komisjoni liige. - (EL) Proua juhataja, maanteetransport peab koos teiste majandussektoritega kaasa aitama süsinikdioksiidiheite vähendamisele Kyoto protokolli eesmärkide saavutamiseks ja meie 2020. aastaks võetud ja hilisemate kohustuste täitmiseks.
Maanteetransport on suuruselt teine kasvuhoonegaaside heitkoguste allikas ELis. Sõiduautod üksi tekitavad 12% ELi koguheitest. Väärib märkimist, et samal ajal kui ELi 27 liikmesriigis alanes koguheide ajavahemikul 1990-2005 peaaegu 8%, kasvasid maanteetranspordi heitkogused samal perioodil rohkem kui 25%. Siinkohal peaksin teile meenutama, et komisjon kehtestas alates 1995. aastast eesmärgiks 120 grammi ja autotööstus oli sellest teadlik. Lubage mul meelde tuletada sedagi, et sõlmitud oli vabatahtlik kokkulepe saavutada süsinikdioksiidiheite vähendamine 140 grammini kilomeetri kohta 2008. aastaks. Komisjon mõistis, et autotööstus ei saavuta seda eesmärki ja tööstus möönis seda ka ise. Loomulikult vaatas Euroopa Komisjon seejärel veebruaris uuesti läbi ühenduse strateegia uute autode süsinikdioksiidiheite vähendamise kohta, mille juurde kuuluvad kohustuslikud integreeritud lähenemisviisil põhinevad õigusaktid, mille abil saavutatakse Euroopa eesmärk vähendada uute autode heitkoguseid 120 grammini 2012. aastaks.
Loodetakse, et autode süsinikdioksiidiheite probleemiga tegelemine aitab tugevdada ka ELi energiajulgeolekut, vähendades meie sõltuvust imporditud fossiilkütustest. See omakorda aitab loomulikult vähendada tarbijate kulutusi kütusele.
Proua juhataja, ma märgin rahuloluga, et teie raport kiidab heaks meie algatuse, õigusliku raamistiku ettepaneku autode süsinikdioksiidiheite vähendamiseks, ja ma tänan raportööri härra Daviest panuse eest, samuti ka proua Harmsi tööstuse, teadusuuringute ja energeetikakomisjonist ning härra Bulfonit siseturu- ja tarbijakaitsekomisjonist asjaomaste soovituste eest.
Raport seab ambitsioonikad CO2 vähendamise eesmärgid ja rõhutab, et vaja on ulatuslikumat ja pikaajalisemat edasiminekut. Praeguseks ülesandeks on muuta see poliitiline toetus praktilisteks tegudeks.
Raporti projektis esitatakse erinevad olulised tegevusvaldkonnad, kahe valdkonna kohta tahaksin märkusi teha.
Esiteks, teie raport osutab autotööstuse õigustatud vajadusele teatud üleminekuaja järele, et uute õigusnormidega sujuvalt kohaneda. Muidugi, nagu ma juba ütlesin, algatati vähendamisstrateegia 1995. aastal. Eelmisel kuul Frankfurdi rahvusvahelisel autonäitusel oli selgesti näha, et Euroopa autotööstus on andnud tähelepanuväärse vastuse meie uue ettepanekuga püstitatud väljakutsele. Autotootjad on suutnud lühikese aja jooksul saavutada majanduslikult soodsaid tehnilisi lahendusi, mille kütusetõhusus on märkimisväärne. Ma olen absoluutselt veendunud, et meie läbivaadatud strateegia ja vahetu õiguslik raamistik pakub autotootjatele võrdsed konkurentsitingimused. Keskkonnakaitsemeetmete tõhusus muutub stiimuliks, mitte pelgalt auto suurusel või mootori võimsusel põhinevaks konkurentsiks. Me näeme juba esimesi tulemusi. Praegu, kui bensiini hind tõuseb rekordilisele tasemele, ei tohi me Euroopa autotööstuses raisata ühtki võimalust süsinikdioksiidiheite vähendamise ambitsioonika eesmärgi seadmiseks. See toimib innovatsiooni ja uuendamise tugeva stiimulina; see avab ka tee suuremahulisele ekspordile tõusva majandusega riikidesse, kus on suur nõudmine kütusetõhusate autode järele.
Teiseks, teie raport juhib tähelepanu teatud kindlatele olulistele näitajatele, mida on vaja tulevastes õigusaktides arvesse võtta, näiteks need, mille määravad sotsiaalne mõju ja tarbijatele taskukohane hind. Loomulikult on kõigi poolte õiglane kohtlemine väga tähtis. Tahan rõhutada, et meil on kindel kavatsus esitada õigusloomega seotud ettepanek, mis võimaldab hinnata kõikide autotootjate olukorda ja vältida õigustamata konkurentsimoonutusi. Üldine eesmärk jaotatakse autotootjate vahel jätkusuutlikul ja sotsiaalselt õiglasel viisil. Meie esitatud integreeritud lähenemisviis aitab sektoril valmistuda eesseisvate ülesannete täitmiseks ja väldib ebaõiglaste koormuste seadmist konkreetsetele ettevõtetele või sektorile tervikuna.
Need esialgsed märkused võtavad kokku kõik, mida ma öelda tahtsin. Tänan teid tähelepanu eest.
tööstuse, teadusuuringute ja energeetikakomisjoni arvamuse koostaja. - (DE) Proua juhataja, volinik, lubage mul härra Daviesele öelda, et me peaksime kindlalt meeles pidama, miks meil tuleb arutada heitkogustele rangete siduvate piirmäärade kehtestamist. Põhjus on selles, et pärast vabatahtlike kokkulepete sõlmimist komisjoni ja autotööstuse vahel rohkem kui kümme aastat tagasi on autotööstus jätnud teadlikult ja tahtlikult oma eesmärgid täitmata. Nagu me teame, ei tulene praegune olukord halvast õnnest või ettenägematutest sündmustest, vaid kõrgema juhtkonna või kontsernide langetatud otsustest.
Seepärast, härra Davies, olen ma mõnevõrra jahmunud selge sõnumi üle, mille edastasid teie muudatusettepanekud - mida ma nägin täna esimest korda, ehkki need võisid juba varem olemas olla - et vaatamata keskkonnakomisjoni otsusele ei ole teil enam mingit huvi Euroopa autotööstuse innovatsioonipotentsiaali ja uuendusindu tagant tõugata.
Minu arvates suudame Euroopa kliimaga seotud eesmärke saavutada üksnes rangete piirmäärade kehtestamise abil, mis esimest korda esitati komisjoni ettepanekus. Samuti arvan ma - ja teie märkus selle punkti kohta on õigustatud, härra Dimas -, et me ei suuda saavutada energiavarustuse kindlust oma transpordivajaduste suhtes, kui me ei tõsta viivitamata autode tõhusust, sest me ei tohi kõrval seista ja pealt vaadata, kuidas väärtuslikku ja raskesti kättesaadavat naftat ka edaspidi meie teedel raisatakse.
Kolmandaks, ja seda peab väga tähtsaks tööstuskomisjon, mille arvamuse ma koostasin, on vaja rakendada autotööstuse inseneride ja arendajate teadmised ja oskused pikaajalises perspektiivis ja mitte enam alla suruda neid häid insenere valesti valitud juhtimispoliitikaga. Ma olen kindlalt veendunud, et turule ilmuksid väga lühikese aja jooksul ainult tõhusad, kliimasõbralikud ja taskukohase hinnaga, kuid stiilsed autod, ja et need, härra Davies, kes täna lõdvendavad innovatsiooni survet, seades tõepoolest väga leebeid tähtaegu vähendamiseesmärkide saavutamiseks, kannavad vastutust, kui Euroopa autotööstus osutub tulevikus konkurentsivõimetuks ja kui Euroopas autotööstuses jääb töökohti vähemaks.
Ütlematagi on selge, et ülemaailmne autoturg muutub tundmatuseni - eeldusel, et me tunnistame meie ja ÜRO kliimapoliitika aluspõhimõtteid - ja et need, kes praegu pidurdavad heitkoguste ülempiiride vähendamisprotsessi, vastutavad Euroopa autotööstuse ebaõnnestumise ja olukorra tekkimise eest, kus me ei võta enam oma kliimapoliitikat tõsiselt.
siseturu- ja tarbijakaitsekomisjoni arvamuse koostaja. - (DE) Proua juhataja, ma tunnustan autot kui universaalset transpordivahendit ja samuti autotööstuse panust Euroopa jõukuse saavutamises. Ometi ma ei usu autosse kui fetišisse. Seetõttu on mulle arusaamatu, miks tootjad peaksid kavandama autosid, mille sõidukiirus on üle 212 km tunnis.
Tõhusaid, keskkonnasõbralike autosid on vaja toota, võttes arvesse kliimamuutustega kaasnevat. Lisaks on Euroopal kohustus näidata head eeskuju hoogsalt arenevatele turgudele. Tarbija lõplik valik määrab, milliste autodega järgmistel aastatel sõidetakse. Just seepärast veensin ma siseturu- ja tarbijakaitsekomisjoni nõudma läbipaistvat ja kergemini mõistetavat teavet sõidukite heitkoguste määra kohta. Ma kutsun komisjoni üles võtma raportit lähtepunktina ambitsioonika õigusloomega seotud ettepaneku esitamiseks ja kiiresti tegutsema.
Järgmine päevakorrapunkt on härra Reuli tööstuse, teadusuuringute ja energeetikakomisjoni nimel koostatud raport traditsiooniliste energiaallikate ja energiatehnoloogia kohta [http://www.europarl.eu.int/oeil/FindByProcnum.do?lang=2&procnum=INI/2007/2091" ].
raportöör. - (DE) Härra juhataja, volinik, daamid ja härrad, kuna mul on mõni minut lisaaega, lubage mul alustada komisjoni, meie parlamendikomisjoni sekretariaadi ja teiste raportööride tänamisega. See polnud kerge ülesanne ja ma olen tänulik, et meie koostöö toimus objektiivselt, otsides kõige suuremat võimalikku üksmeelt teema puhul, mis ei ole täiesti üheselt mõistetav.
Meie töö põhines kolmel komisjoni teatisel ja meie raporti eesmärk oli pakkuda vastuseid kõnealuste teatistega hõlmatud valdkondades, mis meil vastutavas parlamendikomisjonis valdava enamusega korda läks. Lähtepunktiks oli üldiselt tunnustatud põhimõte, mida korratakse igal energiapoliitika arutelul, nimelt komisjoni ja parlamendi ühine seisukoht, et energiapoliitikal on kolm suurt eesmärki: konkurentsivõime ehk taskukohased hinnad, keskkonnakaitse ja varustuskindlus. Järeldusele jõudmine, et lahendus peitub uue ja olemasoleva energiatehnoloogia pidevas arengus, oli kindlasti raporti kergeim osa.
Võti nende kolme eesmärgi saavutamiseks on tehnoloogia. Maailmas, kus nõudmine energia järele jätkuvalt kasvab, samal ajal kui fossiilkütuse varud pidevalt vähenevad, on eluliselt oluline, et me investeeriksime teadustegevusse ja innovatsiooni ning püüaksime nendes valdkondades edasiminekut saavutada. Meil tarvitseb üksnes mõelda kivisöejõujaamade tootmistõhususe suurendamise potentsiaalile, mis praegusel ajal on keskmiselt 34%, kuid mida võiks kõige uuema tehnoloogia abil tõsta 55%ni. Kui üks kolmandik vanadest jaamadest asendataks kõige uuemate seadmetega, võiks kütuse tarbimist 30% võrra vähendada. See on vaid väike näide uue tehnoloogia rakendusvõimalustest.
Me rääkisime ka kahest väga erinevast energiaallikast, millel aga on ühine eriomadus põhjustada kõige ägedamaid poliitilisi vaidlusi. Mitte keegi ei kahtle selles, et fossiilkütuste osakaal, mis 2004. aastal oli Euroopa Liidu kütuse sisetarbimises 79%, jääb lähemas tulevikus kõrgeks. Tõsiasjaks jääb, et mõnda aega, täpselt teadmata kui kaua, peame kindlasti ka tulevikus fossiilkütuseid kasutama. Kivisüsi mängib selle juures pearolli - üks põhjus on muidugi see, et tegemist on ühega vähestest energiaallikatest või tegelikult peamise energiaallikaga, mida leidub Euroopas, isegi kui selle varud liikmesriikides erinevad. See on märkimisväärne eelis, eriti energiavarustuse kindluse puhul.
See tähendab - ja see oli meie aruteludel oluline argument - et kui me ütleme, et kivisöel on tulevikku, mida komisjon on tänuväärselt kirjeldanud, peame tagama, et tegeldaks kivisöe kasutamise kriitiliste aspektidega. Üheks mainitud kriitiliseks aspektiks on süsinikdioksiidiheide. Üks valik on suurem tõhusus ja parem tehnoloogia ja teine valik on uute tehnoloogiate kasutamine CO2 eraldamiseks ja maa-alustes hoidlates ladustamiseks - kuulus süsinikdioksiidi sidumise ja ladustamise tehnoloogia.
Loomulikult on seda kergem öelda kui teha, kuid on viiteid, et see töötab. Me oleme seda tunnistanud käesolevas raportis ja soovitanud süsinikdioksiidi sidumise ja ladustamise tehnoloogiat arendada, sest see annab meile võimaluse ka edaspidi kivisütt kasutada, mis on meile Euroopas väga usaldusväärne energiaallikas. Just seepärast oleme ka rõhutanud, et me peame ettevaatlikult tegutsema, sest süsinikdioksiidi sidumine võib tootmistõhusust vähendada ja seetõttu on raske hinnata, millal süsinikdioksiidi sidumise ja ladustamise tehnoloogiat saab laialdaselt kasutama hakata. Kõigepealt peame oma kodutöö ära tegema ja nõuetekohased õigusnormid välja töötama.
Raporti kolmas ja kõige vastuolulisem osa on seotud tuumaenergia küsimusega. Tuumaelektrijaamades toodetakse üle 30% Euroopa elektrist ja tuumaenergial on eeliseid, mida ei saa eitada, olenemata sellest, millised poliitilised vaated meil on. Tuumaenergia on olemas, see on taskukohase hinnaga ja annab suure panuse varustuskindluse tagamiseks. CO2 heitkoguste vähendamise seisukohalt on tegemist äärmiselt ahvatleva ja huvitava võimalusega ja ma usun tõesti, et oleks kergemeelne see energialiik lihtsalt kõrvale heita ja seda isegi mitte kaaluda.
Meil oli edu - mitte ilma raskusteta - sõnastuse leidmisel, millega suur enamus saaks nõustuda ja mis edastas sõnumi, et nende ettepanekute käsitlemine on kindlasti täieliku arutelu lahutamatu osa, kuid et otsuse ettepanekute vastuvõtmise või tagasilükkamise kohta nendes küsimustes langetavad liikmesriigid. See on üpris oluline punkt, kuid meie kavatsus on panustada valdkonda, mille eest Euroopa kannab teatud vastutust, nimelt varustuskindlusse. Sellega seoses on otstarbekas luua tuumaohutuse ja jäätmekorralduse kõrgetasemeline ekspertrühm ja Euroopa tuumaenergia foorum ning kahtlemata on õige, nagu kinnitatakse tuumaenergeetika alases suunavas programmis (PINC dokument), et seda arutelu tuleb edasi arendada ja uude tehnoloogiasse tehtavaid investeeringuid arutades ei tohi pöörata selga ühelegi võimalikule lahendusele.
Lühidalt, energiaallikate struktuur ei tähenda teatud energiaallikate väljajätmist, vaid kõigi allikate arvessevõtmist. Ma loodan, et me saame selle resolutsiooni homme vastu võtta selles vormis, mille parlamendikomisjoni valdav enamus heaks kiitis.
komisjoni liige. - Härra juhataja, kõigepealt sooviksin õnnitleda Herbert Reuli tema raporti puhul. See on Euroopa Parlamendi viimane raport energia ja kliimamuutuste paketi järelmeetmena alates 10. jaanuarist. Kaks teist raportit (Alejo Vidal-Quadraselt ja Britta Thomsenilt) on andnud komisjonile väärtusliku panuse ettepanekute sõnastamiseks.
Esimene raport on seotud siseturupaketi ettevalmistamisega ja teine raport taastuvenergia direktiivi koostamise töö jätkamisega. Samuti olen Herbert Reulile ja täiskogule väga tänulik õigeaegse panuse eest energiaalase uuendustegevuse, keskkonnasäästlike fossiilkütuste ja tuumaenergia valdkonnas.
Komisjon on juba paljudes punktides kooskõlas parlamendi nõuetega ja töötab erinevate lahendamata probleemide kallal, mis on raportis kindlaks määratud.
Euroopal on vaja saavutada oluline kliimamuutuste vastu võitlemise eesmärk. Seetõttu ja samuti varustuskindluse tõttu vajame vähem süsinikdioksiidiheidet tekitavaid ja väga tõhusaid energiatehnoloogiaid. Samuti peame fossiilkütuseid kasutama palju säästvamal viisil. Ning meie kliimamuutuste alaseid eesmärke on väga keeruline saavutada ilma tuumaenergiata.
Lubagem mul alustada energiaalase uuendustegevuse küsimuse käsitlemisega. Komisjon kavatseb tutvustada Euroopa energiatehnoloogia strateegilist kava novembri lõpus. Euroopa on osutunud edukaks reguleeriva raamistiku kehtestamisel toetuseks vähe süsinikdioksiidiheidet tekitavatele tehnoloogiatele. Kokku on lepitud energiasäästu ja taastuvenergia alastes eesmärkides. Samuti oleme rajamas tõelist siseturgu. Pole mingit kahtlustki, et need on aluseks kolmandale tööstusrevolutsioonile.
Siiski ei ole see piisav. Kui sõltume üksnes imporditud vähe süsinikdioksiidiheidet tekitavatest tehnoloogiatest, ei suuda me täita varustuskindluse ja konkurentsivõimega seotud eesmärke.
Komisjonis pooleliolevad analüüsid näitavad, et Euroopa ei suuda täita vähe süsinikdioksiidiheidet tekitavate tehnoloogiate arendamise eesmärki. Tegelikult ei suuda me muuta ELis tehtud kvaliteetseid alusuuringuid maailma juhtivateks tehnoloogiateks. Praegusel hetkel ei keskendu me piisavalt uuringute sobitamisele ettevõtluse arendamisega katse- ja näidiselektrijaamade rajamise abil, et jõuda täieliku kaubandusliku mahuni.
Kui Euroopa soovib olla maailmas juhtival kohal kliimamuutuste ja energiavarustuse kindluse valdkonnas, tuleb tõhusamalt hallata energiaalasesse uuendustegevusse investeeritud vahendeid.
Seetõttu vajame paremat ühist strateegiakava ELi tasandil, samuti energiatehnoloogiaprogrammide ja meetmete tõhusamat rakendamist.
Lisaks - nagu oli kirjas ka Herbert Reuli raportis - peame mobiliseerima täiendavad rahalised vahendid ja inimressursid energiatehnoloogia alaste teadusuuringute ja tutvustamistegevuse jaoks.
Suurendasime seitsmendas raamprogrammis energiaalast eelarvet 50% võrra ning konkurentsivõime ja uuendustegevuse raamprogrammis 100% võrra. Seda ei oleks olnud võimalik saavutada ilma Euroopa Parlamendi täieliku toetuseta.
Liikmesriigid on valinud sama tee ja ma olen veendunud, et erasektor teeb sama, kui raamtingimused on õiged. Seda kohaldatakse eelkõige tööstuslike tutvustamisprojektide ja varajase turuletoomisele, samuti väikeste ja keskmise suurusega ettevõtete olulisele rollile.
Asun nüüd raporti teise osa juurde: väljakutsete juurde, mis on seotud traditsiooniliste energiaallikatega. Peame tunnistama, et kõnealused energiaallikad mängivad järgmistel aastatel erinevates energiaallikates olulist rolli.
Oleme ühisel seisukohal: peame üle minema traditsioonilistelt energiaallikatelt säästlikele fossiilkütustele. Enne aasta lõppu võtab komisjon täiendavaid meetmeid, mis käsitlevad kaasaegsete tehnoloogiate kasutamist fossiilkütustest elektrienergia tootmisel.
Eelkõige käsitleb komisjon õigusliku raamistiku küsimust süsinikdioksiidi sidumise ja selle geoloogilise ladustamise jaoks. Esitame õigusloomega seotud ettepaneku, mille eesmärk on kehtestada reguleeriv raamistik õiguskindluse pakkumiseks ja avalikkuse usalduse tagamiseks süsinikdioksiidi sidumise ja ladustamise tehnoloogia kasutamise ohutuse kohta. Samuti valmistan praegu ette teatist poliitilise raamistiku kehtestamiseks süsinikdioksiidi sidumise ja ladustamise toetamiseks.
Olen nõus, et enne kui süsinikdioksiidi sidumine ja ladustamine muutub majanduslikult elujõuliseks, on vaja suuri teadusuuringute alaseid jõupingutusi. Nimetatud põhjusel lisatakse süsinikdioksiidi sidumine ja ladustamine strateegiliste energiatehnoloogiate hulka energiatehnoloogia strateegilises kavas. Nimetatud põhjusel oleme selle välja valinud teatise jaoks seoses õigusloomega seotud ettepanekuga.
Üheaegselt teadus- ja arendustegevuse alaste jõupingutustega peab EL edasi liikuma näidisjaamade osas. Sellised projektid pakuvad hindamatuid kogemusi. Need võimaldavad meil optimeerida olemasolevaid tehnoloogiaid ning teha kindlaks ja vastata ülejäänud väljakutsetele.
Eesmärk on selge: näha mitmeid suuri näidisjaamu töötamas ELis 2015. aastaks ja viia tehnoloogia turule 2020. aastaks. See ei juhtu siiski enne, kui puudub Euroopa erasektori tugev pühendumine ning tugev ja toetav valitsuse poliitika. Komisjon on valmis võtma juhtrolli, kuid selleks on vaja liikmesriikide ja Euroopa Parlamendi täielikku toetust.
Nüüd räägiksin tuumaenergiast. Mul on hea meel märkida, et teie sõnum tuumaenergia kohta on täielikus kooskõlas meie järeldustega teatises tuumaenergia näidisprogrammi kohta, mida toetab laialdaselt Euroopa Majandus- ja Sotsiaalkomitee.
Sharon Bowlesi majandus- ja rahanduskomisjoni nimel koostatud raport ettepaneku kohta võtta vastu Euroopa Parlamendi ja nõukogu otsus, millega moodustatakse Euroopa statistika haldamise nõuandekogu - C6-0348/2006 -, ja
Ieke van den Burgi majandus- ja rahanduskomisjoni nimel koostatud raport ettepaneku kohta võtta vastu Euroopa Parlamendi ja nõukogu otsus, millega luuakse ühenduse statistiline nõuandekomitee - C6-0379/2006 -.
komisjoni liige. - (ES) Härra juhataja, daamid ja härrad, 2005. aastal algatas komisjon nõukogu ja parlamendi toetusel Euroopa Liidu statistika haldamise reformiprotsessi eesmärgiga tugevdada liidu kõigi liikmesriikide riiklike statistikaasutuste ja loomulikult Eurostati ja Euroopa Statistikabüroo iseseisvust, terviklikkust ja vastutust.
Selle protsessi esimeseks sammuks oli Euroopa statistikat käsitleva tegevusjuhendi vastuvõtmine 2005. aasta mais. Tegevusjuhendi rakendamine viis tihedamale koostööle Eurostati ja riiklike statistikaasutuste vahel ning parandas paljudel eesmärkidel kogutud statistiliste andmete usaldusväärsust; eriti aga tahaksin viidata ühele teemale, mida on siin mitu aastat arutatud, nimelt avaliku sektori ülemäärase eelarvepuudujäägi menetlusele.
Tegevusjuhendit esitades soovitas komisjon, et enesereguleerimisele tuleks vastukaaluks kehtestada aruandesüsteem, et jälgida juhendite täitmist. See andis tõuke mõttele asutada sõltumatu väline nõuandekogu, mis täidaks Euroopa statistikasüsteemis kui tervikus aktiivset rolli tegevusjuhendi rakendamise järelevalve puhul.
Samal ajal märkis komisjon, et on asjakohane läbi vaadata sotsiaalvaldkonna statistilise teabe Euroopa nõuandekomitee töökorraldus ja struktuur eesmärgiga muuta see tõhusamaks ja võimaldades sellel täita strateegilisemat rolli. Majandus- ja rahandusministrite nõukogu (ECOFIN) ja üldisemalt riiklikud statistikaametid kiitsid heaks mõlemad soovitused ja komisjon hõlmas need eelmise aasta oktoobris esitatud kahe ettepanekuga; me arutame kõnealuseid ettepanekuid täna eeldusega, ja ma loodan, et me näeme peagi, kas te nõustute minuga või ei, et need kiidetakse esimesel lugemisel heaks.
Sellega seoses tahaksin eriti õnnitleda kahte raportööri, Sharon Bowlesi ja Ieke Van den Burgi tehtud töö ning raportite kvaliteedi eest.
Euroopa statistika haldamise tugevdamise protsessi täiendab komisjoni uus ettepanek, mis kiideti heaks 16. oktoobril, ainult mõni päev tagasi, Euroopa statistika koostamist käsitleva määruse läbivaatamiseks. Kaasotsustamismenetluse kohaselt peavad ettepaneku heaks kiitma ka nõukogu ja parlament ning seetõttu on meil võimalus seda eelseisvatel kuudel jälle arutada.
Kõnealused algatused tagavad liidule kaasaegse, usaldusväärse, tõhusa Euroopa statistikasüsteemi, mis suudab tõsta elanikkonna usaldust ametlike statistiliste andmete vastu. Ma viitan veel kord aruteludele, mis meil on viimastel aastatel sageli selles parlamendis olnud usaldusväärsete eelarveandmete üle või usaldusväärsete andmete üle teiste riikide avaliku sektori raamatupidamisaruannete kohta, SKT jms tähtsuse kohta või vajaduse üle saada hinnaindekseid, millele üldsus saaks täielikult toetuda.
Raportite kohta, mida me täna arutame, lubage mul lihtsalt toonitada, et oleks eelistatav, kui meil oleks suurem austus institutsionaalse tasakaalu vastu, nagu nähti meie arvates ette esialgses ettepanekus, Euroopa statistika haldamise nõuandekogu liikmete nimetamise ja nõuandekogu aruannete koostamise ja edastamise suhtes. Igal juhul komisjon tunnistab, et muudatusettepanekud esialgsetele ettepanekutele on vaieldamatult tähtsad, neil on nõukogu ja parlamendi toetus ja need ei muuda meie esialgsete ettepanekute sisu.
Seda silmas pidades, härra juhataja, tahaksin enne lõpetamist veel kord tänada raportööre ning majandus- ja rahanduskomisjoni suurepärase töö ja komisjoni töö pideva toetamise eest meie statistikasüsteemi kaasajastamisel ja selle muutmisel usaldusväärsemaks ja tugevamaks.
raportöör. - Härra juhataja, see otsus käsitleb Euroopa statistika haldamise nõuandekogu loomist. Liikmesriigid, EL, rahvusvaheliselt ja paljud sidusrühmad kasutavad statistikat erinevatel eesmärkidel. Näiteks Euroopa Keskpank kasutab statistikat majandusanalüüsideks; komisjon loob Eurostati kaudu statistikat, mis on koostatud liikmesriikide andmetest.
Mõned aastad tagasi tekkisid küsimused seoses mõnede liikmesriikide pakutava statistika usaldusväärsusega ELi institutsioonidele ning oli selge, et on vaja mingit kvaliteedikontrolli. Nagu volinik juba ütles, koostati vastuseks statistiliste meetodite tegevusjuhend. Selleks et kontrollida järjekindlust ja tegevusjuhendi järgimist, kontrollitakse iga riiklikku statistikaametit eksperdihinnangu alusel, millesse kaasatakse teised liikmesriigid ja Eurostat. Täiendava kontrolli eesmärgil tehti samuti ettepanek võtta kasutusele sõltumatu kõrgetasemeline nõuandekogu. Kõnealuse ettepaneku sisuks on nimetatud nõuandekogu, mida praegu nimetatakse Euroopa statistika haldamise nõuandekoguks.
On õiglane öelda, et kõik osapooled on äärmiselt tundlikud selle suhtes, kui süvitsi võiks nõuandekogu minna. Ma olen tänulik, et eesistujariik Portugal ja enne teda Saksamaa ning samuti komisjon on olnud minuga avameelsed nimetatud tundliku teema puhul. Loomulikult oli parlament veendunud, et nõuandekogu peab olema enamat kui komisjoni aruandeid pimesi heakskiitev asutus. Oleme jõudnud kokkuleppele tasakaalustatud ja teostatava ettepaneku kohta, mis hõlmab ühel või teisel viisil suuremat osa parlamendi muudatusettepanekutest. Eriti hea meel on mul selle üle, et oleme suutnud nõukoguga kokku leppida, et tuleb julgustada dialoogi, mitte ainult nõuandekogu ja selle statistikaprogrammi komitee ja Euroopa statistika nõuandekomitee vahel, vaid samuti liikmesriikide sidusrühmade organisatsioonidega.
Nõuandekogu esitab aruande Euroopa Parlamendile ja nõukogule ning lisab oma aruandesse hinnangu tegevusjuhendi rakendamise kohta Euroopa statistikasüsteemis tervikuna. Nõuandekogu annab komisjonile nõu asjakohaste meetmete osas tegevusjuhendi rakendamise lihtsustamiseks, kuna see on seotud Eurostati ja Euroopa statistikasüsteemiga tervikuna. Lisaks annab nõuandekogu komisjoni tegevusjuhendi levitamise ja ajakohastamise valdkonnas nõu kasutajatele ja andmete esitajatele. Samuti on lisatud meetmed nõuandekogu sõltumatuse tagamiseks ja Euroopa Parlamendi kaasamiseks kohtumistel. Seega valib nõukogu pärast komisjoniga konsulteerimist välja nõuandekogu eesistuja, kelle ametisse nimetamisse kiidab heaks Euroopa Parlament. Euroopa Parlament ja nõukogu nimetavad kumbki ametisse kolm nõuandekogu liiget. Eesistuja ei ole siseriikliku statistikaameti või komisjoni liige antud hetkel ega ole nimetatud ametikohal töötanud kahe viimase aasta jooksul. Kaalusime samasugust välistamist kõigi liikmete puhul, kuid see ei ole tegelikult praktiline. Siiski lisasime nõude selle kohta, et nõuandekogu pakub laia valikut täiendavaid oskusi ja kogemusi. Juhul kui tasakaal ei ole õige, peab nõuandekogu olema ise võimeline hindama, kas ta on ebaõnnestunud või mitte, ja seetõttu on lisatud läbivaatamisklausel. See annab nõuandekogule ja teistele piisavalt aega näidata, kas meetodid toimivad ja on tõhusad või kas on vaja teha muudatusi, ning seda tuleb teha läbivaatamise käigus.
Euroopa Parlament, eesistujariik Portugal ja komisjon on pidanud selle toimiku üle väga tõhusat dialoogi ning ma tänan neid selle eest. Mul on hea meel, et mul on olnud võimalik viia kõnealune ettepanek läbi ühe lugemisega, mida toetavad variraportöörid, keda sooviksin siinkohal samuti tänada.
raportöör. - Härra juhataja, lubage mul alguses esitada kaks märkust. Üks märkus oleks see, et statistika ei ole ilmselt väga ahvatlev teema ja on alati paigutatud päevakorra lõppu. Ent mis mulle muret teeb, on see, et on olemas poliitikud, parlamendiliikmed ja teised, kellele meeldib sageli kaevata statistika koostamise üle. Ent siis, kui tekib tõepoolest võimalus midagi tõeliselt parandada, ei osale nad just eriti aktiivselt olukorra parandamises.
Teine märkus on see, et ma loodan, et volinik hindab lõpuks selle arutelu toimumist. Sharon Bowles ja mina oleme öelnud, et meie arvates pole arutelu tegelikult vaja. Kuid on oluline rõhutada asjaolu, et keegi on teinud midagi statistika kohta ja see küsimus väärib tähelepanu. Seega loodan, et te ei süüdista meid selles, et hoiame teid sellisel kellaajal siin kinni.
Niisiis, lubage mul õnnitleda teid konkreetsete meetmete puhul, mida olete võtnud vastastikku nende statistikaga seotud probleemidega, mis on lähiminevikus mitmeid kordi päevavalgele tulnud. Ma tean, et pidite tegema seda poliitilises mänguruumis, mis on teile antud nõukogu poolt, kuna oleme teadlikud, et Euroopa Komisjon ei saa kohustada liikmesriike looma sõltumatuid statistikaameteid ja määrata, kuidas nad peavad töötama ning kuidas käsitlema arvnäitajaid ja andmeid.
Ministrid ja parlamendiliikmed, kes kõige valjemini ja vankumatult kaebavad usaldusväärsuse puudumise üle teiste arvude osas, on samuti vaja, kes ei soovi sekkuda ettevõtete tegevusse, rikkuda nende autonoomiat ja nende statistika käsitlemise viisi. See on probleem, mille peate lahendama.
Kuid antud kontekstis arvan, et see oli teist, volinik, väga tark tegu keskenduda pragmaatiliselt, altpoolt tuleva algatuse raames eksperdihinnangutele ja tegevusjuhendile ning reformida statistikasüsteemi struktuuri haldamist uue kõrgetasemelise ameti loomise abil, millest Sharon Bowles rääkis, ja reformida olemasolev majandus- ja sotsiaalvaldkonna statistilise teabe Euroopa nõuandekomitee (CEIES), mis käsitles majandus- ja sotsiaalstatistikat, ühtlustatumaks ja väiksemaks nõuandekomiteeks, millel on laiemad volitused.
Sharon Bowlesi ja minu raportis oleme püüdnud seda veelgi rohkem parandada ning tugevdada komisjoni lähenemisviisi. Samal ajal oleme samuti taganud - vastavalt teie ettepanekule - et need kaks uut asutust suudavad Euroopas nõuetekohaselt toimida ning on sõltumatumad komisjonist ja Eurostatist.
See ei pruugi olla küll täielikult kooskõlas komisjoni kavatsustega; siiski soovin väljendada oma lugupidamist Eurostati peadirektorile, kes väga lahkelt nõustus asjaoluga, et jätame ta meie kavandatavas uues süsteemis hääleõiguseta.
Samuti soovin tänada Portugali eestistujat pr Cordeirot nõukogu töörühma tõhusa juhatamise eest ja läbirääkimiste pidamise eest meiega kõnealuse teema esimesel lugemisel. See oli väga tõhus, väga aega- ja halduskoormust säästev toiming. Seega Hans-Peter Martin, kes palus samuti sõna, võib näha näidet sellest, kuidas me võime väga tõhusalt käsitleda sellist tüüpi kaasotsustamismenetlust.
Lubage mul väga lühidalt esitada mõned statistikaameti elemendid, mida ma teen kirjalikult. Toimikut lugedes näete, kus tegime muudatused, seega ma ei hakka seda siin kordama, vaid jään kindlaks oma soovile, et nimetatud kaks asutust toovad endaga tõepoolest kaasa teadlikkuse ja mõned parandused seoses statistikasüsteemi toimimisega ning aitavad meil tõepoolest saada usaldusväärseid arvnäitajaid ja rajada majandustegevuse usaldusväärsetele andmetele.
fraktsiooni PPE-DE nimel. - (FR) Härra juhataja, volinik, daamid ja härrad, Euroopa statistikasüsteemi täiustamine on osa asjakohase majandushalduse laiemast ülesandest liidus, eriti selles osas, mis seostub stabiilsuse ja kasvu pakti kohandamisega. Ma jagan nii komisjoni kui ka liikmesriikide väljendatud soovi suurendada statistilise teabe kvaliteeti. Minu hinnangul sõltub määratlemine, mida tähendab ülemäärane eelarvepuudujääk, usaldusväärsetest andmetest. Mitteusaldusväärsed andmed ohustavad kogu stabiilsuse ja kasvu pakti.
Vastutasuks paindlikkuse eest pakti rakendamisel, mis võeti kasutusele 2005. aasta märtsis toimunud Euroopa Ülemkogul heaks kiidetud reformi käigus, peavad vajalikud arvud olema vaieldamatud ja kontrollitavad. Paindlikkus on praeguses euroala laienemise kontekstis samuti tähtis. Me peame mineviku kogemustest õppima! Euroopa Liit oli kord juba sunnitud läbi vaatama statistilised andmed liikmesriikide eelarvepuudujäägi ja võlgade taseme kohta; nüüd soovib mitu liikmesriiki euroalaga ühineda, nii et läbitöötamist vajava statistilise teabe maht suureneb, samuti suureneb aruteludes osalejate arv.
Euroopa statistikasüsteemi täiustamisettepaneku eesmärk on tegelda õigustatud muredega, mis on tõstatatud seoses liikmesriikide esitatud andmete tõepärasusega ja nende kontrollisüsteemiga. Me peame hoolt kandma selle eest, et kahtlus ei langeks tervele statistikasüsteemile ja Eurostati suutlikkusele kontrollida liikmesriikide esitatud eelarveandmeid.
fraktsiooni PSE nimel. - (DE) Härra juhataja, sooviksin tulla tagasi eile pärastlõunal vastu võetud otsuse juurde. Pean ära märkima, et ei Euroopa Parlamendi Sotsiaaldemokraatide fraktsioon, Euroopa Rahvapartei (Kristlike Demokraatide) ja Euroopa Demokraatide fraktsioon ega ükski teine fraktsioon ei olnud teadlik asjaolust, et soovime seekord võtta vastu resolutsiooni Venemaa kohta, ehkki esimeeste konverents on seda korduvalt tagasi lükanud.
Loomulikult peame selle otsusega arvestama. Siiski sooviksin siinkohal ära märkida - ja me peame teavitama selle vastuvõtmist nõudnud fraktsioone, eriti Roheliste / Euroopa Vabaliidu fraktsiooni ning Euroopa Demokraatide ja Liberaalide Liidu fraktsiooni-, et me ei palu selle resolutsiooni vastuvõtmist praegu, vaid parlamendi järgmisel istungil. Soovin selle lihtsalt ära märkida.
Loomulikult peame ametlikult järgima kodukorda. Soovime, kuna oleme ausad, öelda rohelistele ja liberaalidele, et me ei palu selle resolutsiooni vastuvõtmist käesoleval nädalal, vaid järgmisel täiskogu istungil. Sotsiaaldemokraadid hääletavad selle üle igal juhul ning ma usun, et Euroopa Rahvaparteil on sarnane kavatsus.
fraktsiooni PPE-DE nimel. - (FR) Härra juhataja, toetan täielikult Hannes Swobodat, kuna meid pole teavitatud ja seetõttu ei ole me selleks resolutsiooniks sel nädalal valmistunud. Sarnaselt fraktsiooniga PSE ei olnud meie fraktsioon sellest teadlik ning ma palun hääletamise lükata edasi järgmisele osaistungjärgule.
Tänan teid, võtame teie palvet arvesse. Palve edastatakse asjakohaselt teistele fraktsioonidele ning vaatame, kuidas seda küsimust lahendada.
Järgmine päevakorrapunkt on Sahra Wagenknechti raport majandus- ja rahanduskomisjoni nimel maksu- ja tollipoliitika panuse kohta Lissaboni strateegiasse.
raportöör. - (DE) Härra juhataja, daamid ja härrad, küsimusele, kas liikmesriikide maksupoliitika aitab tõepoolest edendada majanduskasvu, tööhõivet ja innovatsiooni, saab kahjuks vastata vaid ühe sõnaga: ei! Majanduskasvu lihtsalt ei ole võimalik suurendada seeläbi, et vähendatakse kõrge kasumlikkusega kontsernide maksumäärasid suvaliselt üleeuroopalises dumpinguvõistluses ja vastutasuks nõutakse raha üha jõulisemalt keskmise sissetulekuga töötajatelt, töötutelt ja pensionäridelt nende rollis tarbijana.
Majanduskasvu ei edenda töötajate suhtes maksumäära kohaldamisest saadav tulu, mis on mitu korda kõrgem kui varade suhtes kohaldatud maksumäär, mis muudab nendevahelise lõhe veelgi suuremaks. Tööhõivet ei edenda väikeste investeerimisettevõtete ebaproportsionaalne maksustamine võrreldes nendega, kes spekuleerivad aktsiate, võlakirjade ja tuletisinstrumentidega. Innovatsiooni ei edendata kindlasti seni, kuni usaldusväärseimate bilanssidega rahvusvahelised ettevõtted saavad oma kontodel kõrvale panna parima osa teadus- ja arendustegevuse rahalistest vahenditest, samas kui need, kellele taolised hüvitised on mõeldud, on jäetud vihma kätte.
Lühidalt: kindlasti ei ole tegu sotsiaalselt tasakaalustatud perspektiivi ja ELi arengu edendamisega, vaid pigem selle lämmatamisega, kuni neile, kes rahas suplevad, kingitakse üha uusi maksusoodustusi ja neid nuumatakse, samas kui need, kellel niigi juba vähe on, peavad üha rohkem välja käima. Selline maksupoliitika on majanduspoliitika seisukohast saatuslik, majanduskasvu poliitika seisukohast takistav ning sotsiaalpoliitika seisukohast katastroof.
Olen teadlik, et riiklike maksusüsteemide kujundamine on paberil jätkuvalt liikmesriikide pädevuses, kuid reaalsus on teistsugune. Tegelikult toob kooskõla puudumine ELi maksude valdkonnas kaasa selle - isegi otseste maksude valdkonnas -, et riiklikku maksusüsteemi ei kujundata enam poliitika alusel, vaid seda vormib ja kujundab maksukonkurentsi jäine süsteem. See süsteem hõlmab ühte nimetajat: mida liikuvam mingi tegur on, seda suuremad on selle võimalused väljapressimiseks riiklike finantsteenistuste suhtes ja seda ulatuslikumad on loomulikult ka maksusoodustused, mida see tegur enda kasuks saab jõustada.
Kuna eesmärk ei ole vähendada ja lõpetada antud protsessi käigus riigi tulusid, siis maksustatakse neid sektoreid, mis ei suuda maksustamise eest hoiduda või suudavad seda teha raskustega, peaaegu nagu kompensatsiooniks veelgi rohkem. Seetõttu paigutatakse maksud ümber - ettevõtete tuludelt eraisikute sissetulekule ning kapitalitulult töötulule, mis on veelgi vähem liikuvam, kõrgelt tasustatud töötajate sissetulekult vähem tasustatud töötajate sissetulekule, kes on vastavalt samuti vähem liikuvamad, ning üldiselt sissetulekult ja varadelt tarbimisele. Fakti, et selline protsess toimub ning on toimunud aastaid ja aastakümneid, saab selgelt tõestada andmete abil ELi maksutulude ja maksumäärade kohta. Viimase kümne aasta jooksul on ELis vähenenud enam kui 10 protsendipunkti võrra nii ettevõtte tulumaksu seaduslikud maksumäärad kui ka tegelikud maksumäärad. Kõik antud teemal läbi viidud uuringud kinnitavad seda.
Tegelikult on kõigis ELi liikmesriikides vähendatud kõige kõrgemaid maksumäärasid. Üha rohkem liikmesriike eelistab erakapitalitulu töötulule ülemineku tõttu kahesuunalisi maksusüsteeme. Aktsiisimaks suureneb veelgi - ühest küljest keskkonnamaksude tõttu, mis üsna tihti ei avalda mingit ökoloogilist mõju, isegi alternatiivide puudumisel, kuid mis üsna avameelselt tüssavad eelarveid, ning teisest küljest fakti tõttu, et käibemaks suureneb pidevalt ning jõuab üha enamates riikides kokkulepitud vahemiku ülempiirini.
Selline areng ei ole juhuslik. See on ühtse siseturu kontrollimatu maksukonkurentsi otsene tulemus. See peaks meid panema uskuma, et ettevõtte tulumaksumäärade suurenemine ELis jätab varju Majanduskoostöö ja Arengu Organisatsiooni omad tervikuna. See tähendab, et maksumäärad ELis on selgelt vähenenud rohkem kui OECDs tervikuna.
Ka see, et siin ei avalda mõju paljukurdetud globaliseerumise surve, vaid pigem on tegu isetekitatud survega ELis ja seega survega, millest oleks võimalik iseseisvalt jagu saada, kui seda vaid tahetaks. Väga asjakohaselt ei sisaldanud minu esialgne raport mitte ainult nõuet ettevõtete ühtse konsolideeritud tulumaksubaasi järele, mida raport loomulikult toetab, vaid samuti nõuet terves ELis kehtivate ettevõtete minimaalsete tulumaksumäärade järele, mida ükski riik ei tohiks seejärel enam ületada. Ainult sellised minimaalsed maksumäärad pakuvad tegelikult võimalust peatada ettevõtte tulumaksu suurenemine umbes poole peal.
Minu raport sisaldas nõuet maksustada terves ELis tugevamini varasid ja finantstehinguid, nõuet vabastada töötulu selgelt alamas ja keskklassis ning lõpuks nõuet muuta vastupidiseks saatuslik suundumus, mille käigus kantakse otseseid makse üha enam üle kaudsetesse maksudesse, ning võtta kasutusele vastupidine suundumus.
Pärast hääletust majandus- ja rahanduskomisjonis on nendest nõuetest kahjuks järel vaid murdosa. Selle asemel lauldakse minu raportis kiidulaulu maksukonkurentsile ja ignoreeritakse täielikult sellise arvatavalt tervisliku maksukonkurentsi saatuslikke tagajärgi ELi eelarve tuludele ning seetõttu olukorrale, kust miljonid eurooplased end leiavad. Sellised raportis tehtud muudatused näitavad kahjuks väga selgelt, kelle huvid on tegelikult majandus- ja rahanduskomisjoni liikmetele ja eriti Euroopa Demokraatide ja Liberaalide Liidu fraktsiooni ning Euroopa Rahvapartei (Kristlike Demokraatide) fraktsiooni liikmetele südamelähedased, sest on vägagi selge, kes lõikab kasu ELis valitsevast maksusüsteemist.
Esitasime veel kord meie kõige tähtsamad nõudmised muudatusettepanekutena täiskogu istungile. Kui need ka täiskogu istungil ei peaks enamuse toetust saama, hääletab minu fraktsioon raporti vastu. Teistsugune maksupoliitika ELis, mis vähendab sotsiaalseid kontraste nende tugevdamise asemel - nagu seda teeb praegune maksupoliitika -, oleks tõepoolest võimalik ja seda nõutakse tungivalt. See eeldaks siiski, et Euroopa Komisjonis ja üksikutes liikmesriikides valitsev poliitika juhinduks tegelikult enamiku eurooplaste huvidest, selle asemel et teenida, nagu on tänaseni tehtud, ühiskonna koorekihi huve. See suurendaks veelgi parlamentaarset ja parlamendivälist survet.
Me peaksime jätkama just selle surve vastu töötamist, et sotsiaalselt talumatute suhete äraütlemata ilustamine, mis iseloomustab enamikku raporteid ja nüüd ka raportit maksustamise kohta, ei võidaks enam täiskogul häälteenamust.
volinik. - Härra juhataja, ma olen tõsiselt rõõmus selle üle, et saan arutada teiega maksu- ja tollipoliitika panuse üle Lissaboni strateegiasse.
Euroopa Liidu jaoks on esmatähtis parandada oma konkurentsivõimet ja säilitada samas oma sotsiaalmudel. Maksupoliitika mängib olulist rolli ning aitab saavutada majanduskasvu ja tööhõivega seotud eesmärke. Tervitan teie raporti olulist sõnumit - toetada komisjoni algatusi maksuvaldkonnas. Eelkõige julgustab see tegema suuremaid jõupingutusi järgmistes valdkondades: ettevõtete ühtne konsolideeritud tulumaksubaas, koduriigipõhise maksustamise katsekava, strateegia, mis tagab liikmesriikide maksusüsteemide parema koordineerimise, eriti maksustamise valdkonnas riigist lahkumisel ja piiriülese mahaarvamise valdkonnas, Euroopa Liidu ühise siirdehindade foorumi tehtud töö, strateegia maksupettustega võitlemiseks, käibemaksu pakett, vähendatud käibemaksumäärad tööjõumahukatele teenustele ja keskkonnamaksud.
Kõik nimetatud punktid on äärmiselt olulised. Need on komisjoni maksupoliitika lähenemisviisi keskmes ning nendest paljude üle on arutletud erinevates Euroopa Parlamendi komisjonides. On selge, et Euroopa ettevõtted väärivad sellist ettevõtete maksustamise süsteemi, mida on kohandatud nende tegeliku ja potentsiaalse majandusintegratsiooni määraga nende piiriüleste tegevuste alusel Euroopas. See on nende tulevase konkurentsivõime üks võtmetest. Samuti on oluline, et muud otseste maksude tõkked lahendatakse kooskõlastamise ja mitte ainult kulukate kohtuvaidluste teel.
Vaid ühes valdkonnas ei saa ma teist aru. Selleks on Wagenknechti raporti lõige 17 - selle praegusel kujul -, kus nõutakse minimaalsete aktsiisimaksumäärade tagasilükkamist ja ühenduse praeguse õigusakti asendamist kõnealuse valdkonna käitumisjuhendiga. Arutlesime nimetatud elementide üle siin parlamendis alkoholiaktsiisi ettepaneku käsitlemisel ja - kogu lugupidamise juures - pean ütlema, et komisjon ei ole oma meelt muutnud.
Ühenduse õigusakt aktsiiside kohta mängib üldiselt väga olulist rolli selleks, et vähendada moonutusi siseturul, kaitsta rahvatervist ja suunata tarbimismudeleid keskkonnasäästlikuma käitumise poole. Komisjon on kindlalt veendunud, et miinimummäärad on vajalikud siseturu nõuetekohase toimimise jaoks, pakkudes liikmesriikide jaoks turvaabinõusid, mis tagavad, et kõik liikmesriigid kohaldavad tegelikult neid aktsiisimaksumäärasid ja et tasemed on mõttekad. Ma loodan, et enamik liikmetest toetab esitatud muudatusettepanekut, mille eesmärk on muuta lõiget 17.
Sooviksin lõpetada kolme teadaandega. Esiteks, nagu te kõik juba teate, töötavad minu ametnikud väga jõuliselt selle nimel, et esitada õigusloomega seotud ettepanek ettevõtete ühtse konsolideeritud tulumaksubaasi kohta, mida kavatsen teile tutvustada pärast suvevaheaega 2008. aastal. Teiseks toetab komisjon käibemaksu valdkonnas täielikult Portugali eesistujat selle jõupingutustes jõuda kokkuleppele käibemaksu paketi suhtes ja samuti selles, et edendada märkimisväärselt laiemat arutelu käibemaksumäärade üle enne käesoleva aasta lõppu. Samuti võime töötada selle nimel, et tagada ettepaneku vastuvõtmine eesmärgiga pikendada teatavaid erandeid uutes liikmesriikides seoses vähendatud käibemaksumääraga. Lisaks jätkame jõupingutusi käibemaksupettuste vastu võitlemiseks ja esitame peagi ettepaneku nende finantsteenuste käibemaksuga maksustamise kohta, mis pakuvad sektorile rohkem õiguskindlust ja ajakohastatud eeskirju. Kolmandaks jätkame tööd minimaalsete aktsiisimaksumäärade süsteemi nimel, et vähendada moonutusi ja edendada ausat konkurentsi siseturul selleks, et aidata kaasa rahvatervise ja keskkonna kaitsele.
fraktsiooni PPE-DE nimel. - Härra juhataja, mõnikord ei näe me siin parlamendis tegelikult poliitilisi erinevusi fraktsioonide vahel, ent antud küsimuses on erinevused vägagi nähtavad, kuna ma nõustu raportööriga mõne punkti osas, mida ta just mainis. Ma austan tema tehtud tööd selle raporti nimel, kuid selles osas, mida komisjon peaks tegema, oleme täiesti erinevatel seisukohtadel.
Esiteks räägib raport Lissaboni strateegiast ja sellest, mida peaksime tegema Euroopa globaalse konkurentsivõime taastamiseks. See on tõepoolest ainus viis, kuidas tagada Euroopa heaolu ja meie kodanike heaolu. Ilma maksustamiseta pole see võimalik. Maksustamine mängib konkurentsivõime toomisel Euroopasse väga olulist rolli.
Me ei tohi unustada, et üldine maksutase on Euroopas endiselt kõrgem OECD keskmisest tasemest. Euroopas madalama maksumäära saavutamiseks peame looma investeeringuid soodustava keskkonna. Vajame Euroopas rohkem investeeringuid, suuremat majanduskasvu ja rohkem heal järjel ettevõtteid.
Sellega seoses mängib kasulikku rolli eluterve maksukonkurents. See on majanduslik, turupõhine kontrollimehhanism rohkete poliitiliste otsuste vastu. Kui Euroopas toimib tulus maksukonkurents, ei saa veeretada valitsused tõkkeid ühtse turu teele. Seega soovime tõelist ühtset turgu ilma maksutõketeta. Teisest küljest puuduvad tõendid selle kohta, justkui suudaks tulus maksukonkurents vähendada maksubaase. Maksudest saadav kogutulu on jäänud üllatavalt stabiilseks majandustegevuse suurenemise tõttu.
Siiski valmistab 27 erineva maksusüsteemi olemasolu probleeme, eriti Euroopa VKEdele, mis on aga majanduskasvu jaoks äärmiselt olulised. Vastavalt 2004. aastal Euroopa Komisjoni läbi viidud maksuküsitlusele läheb nõuetele vastamine väikestele VKEdele maksma umbes 2,6% nende müügist ja 31% makstud maksudest. Seega läheb üks kolmandik maksudest vastavuse saavutamiseks. See, et väikeettevõtete puhul moodustab maksunormide järgimine väga suure osa, on väga suur takistus ja see on ka põhjus, miks peame andma endast parima, et nõuda piiriülest mahaarvamist, lihtsustatud tolliprotseduure, täisteeninduskeskuste kava käibemaksu puhul, koduriigipõhise maksustamise katsekavasid jne. Toetame kõike, mida komisjon on selles valdkonnas teinud.
Lõpuks soovib tööstus näha hästi korraldatud ja lihtsat maksusüsteemi. Peame lahendama siirdehindade probleemid, mahaarvamiste tasaarveldamise ELis ning vältima topeltmaksustamist ja vähendama eeskirjade täitmise kulusid. Tervitame ettepanekut ettevõtete ühtse konsolideeritud tulumaksubaasi kohta ja asjaolu, et komisjon on stabiilne ja esitab meile ettepaneku ettevõtete ühtse konsolideeritud tulumaksubaasi kohta, kuna mahaarvamine on üksnes ajutine lahendus. Lõpuks vajame ettevõtete ühtset konsolideeritud tulumaksubaasi.
fraktsiooni PSE nimel. - (EL) Härra juhataja, volinik, proua Wagenknechtil oli algatusvõimet koostada raport, mis annab tunnistust tema poliitilisest julgusest rõhutada maksupoliitika ümberjaotavat ja sotsiaalset mõõdet. See dokument on üks kõige olulisematest tõenditest, mis näitab, et arutelu maksupoliitika üle võib muutuda üleeuroopaliseks.
Kohustus saavutada Lissaboni eesmärgid, täita stabiilsuse ja kasvu pakti eeskirjad, kohustus hallata ja jagada maksutulu ümber nii, et see vastaks ühtekuuluvuse ja tööhõive eesmärkidele, ning kujundada välja siseturg - kõik need on piisav tõestus poliitilisest eesmärgist. Liikmesriikide maksupoliitika ei saa enam põhineda eranditult ja üksnes riiklikel kriteeriumidel: maksustamisdialoog muutub vajalikuks, et edendada suuremat maksude koordineerimist kogu Euroopas.
Nimetatud dialoogi abil, mis on võimaldanud teha olulist koostööd kõigi fraktsioonide variraportööride vahel, oleme keskendunud järgmistele põhipunktidele. Esiteks maksukonkurentsi küsimus: me ei usu, et eesmärk on ohjeldada maksukonkurentsi põhimõtet, see võrduks teatavate liikmesriikide poliitika tsenseerimisega. Kuna maksupoliitika küsimustes ei kehti ühiseeskirjad, tekitab maksukonkurents pakkumiste ja omapoolsete madalate maksumäärade pakkumistega probleeme. Nagu teistegi siseturu valdkondade puhul, võib ka maksukonkurents tagada konkurentsivõimet ja parandada riigi majanduse ning kogu Euroopa tootlikkust, eeldusel et kehtima hakkavad kahjuliku konkurentsi suurenemist ohjeldavad eeskirjad.
Teine punkt, millele keskendusime, on suhe otsese ja kaudse maksustamise vahel. Viimasel ajal on täheldatud, et liikmesriikides liigutakse kaudse maksustamise suunas, enamasti selleks, et katta eelarvepuudujääke. See koormab siiski tarbijaid ja turul ei toimu järelevalvet.
Riigi- ja valitsusjuhtide mitteametliku tippkohtumise tulemused (Lissabon, 18.-19. oktoober 2007) (arutelu)
Järgmine päevakorrapunkt on nõukogu ja komisjoni avaldused riigi- ja valitsusjuhtide mitteametliku tippkohtumise tulemuste kohta Lissabonis. Tervitan soojalt nõukogu eesistujat ja Portugali peaministrit José Sócratest. Tere tulemast täna siin Euroopa Parlamendis!
Sama südamlik tervitus loomulikult Euroopa Komisjoni presidendile José Manuel Durào Barrosole ning ma tänan teda tema töö eest Euroopa tippkohtumisel.
Daamid ja härrad, enne kui alustame aruteluga, sooviksin - ning ma ei soovi ette rutata - tänada eesistujariik Portugali südamest selle tohutu panuse ja saavutatud edu eest neljapäeva öösel vastu reedet kella ühe paiku öösel, mil ta kiitis heaks Euroopa Liidu lepingu ja Euroopa Liidu toimimise lepingu.
See on suurepärane tulemus Euroopa Liidu ja meie kõigi jaoks. Euroopa Parlamendi nimel sooviksin lisada: ilma Euroopa Parlamendita ei oleks me täna siin, kus me oleme. See on samuti suurepärane tulemus meie kõigi jaoks, sest leping oli ja on Euroopa Parlamendi peamine prioriteet, kui soovime sellest võitjana välja tulla.
Nende õnnesoovidega eesistujariik Portugalile ja samuti komisjonile - ma näen komisjoni presidendi kõrval volinik Wallströmi, kes andis tohutu panuse - ning mul on nüüd hea meel anda sõna nõukogu eesistujale José Sócratesele. Teretulemast Euroopa Parlamenti!
nõukogu eesistuja. - (PT) Härra president, komisjoni president, daamid ja härrad, lubage mul esimesed sõnad pühendada minu sõbra mälestusele. Euroopa Parlamendi liikme Fausto Correia mälestusele, kes suri mõne päeva eest. Ta suri noorelt. Tema surm ei ole suur kaotus mitte ainult Euroopa Parlamendile, vaid samuti Portugali Sotsialistlikule Parteile.
Fausto Correia oli poliitiliste ja inimlike oskustega mees. Teil kõigil oli võimalik teda tundma õppida. Ta oli intelligentne poliitik, avatud ja alati pühendunud üllastele Euroopa ideedele. Kuid tema inimlikest võimetest sooviksin rõhutada ennekõike tema lahkust, seltskondlikkust ja sallivust. Tõepoolest - meie inimlikud oskused annavad tähenduse meie poliitilisele elule.
Tema surm on mulle isiklik kaotus, vana sõbra kaotus, kellega jagasin mitmeid hetki oma elust, ning ma tunnen temast suurt puudust.
Daamid ja härrad, kui ma tutvustasin eesistujariik Portugali programmi täiskogu istungil kolme kuu eest, ütlesin väga selgelt välja, milline on eesistujariik Portugali peamine väljakutse - peamine prioriteet -: koostada uus leping ja jõuda selle osas kokkuleppele, lõpetada kuus aastat kestnud institutsionaalsete arutelude ummikseis, millesse Euroopa Liit oli sattunud.
Seetõttu olen täna väga rahul, et pöördun parlamendi poole tutvustamaks kokkulepet, milleni jõuti 18. oktoobril toimunud valitsustevahelisel konverentsil. See leping on aluseks uuele Lissaboni lepingule. Leping allkirjastatakse 13. detsembril linnas, mille nime hakkab leping kandma.
Eesistujariik Portugal alustas oma ülesannete täitmist sellest, et mitte ei hakanud ümber kujundama mandaati, mille oli pärinud eesistujariik Saksamaalt - mis, nagu juba varem ütlesin, oli selguse ja täpsuse eeskujulik näide -, vaid vormima seda mandaati uueks lepinguks. See oli meie missioon.
Kokkulepe, mille saavutasime, kinnitab, et meetodid ja ajakava, mille kuulutasime välja eesistumise alguses, olid õiged. See oli vajalik - nagu ütlesin teile juba eesistumise alguses -, et kasutada kõige paremini ära juunis toimunud ülemkogu istungit, et püüelda lepingu lõpetamise poole mitte detsembris, mida mõned toetasid, vaid juba oktoobris, ülemkogu mitteametlikul kohtumisel, ning meil oli õigus.
Tõele vastab see, et pidasime Euroopa Liidu ajaloos kõige kiirema valitsustevahelise konverentsi lepingu läbivaatamise teemal. Alustasime 23. juulil ja lõpetasime 18. oktoobril.
Kui lepingu ajalugu on kirjas, saame paremini aru selle poliitilise otsuse tähtsusest, miks mitte lükata ülesannet edasi aasta lõpuni, kui suudame selle juba varem ära lõpetada. Euroopa vajas kiiret kokkulepet ja selle ta ka sai. Euroopa vajas märguannet usaldusest ja selle ta ka sai. Euroopal oli vaja võtta suund tulevikule ja seda ta ka tegi.
Me töötasime kiiresti kõikide liikmesriikidega, kes ilma mingite eranditeta näitasid üles konstruktiivsust ja tahet tulla toime ülejäänud raskustega. See võimaldas meil tutvustada asutamislepingu tervikteksti 3. oktoobril ning tõi meid meie eesmärgile lähemale.
Lissaboni tippkohtumise jaoks jäi vähe küsimusi, kuid ilmselgelt olid need poliitiliselt tundlikud küsimused. Selles kontekstis oli meie strateegia püüda jõuda kokkuleppeni tippkohtumise esimesel päeval. See näis meile ühtaegu nii võimalik kui ka väga ihaldusväärne, kuna see saadaks tugeva sõnumi Euroopale. Sõnumi, et EL on suuteline võtma vastu kiireid otsuseid, isegi otsuseid, mida kõik peavad keeruliseks. Veelgi enam: oli väga oluline, et suudaksime lahendada need institutsionaalsed küsimused mitteametliku kohtumise esimesel päeval ning teisel päeval, kohe pärast otsuse vastuvõtmist, arutleda globaliseerumise üle ja selle üle, kuidas Euroopa peaks globaalsed probleemid lahendama.
Seetõttu oli Lissabonis võimalik jõuda kokkuleppele järgmiste küsimuste osas, mis võimaldasid meil lõplikult vormistada Lissaboni lepingu.
deklaratsioon, mis on seotud otsuste vastuvõtmise süsteemiga nõukogus kvalifitseeritud häälteenamusega, mis selgitab Ioannina tegelikku kaitsemehhanismi;
lisaks protokoll, milles määratletakse, kuidas Euroopa Ülemkogu saab seda konsensusmehhanismi muuta või tühistada. Nagu juba ennist ütlesin, oli Ioannina küsimus, kuna nägin seda viimase ülemkogu kokkuleppes, vaja muuta seadusega kohustuslikuks, kuid mitte lepingu vormis. Lahendus, mille võtsime vastu - deklaratsioon pluss protokoll, mis tagavad, et otsuseid Ioannina kohta saab muuta üksnes konsensuse teel - näis meile lahendusena, mis vastab kõige enam viimase kokkuleppe vaimsusele.
Seega pakkusime tagatisi Ioannina kompromissile, kahjustamata sealjuures kvalifitseeritud häälteenamusega otsuste vastuvõtmise protsessi terviklikkust.
Samuti oli vaja lahendada poliitiline küsimus, mis on seotud kohtujuristide arvuga Euroopa Kohtus. Deklaratsiooni suhtes lepiti kokku eesmärgil, et nõukogu kiidab heaks kõik Euroopa Kohtu taotlused suurendada kohtujuristide arvu kolme võrra (kaheksa asemel üksteist). Sellisel juhul oleks Poolal alaline kohtujurist ning ta ei peaks enam osalema rotatsioonisüsteemis, kuna olemasolev rotatsioonisüsteem hõlmab rotatsiooni viie kohtujuristiga praeguse kolme asemel.
Seoses ühise välis- ja julgeolekupoliitika kõrge esindaja ametisse nimetamisega leppisime kokku deklaratsioonis, mille eesmärk on, et Euroopa Parlament võtab osa ametisse nimetamisest isegi esimeses etapis, alates 2009. aasta jaanuarist, asjakohaste kontaktide kaudu.
Konverents kiitis samuti heaks deklaratsiooni, millega selgitatakse pädevuste piiritlemist Euroopa Liidu ja liikmesriikide vahel, nagu on ette nähtud aluslepingutes.
Lõpuks Euroopa Parlamendi koosseisu küsimus. Nagu te juba teate, on muudetud Euroopa Liidu lepingu artiklit 9a, milles sätestatakse, et Euroopa Parlamendi liikmeid ei tohi olla rohkem kui seitsesada pluss viiskümmend, pluss president, st 751, säilitades kahaneva proportsionaalsuse põhimõtte.
teises tagatakse, et nõukogu annab oma poliitilise nõusoleku Euroopa Parlamendi moodustamisele, mis põhineb parlamendi enda ettepanekul.
Nõukogu kiitis heaks parlamendi esitatud kriteeriumid ning jätkas vastuvõetava kohandamisega, mille eesmärk on võtta vastu praegune raamistik ajavahemikul 2009-2014.
Daamid ja härrad, fraktsioonide nõusolekul ja vastavalt meie kodukorrale teen ettepaneku teha käesoleva osaistungjärgu päevakorras järgmised muudatused.
Esiteks teen ettepaneku lükata järgmisse osaistungjärku edasi hääletus ELi-Venemaa tippkohtumise teemalise arutelu lõpus esitatud resolutsiooni ettepanekute üle.
fraktsiooni ALDE nimel. - Härra juhataja, soovin tõstatada töökorraldusliku küsimuse vastavalt kodukorra artiklile 166 ja viitega artiklitele 45, 77, 89, 113 ja 155. Eile otsustasime, et koostame sellel nädalal resolutsiooni ELi ja Venemaa tippkohtumise kohta, ning minu fraktsioon on veendunud, et peaksime selle juurde jääma. Ma tean, et selle otsuse üle püütakse viia läbi kordushääletust, kuid ma loodan, et parlament lükkab arukalt sellise kitsarinnalise lähenemisviisi poliitikale tagasi.
fraktsiooni PSE nimel. - (DE) Härra juhataja, see puudutab nüüd samuti kaasparlamendiliikmeid. Meid ei teavitatud sellisest rakendusest. Eile oli siin teabevahetuse probleem. Ei Euroopa Rahvapartei (Kristlike Demokraatide) ja Euroopa Demokraatide fraktsiooni ega minu fraktsiooni teavitatud sellest palvest. Sel põhjusel tunneme end kõrvalejäetuna ja oleme hääletamisest hoidunud. Me mõlemad - st minu kolleeg härra Daul ja mina - esitame täna hommikul ettepaneku, et muudame seda resolutsiooni veelgi konkreetsemaks. Me märgime soovi resolutsiooni järele ja tunnustame seda tingimusel, et täiendame seda hoolikalt. Pärast tippkohtumist peame samuti saama kogu olemasoleva teabe, seetõttu teeme ettepaneku lükata see edasi kuni tippkohtumiseni.
fraktsiooni Verts/ALE nimel. - (DE) Härra juhataja, ma ei tea, kui tihedalt suured fraktsioonid omavahel suhtlevad. Me oleme alati öelnud, et soovime resolutsiooni - peasekretariaate on sellest teavitatud. Oleme öelnud, et kui räägite avameelselt selle vastu, siis teeme meie samamoodi esmaspäevahommikusel hääletamisel, millele meil on õigus. Me oleme seda alati öelnud ja kui seda ei ole teile edasi öeldud, siis ei ole see mitte meie, vaid teie probleem.
Mis puutub sisusse: näiteks on viimastel nädalatel Venemaal võetud vastu uus seadus äärmuslaste kohta, mis piirab ilmselgelt ajakirjandusvabadust ja arvamusvabadust. Seetõttu soovime, et resolutsioon võetaks vastu enne tippkohtumist, et EL saaks anda teada meie seisukohast Venemaa suhtes selle resolutsiooni kaudu. Pärast tippkohtumist on meil ju võimalik koostada veel üks resolutsioon tulemuste kohta, aga parlament, mis tahab olla poliitiline, peaks enne tippkohtumist võtma häälteenamusega vastu poliitilise arvamusvabaduse, et näidata Venemaale, mida meie siin Euroopa Parlamendis mõtleme vabadusest ja demokraatiast.
(DE) Härra juhataja, küllap nõustume kõik sellega. Daniel Cohn-Bendit väljendas selgelt seda, mida me kõik mõtleme. Siiski kehtib siin parlamendis kodukord, mitte seetõttu, et soovime inimesi piinata, vaid seetõttu, et suurtel fraktsioonidel, kus on oluliselt rohkem kui 200 liiget, on samuti probleeme, mida teie fraktsioonis, härra Cohn-Bendit, on ehk vähemal määral - nimelt peame saama üksteisega konsulteerida. Kui ma liidan Euroopa Rahvapartei (Kristlike Demokraatide) fraktsiooni ja Euroopa Demokraatide ja oma fraktsiooni liikmete arvu kokku, siis on siin parlamendis oluliselt rohkem kui 450 liiget, kes vajavad konsulteerimiseks pisut aega.
Seetõttu teeksin järgmise ettepaneku: selle, mida härra Cohn-Bendit siin ütles, et peame Vene poolele teada andma, et peame seda seadust ebaõiglaseks ja see tuleb tühistada, komisjon ja nõukogu võivad siit jätkata. See on kindlasti kogu Euroopa Parlamendi tahteavaldus, mis on saanud selgeks juba selle arutelu käigus.
Kuid resolutsiooni üle, mis sisaldab 60-70 punkti, tuleb pisut arutleda ja ainult seda tehes saab see toimida. Seetõttu palume arutelu, resolutsiooni projekti ja hääletamist siis järgmisel istungil. See on tegelikult õiglane kompromiss. Palun sellele heakskiitu!
Daamid ja härrad, vastavalt kodukorrale on küsimus, mille härra Watson tõstatas, õige ja kodukorras juba hästi sissetöötatud. Siiski on selge, et selles küsimuses lähevad arvamused lahku.
Vastavalt kodukorrale lahendame selle küsimuse meile ainuvõimalikul viisil, mis põhineb sellele, et parlament on suveräänne. Seetõttu korraldame kaks hääletust: esimene hääletus seisneb hääletamises selle üle, kas soovite selle küsimuse üle hääletada. Kui selle hääletuse tulemus on negatiivne, jääb päevakord nii, nagu see on, ja muudatusi me ei tee. Kui otsustate, et soovite hääletada, siis hääletame küsimuse üle, kas hääletada või mitte resolutsiooni ettepanekute edasilükkamise üle.
Seetõttu panen hääletusele küsimuse, kas parlament soovib selle küsimuse üle hääletada.
Niisiis panen nüüd hääletusele ettepaneku, mida teile tutvustasin, milleks on lükata järgmisse osaistungjärku edasi hääletus ELi-Venemaa tippkohtumise teemaliste resolutsiooni ettepanekute üle. Need, kes hääletavad poolt, hääletavad selle hääletuse edasilükkamise poolt järgmisse osaistungjärku, ja need, kes hääletavad vastu, hääletavad päevakorra mittemuutmise poolt.
Teiseks teen ettepaneku, et järgmised kaks raportit, mis on päevakorras neljapäeval kell 15.00-16.00, lükataks päevakorras vahetult hääletuste järele neljapäeval kell 12.00:
Margie Sudre kalanduskomisjoni nimel koostatud raport muudetud ettepaneku kohta võtta vastu nõukogu määrus, milles käsitletakse partnerluslepingu sõlmimist kalandussektoris Euroopa Ühenduse ja Madagaskari Vabariigi vahel - C6-0064/2007 - ning
Emanuel Jardim Fernandesi kalanduskomisjoni nimel koostatud raport ettepaneku kohta võtta vastu nõukogu määrus Euroopa Ühenduse ja Mosambiigi Vabariigi vahelise kalandusalase partnerluslepingu sõlmimise kohta - C6-0284/2007 -.
Kui rohkem märkuseid ei ole, lisame need hääletused neljapäevastele hääletustele kell 12.00.
Härra juhataja, tõstatan töökorraldusliku küsimuse härra Watsoniga samal õiguslikul alusel. Soovin ainult juhtida tähelepanu sellele, et meil on olnud väga oluline arutelu demokraatia suurenemise üle ELis. See taktika, mis on ilmselgelt edukas, näitab, et demokraatiat, isegi siin Euroopa Parlamendis, on vaja laiendada. Ma võin öelda suure fraktsiooni - fraktsiooni PPE-DE liikmena, mille liikmeks olemise üle olen ma eriti uhke -, et süüdistus resolutsiooni mittejärgmise eest esitati teistele fraktsioonidele. Avastasin, et see oli kahe suure fraktsiooni vahel sõlmitud kokkulepe. On üsna selge, et see ei ole jätkamiseks rahuldav viis.
Ma nõustun otsusega. Minu praktiline soovitus teile, härra president, oleks tagada, et täieliku sõnasõnalise aruande ELi ja Venemaa tippkohtumise kohta peaks nõukogu eesistuja ning komisjoni president esitama president Putinile tippkohtumise ajal ja mitte pärast seda.
- (FR) Härra juhataja, kalandusraportite päevakorda kandmisega seoses ma ei tea, kas see oli tõlkeviga, kuid te ütlesite, et see saab olema koos aruteluga ja tuleb päevakorda neljapäeva hommikul. See saab olema ilma aruteluta. Sestap arvan, et see oli tõlkeviga.
Daamid ja härrad, teeme ettepaneku, et need tuleb kanda neljapäevasesse hääletustundi kell 12.00. Mõlemad on praegu kantud päevakorda koos aruteluga neljapäeval kell 15.00-16.00. Seetõttu teeme ettepaneku kanda need ilma aruteluta neljapäevasesse hääletustundi, mis toimub kell 12.00.
Härra juhataja, tõstatan töökorraldusliku küsimuse kodukorra artikli 166 alusel, et tühistada meie kodukorra artikli 37 lõige 1.
Kodukorra artikli 37 lõige 1 käsitleb Euroopa Parlamendi juurdepääsu dokumentidele ja sätetele. Enne pestitsiidide üle hääletamise algust pommitati paljusid, kui isegi mitte kõiki parlamendiliikmeid e-posti teel palvega hääletada muudatusettepanekute poolt, mis lähevad isegi kaugemale kui komisjon meilt seda sooviks. Need elektronkirjad on pärit organisatsioonilt Pesticide Watch (pestitsiidide järelevalve), mille liikmesorganisatsioonid said Euroopa Komisjonilt suurel hulgal rahalisi vahendeid. Tõepoolest: osa 11,7 miljonist eurost kulutati kahel eelmisel aastal eelarvereal, mis on seotud komisjoni tegevusprogrammiga valitsusväliste organisatsioonide edendamiseks, mis peamiselt tegutsevad keskkonnakaitse ja programmi Life+ raames.
Vastavalt kodukorra artikli 37 lõikele 1, kas tohin paluda erinevaid arvamuste vahetusi komisjoni ja nende valitsusväliste organisatsioonide vahel, kes on teinud meile lobitööd kõigis nimetatud küsimustes? Selline palgalehe alusel lobitöö tegemine on endaga kindlasti toonud kaasa elektronkirjade arvu suurenemise Euroopa Parlamendi liikmetele, kuid muidugi mõista on see vale, kui üks komisjoni peadirektoraatidest kasutab suurtes summades maksumaksjate raha ning kuritarvitab valitsusväliste organisatsioonide rolli, püüdes ja muutes parlamendiliikmete ja komisjoni juhtiva peadirektoraadi seisukohti selles küsimuses.
Härra juhataja, töökorralduslikult on see täielik läbikukkumine ning me peaksime üle minema täielikule elektroonilisele hääletamisele. See on kohutavalt naeruväärne!
Härra Booth, see ei ole läbikukkumine. On tekkinud mõned vead, mis on statistiliselt võttes sellise pikkusega hääletamise puhul täiesti normaalsed. Naeruväärsed on teiesugused sekkumised.
Härra juhataja, töökorralduslikult ei soovi ma asju pikendada ning te olete liiga viisakas, et seda öelda, ent on olemas artikkel, mis lubab presidendil panna - kui tegu on nõnda pika hääletusega: kolmkümmend hääletust, mis kõik on kaheksa lehekülge pikad - see Euroopa Parlamendis hääletusele nii, et raport saadetaks tagasi vastutavale komisjonile põhjalikuks uurimiseks ja uuesti esitamiseks. Usun, et peaksime seda artiklit sagedamini kohaldama.
fraktsiooni PSE nimel. - (DE) Härra juhataja, olete teinud väga head tööd ja seega teeninud ära hea lõunasöögi, nagu me kõik. Me peaksime hääletamise homsele edasi lükkama.
Härra juhataja, kell on kaks pärastlõunal, me peaksime hääletamise katkestama. Mul on tõeliselt kahju, et selline raport peab jõudma täiskoguni. Teen ettepaneku, et järgmine kord tehakse sellega komisjonis rohkem tööd ja tulevikus, parlamendi reformimise kava kohaselt, vaadatakse need eeskirjad läbi. Me ei saa jätkata sellisel viisil töötamist.
(FR) Härra juhataja, arvan, et see, mida minu kaasparlamendiliige just äsja ütles, on üpris õige, kuid ta peaks tunnistama, et tema fraktsioon oli see, kes ei austanud parlamendikomisjonis töötamist ja esitas kõik muudatusettepanekud täna siin.
(IT) Härra juhataja, daamid ja härrad, antud päevakorrapunkti puhul võttis komisjon härra Cohn-Benditi sõnutsi otsuse vastu selge häälteenamusega, siiski töötab parlament selle otsuse vastu viisil, mida võib nimetada sihilikuks töö takistamiseks. Selline on olukord tegelikult. Sestap ei ole see küsimus seotud kodukorraga, vaid on seotud poliitilise hoiakuga.
Daamid ja härrad, kokku on langenud kaks õnnetut olukorda. Esiteks oli meil väga pikk eelnev arutelu, mis lükkas edasi hääletamise, ning teiseks on meil täna tegu selle istungjärgu ühe suurima hääletusega.
Sel põhjusel katkestame hääletuse antud etapis ja ma tänan teid koostöö eest.
kirjalikult. - (PT) Kõnealuse konventsiooni - mille eesmärk on määrata kindlaks poolte kohustused teatavate meetmete keskkonnamõju hindamisel nende varases kavandamisjärgus ja millega tehakse riikidele üldiseks kohustuseks teatada kõigist suurematest projektidest, mis võivad avaldada olulist negatiivset piiriülest keskkonnamõju, ning konsulteerida nende projektide osas - allkirjastasid ühendus ja selle liikmesriigid 26. veebruaril 1991. aastal ja selle kiitis ühendus heaks 27. juunil 1997. aastal.
Parlament kiitis heaks mõned muudatusettepanekud, eriti muudatusettepaneku, millega laiendatakse avalikkuse määratlust artikli 1 punktis x, eesmärgiga selgitada, et avalikkus, mis konventsiooni kohaselt võib menetlustes osaleda, hõlmab kodanikuühiskonda ja eelkõige valitsusväliseid organisatsioone, ning millega avatakse konventsioon poolte kohtumisel antud heakskiidu korral ühinemiseks Euroopa Majanduskomisjoni mittekuuluvatele liikmesriikidele, mis on väärt meie toetust.
Teine muudatusettepanek näib meie jaoks olevat vähem oluline. Põhimõtteliselt ma ei usu, et need võiks valmistada mingeid probleeme.
kirjalikult. - (EL) Lühike raport sisaldab tõsiseid lõhesid, mis muudavad küsimuse tähtsuse olematuks.
Õigusloomega seotud eeskirjad, millega reguleeritakse keskkonnakaitset, on kompromiss vajaduse vahel kaitsta keskkonda ja suurte ettevõtete nõudmise vahel muuta oma ülemäärane tulu maksimaalseks, tulgu, mis tuleb. Tuluga tegelemine muudab ELi riikidevaheliste ettevõtete konkurentsivõime kõige muu kõrval esmatähtsaks. Järgnevalt kirjeldatud punktid iseloomustavad seda:
ii. kogu õiguslik raamistik, mis lihtsustab GMOde kasutamist ja kasutuselevõtmist;
iii. õigusakt selle üle järelevalve teostamise kohta, kas keemilisi aineid kasutatakse tarbekaupades lubatud tasemel. Selle õigusakti väljakujundamiseks kulus 40 aastat, ehkki selles on loomulikult palju erandeid, alates 1967. aastast (direktiiv (67/458/EMÜ) kuni 2007. aastani, mil jõustus REACHi määrus;
iv. jätkuvalt väga puudulik õiguslik raamistik radioaktiivsete jäätmete integreeritud käitlemise kohta;
Rahvusvahelistel ettevõtetel on lubatud sellele vaatamata tegutseda keskkonnavaenulikult. Neid karistatakse üksnes mõne trahviga, mis moodustavad väga väikese osa täiendavast tulust, mis tekib keskkonna hävitamise tulemusel. Seda tõestab mõttetera, et kes maksab, see tellib muusika.
Usume, et need on olulised tegematajätmised. Vaja on lühidat, kuid väga tähendusrikast ja kasulikku viitamist nendele küsimustele.
kirjalikult. - (PT) Euroopa ühenduste finantshuvide kaitse konventsioon ja selle protokollid sisalduvad justiits- ja siseasjade valdkonna konventsioonide ja protokollide loetelus, mis moodustab ühinemisakti I lisa.
Kõnealune konventsioon ja selle protokollid võeti vastu 1996. aastal eesmärgiga kehtestada ühine alus ühenduse finantshuvide kaitsmise kohta kriminaalõigusega ning see jõustus 2002. aastal, pärast seda, kui selle oli ratifitseerinud 15 liikmesriiki.
Selleks et vältida aja ja jõupingutuste raiskamist vaevarikastele läbirääkimistele, lepingu sõlmimisele ja ratifitseerimisele (27 liikmesriigi poolt) iga konventsiooni konkreetse ühinemisprotokolliga seoses, nähakse Rumeenia ja Bulgaaria ühinemisaktiga ette lihtsustatud süsteem ühinemiseks konventsioonide ja protokollidega, mille liikmesriigid on sõlminud Euroopa Liidu lepingu artikli 34 või EÜ asutamislepingu artikli 293 alusel.
Seetõttu toetan soovitust võtta vastu nõukogu otsus, mis lihtsustab käesoleva konventsiooni jõustumiskuupäeva kindlaksmääramist Rumeenia ja Bulgaaria suhtes.
Ma sooviksin rääkida kahe dokumendi paketist - komisjoni ettepanekust ja nõukogu otsusest Schengeni infosüsteemi (SIS) infrastruktuuri paigaldamise, rakendamise ja haldamise kohta. Ma hääletasin mõlema resolutsiooni poolt ja olen seisukohal, et need on väga olulised ELi õigusloomega seotud dokumendid.
See, et SIS II käivitamist lükatakse kogu aeg edasi, on häbiväärne lugu. Me oleme nii palju graafikust maas, et on väga oluline leida sellest olukorrast väljapääs, mis võimaldaks meil kasutada SIS 1+ võrku ka pärast 13. novembrit 2008, st laiendada SISNETi võrgu pakutavat teenust ja luua varulahendus s-TESTA võrgule.
Nüüd on selge, et SIS II rakendamiseks eraldatud inim- ja finantsressursid tuleb ära jagada kolme projekti vahel, mida arendatakse samal ajal: SIS II, SISone4all ja andmeside infrastruktuuri paigaldamine, rakendamine ja haldamine. See mõjutab negatiivselt SIS II rakendamist.
Sel põhjusel on otsus SIS 1+ ja seejärel SISone4all rahastamise kohta väga oluline: kas seda rahastavad kõik osapooled või saab SISNET näiteks rahalisi vahendeid ELi eelarvest? ELi ja liikmesriikide rahaliste vahendite nõuetekohane jaotamine on väga oluline. Kuid võttes arvesse projekti tähtsust ELi julgeoleku suhtes, on ilmne, et SIS II on esmatähtis. Peame eraldama rahalisi vahendeid ELi julgeolekule ja andmeside infrastruktuuri arendamisele.
kirjalikult. - (RO) Vaid aasta pärast Globaliseerumisega Kohanemise Euroopa Fondi loomist 2006. aastal esitati fondile palve. Ma tervitan hääletamist otsuse üle fondi kasutuselevõtmise kohta, mis kujutab endast esimest püüet toetada Euroopa kodanikke, kes seisavad silmitsi globaliseerumise väljakutsetega.
Globaliseerumine on nähtus, mis pakub meile arvukalt võimalusi ja juhuseid, kuid valmistab samuti probleeme selle tagajärgedega kohanemisel. Sestap on väga oluline, et Euroopa Liit ei oleks mitte ainult suuteline sellistele väljakutsetele vastama, vaid samuti suudaks neile tõhusalt läheneda vajalike finantsinstrumentide kiire kasutuselevõtmise abil. Euroopa kodanike edasine turvalisus ja usaldusväärsus sõltub meie tegudest ja algatustest.
Mul on väga hea meel tervitada selle fondi orientatsiooni tööõiguse ja tööohutuse valdkonnale, kuid samas rõhutan hariduse olulisust antud valdkonnas ja vajadust võtta seda valdkonda arvesse samuti fondi tulevasel kasutuselevõtmisel. Lõpuks loodan, et tulevikus saavad vajaduse korral kõik ELi liikmesriigid kasu Globaliseerumisega Kohanemise Euroopa Fondi kasutuselevõtmisest, mille vähem positiivsed mõjud mõjutavad meid kõiki, sealhulgas uusi liikmesriike. See on ainus viis, kuidas meil õnnestub luua tõeliselt jätkusuutlik areng ELi territooriumil tervikuna.
kirjalikult. - Hääletasin Globaliseerumisega Kohanemise Euroopa Fondi esmakordse kasutuselevõtmise poolt. Fond loodi pärast fraktsiooni PSE edukat kampaaniat, et leevendada globaliseerumise mõjusid Euroopa töötajatele.
Nimetatud juhul on fondi kasutatud, et aidata koondada ligi 900 mootorsõidukitööstuse töötajat Prantsusmaal.
kirjalikult. - (PT) 2007. aasta märtsis taotles Prantsusmaa abi Globaliseerumisega Kohanemise Euroopa Fondilt seoses 1345 töötaja koondamisega ettevõttes Renault SA ja 1057 töötaja koondamisega ettevõttes Peugeot SA ja nende tarnijate töötajate koondamisega.
Eelarvepiirangute tõttu sellele fondile (500 miljonit eurot aastas), selle piiratud abikõlblikkuskriteeriumide tõttu ja ajaomaste töötajate arvu tõttu oli ühenduse panus suurusjärgus 3 816 280 eurot. Seega moodustab see 1902 eurot iga Renault'ga seotud koondatud töötaja kohta ja 1190 eurot iga Peugeot'ga seotud koondatud töötaja kohta.
Euroopa Komisjoni hinnangul võib sellest fondist saada kasu 35 000-50 000 töötajat, kuid ELi andmed näitavad, et ümberstruktureerimise tulemusel koondatud töötajate arv ületab pool miljonit. Olukord on seda tõsisem, kuna enamik nendest töötajatest koondati ümberstruktureerimise tulemusel ELi-siseselt ning seetõttu ei hõlmata neid fondi abikõlblikkuskriteeriumidega.
2008. eelarveaasta üldeelarve projekt (III) jagu - 2008. eelarveaasta üldeelarve projekt (I, II, IV, V, VI, VII, VIII ja IX jagu) (arutelu)
Kyösti Virrankoski eelarvekomisjoni nimel koostatud raport Euroopa Liidu 2008. eelarveaasta üldeelarve projekti kohta, III jagu - komisjon
Ville Itälä eelarvekomisjoni nimel koostatud raport Euroopa Liidu 2008. eelarveaasta üldeelarve projekti kohta, I, II, IV, V, VI, VII, VIII ja IX jagu
Enne kui annan sõna volinik Grybauskaitėle, sooviksin väljendada oma hämmingut selle üle, et teisi volinikke, kellel palusime siin olla, ei ole kohal. Sellel võivad olla erinevad põhjused: ilmselt on meie kutsed saadetud välja liiga hilja. See võib nii olla ja ma peaksin seda kontrollima.
Sooviksin siiski komisjonile meelde tuletada, et institutsioonidevahelise kokkuleppe kohaselt peab komisjon viibima kohal selle nädala jooksul, mil Euroopa Parlamendis toimub istung. Ma kontrollin seda ja ma loodan, et nii komisjon kui ka loomulikult meie parlamendina austame oma kohustusi institutsioonidevahelise kokkuleppe kohaselt.
Paluksin seetõttu kohalviibivat volinikku, volinik Grybauskaitėlt, et ta annaks selle sõnumi komisjonile edasi. Muuseas rääkisin sellest ka esimeeste konverentsil. Ma ei soovi siiski siinkohal teha ühepoolseid süüdistusi, kuid ma kontrollin seda.
raportöör. - (FI) Härra president, kõigepealt sooviksin tänada eelarvekomisjoni esimeest ning parlamendikomisjoni liikmeid ja koordinaatoreid selle eest, et nad võimaldasid meil jõuda suurepärasele kompromissile väga positiivses õhkkonnas. Parlamendi peasekretär oli samuti väga avatud ja koostööaldis eelarveprojekti koostamisel. See on hea algus tulevasele koostööle administratsiooni ja eelarvekomisjoni vahel.
Esiteks soovin öelda, et see süsteem, kus kaks organisatsiooni otsustavad eelarve üle - juhatus ja eelarvekomisjon - ei saa tulevikus edasi kesta. See ei ole õige lähenemisviis, et juhatus töötab välja erinevaid uusi ideesid ja uusi projekte. Eelarvekomisjon on kas omamoodi kummist pitsat, mis kiidab rahalisi vahendeid heaks, või on ta halb poiss või tüdruk, kes need ära jätab. See oli ka antud juhul nii, kui fraktsiooni esimees pakkus välja uusi suurendamisi, mis oleksid olnud ületanud kuulsat 20protsendilist ülemmäära, milles on ühiselt kokku lepitud. Ma loodan, et inimesed võtavad kuulda eelarvekomisjoni esimehe sellekohaseid suuniseid, kuna temal on hea idee, kuidas see protsess peaks toimima nõuetekohaselt, et saavutada konkreetseid ja sobivaid tulemusi. Nende küsimuste üle ei saa otsustada kahes kohas. Oleks palju parem, kui nende üle otsustataks lihtsalt ühes kohas.
Parlamendi eelarve koostamisel näitasid administratsioon ja juhatus üles õiget algatust ja tegid ettepaneku, et 20protsendilisest ülemmäärast allapoole jäämine peaks olema aluspõhimõte. Pärast tegi fraktsiooni esimees lisandusi poliitikaeeskirjadele. Üks lisandustest oli see, et kõigi parlamendiliikmete assistendid hakkavad ühes kuus saama tuhat eurot rohkem, mis teeb kokku ligikaudu 10 000 000 eurot, ning samuti suurendati muid summasid, ehkki tegelikult olime jõudnud olukorda, kus lisakulusid oleks tegelikult tulnud teataval määral kärpida. See ei ole ilmselgelt kunagi lihtne, kuid tuleb öelda, et me ei ole teinud tegelikke sääste ega kärpeid, selle asemel oleme lihtsalt püüdnud uue eelarve suurendamise korral pidada ustavalt kinni eelarvedistsipliinist, et eelarve ei kasvaks liiga suureks.
See on ilmselgelt oluline, kuna kulutame maksumaksjate raha. Me peaksime mõtlema sellele, milliste projektidega tegeleme ja millised neist on vastuvõetavad maksumaksja seisukohast. Ennekõike peame keskenduma selle töö olemusele, milleks meid siia on valitud. Ülesanne on olla seadusandlik organ ja me ei tohiks rakendada projekte, mis jäävad tegeliku õigusloometöö reguleerimisalast väljapoole.
Lubage mul siiski öelda, et tunnen heameelt ühise kompromissi üle, mis võimaldab parlamendil suurendada kulutusi veidi vähem kui 4%. See on mõistlik ja hõlmab igal juhul paljusid projekte, mida teised parlamendiliikmed siinkohal toetavad.
Mainin ära mõned nimetatud projektidest. Esiteks teabepoliitika, mis on äärmiselt oluline. Selleks paigutati reservi täiendavad üheksa miljonit eurot, mis kulutatakse uuele internetipõhisele televisiooniprogrammile pärast selle prototüübi heakskiitmist. Internetipõhise televisiooniprogrammi idee tehnilise teabekanalina on vastuvõetav kavatsus, kuid seda ei tohiks viia ellu viisil, nagu seda praegu soovitati. Fraktsioonid ja parlamendiliikmed ei hakka osalema asjaomase organi üle järelevalve teostamisel ega selle igapäevases töös. Administratsioonil ei ole sellist poliitilist ausust, mida inimesed sooviksid näha ja mis on olemas fraktsioonidel ja parlamendiliikmetel.
Mulle tundus väga raske tunnustada ideed, mille esitasid vasakpoolsed ja mille kohaselt tuleks poliitilised vaated poliitikast kustutada ning teavet parlamendi kohta võiks saada üksnes selle administratsiooni kaudu ja mitte parlamendiliikmete ega fraktsioonide kaudu. On kujuteldamatu, et teabepoliitika peaks toimuma üksnes administratsiooni kaudu ja see jätaks meid, kes me oleme siia valitud demokraatlikult, teabe masinavärgist kõrvale.
Antud teemaga oli seotud veel teinegi idee, mis on seotud kohalike massiteabevahenditega, mille üle otsustati täiskogu istungil just enne puhkusi. Selle kohaselt peaksid parlamendiliikmed saama veidi rohkem raha, et kutsuda kohalike massiteabevahendite esindajaid jälgima seda, mis toimub parlamendis, ja parlamendiliikmeid intervjueerima. Eelarvekomisjon hääletas selle vastu. Ma ei mõista vasakpoolsete parlamendiliikmete ilmselget vaenu väikeste kohalike massiteabevahendite vastu, kuna see võimaldab meil pääseda lähemale tavalistele inimestele. Nüüd me hääletasime eelarvekomisjonis siiski häälteenamusega selle raha eraldamise vastu ning meie, parlamendiliikmed, ei saa kulutada enam raha kohalike massiteabevahendite parlamenti kutsumisele.
Kolmandaks sooviksin mainida infobüroosid. Igas liikmesriigis on olemas oma infobüroo, mis on hea, kuid milleks osta kõige kallimaid hooneid kõige kallimates piirkondades? Miks ei võiks me osta veidi odavamaid hooneid pisut kaugemal linnast ja kulutada asjakohaseid rahalisi vahendeid inimressurssidele? Vajame, et rohkem inimesi käiks töökohtades, õppeasutustes ja koolides ning räägiks inimestele, mida parlament teeb ja miks ta seda teeb. Inimesi saab kõige paremini mõjutada siis, kui minna nende juurde, ja mitte ostes kalleid hooneid. Seda raha saaks paremini kulutada.
Mis puudutab üldiselt hoonetepoliitikat, siis loodan, et kõik institutsioonid kehtestavad ühise korra, mille alusel otsustatakse, millal ja kuhu ehitada ning millal ja kuhu osta kinnisvara, nii et me ei peaks enam otsustama, teadmata, mida teised teevad, ja tõstma kunstlikult kinnisvara hindu.
Sooviksin kommenteerida resolutsiooni ettepaneku kohta vähendada istungite arvu Strasbourgis. See võib olla igavene arutelu, kuid see peab jätkuma, kuni midagi saab tehtud. Me peame olema eeskujuks heitkoguste vähendamisel. Me ei saa raisata 200 miljonit eurot maksumaksjate raha aastas. Me peame avalikkusele näitama, et EL on laienenud ja muutunud ning selleks peame ise muutuma. Ma pole veel kohanud ühtki head seletust, miks selline nägelemine peaks jätkuma. Sel põhjusel loodan, et antud teemal korraldatakse hääletus, et parlament saaks pidada nõukoguga läbirääkimisi ning selle tulemusel tehakse vajalikud muudatused.
Soovin veel kord tänada koordinaatoreid ja eelarvekomisjoni liikmeid kompromissi eest ja loodan, et see säilib neljapäevases hääletuses ning asjaomased arvud jäävad nii, nagu me nendes ühiselt kokku leppisime.
raportöör. - (FI) Härra president, volinik, 2008. aasta eelarve on juba teine käesoleval programmiperioodil. Kui praegune finantsraamistik vastu võeti, pöörati erilist tähelepanu konkurentsivõime ja ühtekuuluvuse tugevdamisele majanduskasvu ja tööhõive tagamiseks.
Komisjoni esialgne eelarveprojekt hõlmas 129,2 miljardit eurot kulukohustuste assigneeringuteks ja 121 miljardit eurot maksete assigneeringuteks. Nõukogu kärpis oma eelarveprojektis kulukohustuste assigneeringud 128,4 miljardile eurole ja maksete assigneeringud 119,4 miljardile eurole, seega 10,3 miljardi võrra vähemaks juba niigi kitsas finantsraamistikus.
Nõukogu eelarveprojekt rõhutas samuti muid küsimusi. Rubriigi 1 kohaselt (jätkusuutlik kasv ja tööhõive) kärbiti maksete assigneeringuid tervelt 1046 miljoni euro võrra, ehkki see oli eelarvepoliitika tingimusteta prioriteet.
Käesoleval sügisel sai parlament komisjonilt samuti kirjalikud muudatusettepanekud, et eraldada täiendavad 262 miljonit eurot välistegevusele. Lisaks tegi komisjon samuti ettepanku vaadata finantsraamistik läbi nii, et ajavahemikul 2008-2013 oleks Galileo globaalsele positsioonimissüsteemile ning Euroopa Innovatsiooni- ja Tehnoloogiinstituudile võimalik eraldada piisavad rahalised vahendid. Ettepanek oli kooskõlas parlamendi 20. juunil vastu võetud resolutsiooniga ja esimese lugemisega ETI õigusakti kohta.
Tuginedes nimetatud kriteeriumidele, koostas eelarvekomisjon oma ettepaneku, mille üle nüüd arutletakse. Selle põhielemendid on järgmised:
Eelarve tingimusteta prioriteet on rubriik 1 (jätkusuutlik kasv ja tööhõive). Kulukohustuste assigneeringuid suurendati, eriti teadusuuringute ja koolituse valdkonnas Lissaboni strateegia ja üleeuroopaliste võrkude jaoks.
Rubriik 1a on samuti seotud rahaliste vahenditega Galileo navigatsioonisüsteemi jaoks. Mitmeaastase finantsraamistiku koostamisel hoiatas parlament, et Galileo on alarahastatud. Nüüd on sel 2,4 miljardi euro suurune puudujääk, kuna erasektor ei soovi sekkuda projekti, nagu juhtus Ameerika Ühendriikides. Kuna projekt on Euroopale poliitiliselt ja majanduslikult oluline, nõudis parlament, et see peaks jätkuma ning et seda tuleks rahastada ELi eelarvest. Sellekohane otsus tuleb vastu võtta eelarvemenetluse raames. Nimetatud põhjusel ei sisaldunud Galileo ja sellega seotud ETI kulukohustused eelarveprojekti eelarves, vaid olid esitatud nn satelliitvahetuse ettepaneku kujul. Selle vastuvõtmise tingimuseks on, et võetakse vastu komisjoni ettepanek, millega muudetakse mitmeaastast finantsraamistikku. Kui seda vastu ei võeta, siis Galileo projekt ebaõnnestub ja ETI rahastamine satub samuti raskustesse. On mõttetu jätkata Galileo rahastamist, kui nõukogul puudub tegelikult tahe selle lõpuni läbivaatamiseks.
Struktuurifondide ja Ühtekuuluvusfondi kulukohustusi rubriigi 1b kohaselt on oluliselt suurendatud, kuna fondide tasumata kohustused - täitmata kulukohustused - on muret tekitavalt suured - rohkem kui 95 miljardit eurot.
Suvel esitasid parlament ja nõukogu ühisdeklaratsiooni komisjoni aegluse kohta funktsionaalsete programmide heakskiitmisel. Praegusel hetkel ei ole heaks kiidetud 63% regionaalarengu fondi ja Ühtekuuluvusfondi programmidest, 83% Euroopa Sotsiaalfondi programmidest ja 75% maaelu arengu programmidest, ehkki esimene programmiaasta hakkab juba lõpule lähenema.
Nagu mõned kolleegid ilmselt juba teavad, tahtsime me täna teha väikese katse, et muuta infotundi sõbralikumaks ja interaktiivsemaks. Kutsun seetõttu kõiki parlamendiliikmeid istuma esimestesse ridadesse, nii et meie ja komisjoni liikmete vahel valitseks sõbralikum õhkkond. Palun tulge istuge esiritta, selle asemel et sinna kaugele jääda.
Näen, et mõned teist on ikka veel häbelikud. Tulge, tulge, eksperimenteerida on ju lõbus!
Milliseid meetmeid kavatseb komisjon võtta, arvestades laste röövimise ja kadumise juhtumite arvu, et koordineerida liikmesriikide vahendeid ning hoida ära ja karistada kõnealuseid tegusid kogu Euroopa Liidus?
komisjoni asepresident. - Komisjon nõustub täiesti, et alaealiste röövimise ja kadumise vastu võitlemine on oluline. Laste õiguste tugevdamine, nagu te kõik hästi teate, on üks minu isiklikke prioriteete.
Esimene meede, mille Euroopa Komisjon kõnealuses küsimuses võttis, oli 2001. aastal Euroopa organisatsioonide võrgustiku, Kadunud ja Seksuaalselt Kuritarvitatud Laste Euroopa Föderatsiooni loomise toetamine, praegu on selle nimeks Euroopa Kadunud Lapsed. Tänaseks on meil 21 organisatsiooni 15 liikmesriigis.
Seejärel loodi või uuendati ühenduse programmi Daphne rahalisel toel ja keskuse Child Focus abiga mitu keskust.
Mitmed liikmesriigid on viimase 10 aasta jooksul kehtestanud hädaabinumbrid kadunud lapsega perekondade toetamiseks ja lapse otsimise kiirendamiseks.
Kadunud laste ja laste röövimise juhtumid võivad kiiresti muutuda ja muutuvad praegugi piiriülesteks juhtumiteks. Seetõttu teeme ettepaneku kehtestada kadunud laste kohta teatamiseks ühtne hädaabinumber. Sellel eesmärgil rakendatakse 15. veebruari 2007. aasta otsus, millega reserveeritakse riigisisene numeratsiooniala algusega "116” sotsiaalse väärtusega ühtlustatud teenuste ühtlustatud numbritele. See on iga liikmesriigi teha olev oluline otsus, eriti seoses 116000 numbriga vihjeliinide jaoks, kuhu teatada kadunud lastest.
Te teate, et numbrile 116 vastavate teenuste kehtestamine on liikmesriikide ülesanne. Siinkohal pean kahjuks ütlema, et kolm liikmesriiki ei ole veel vastanud. Õiguslikke meetmeid on võtnud 17 liikmesriiki. 12 liikmesriiki on välja kuulutanud kandideerimiskutse vihjeliini haldamiseks ja teenusepakkujad on välja valinud seni ainult neli liikmesriiki: Belgia, Taani, Kreeka ja Portugal. Seetõttu ei ole ma 2007. aasta veebruari otsuse rakendamise hetkeolukorraga üldse rahul.
Lisaks hädaabinumbritele on kadunud laste otsimisel vajalik abimehhanism. Mitmed süsteemid on juba olemas ja võivad üleeuroopaliste meetmete eeskujuks olla. Te olete ehk kuulnud Põhja-Ameerika süsteemist "Amber Alert”, Prantsusmaal on juba olemas "Alerte enlèvement” ja Kreekas "Amber Alert Hellas”. Me toetame liikmesriikides riigi tasandil samasuguste mehhanismide loomist. Kui kõik liikmesriigid sellised mehhanismid loovad ja kui need on omavahel ühenduses, siis on piiriüleste juhtumite lahendamine võimalik ja lihtsam. Kõnealusel eesmärgil oleme koostanud juhised, kus kirjeldame meie nägemust üleeuroopalisest kadunud lastega tegelevast mehhanismist. Küsimust arutati esimest korda justiits- ja siseministrite nõukogu mitteametlikul kohtumisel 1. oktoobril 2007. aastal.
Lisaks toetame me laste kuritarvitamise alase rahvusvahelise pildiandmebaasi loomist, mis oleks uus vahend ohvrite ja kurjategijate tuvastamiseks. Teostatavusuuringut ja rakendusetappi rahastatakse programmi AGIS raames ja alates 2005. aasta septembrist rahastavad seda Interpoli kasutatavat andmebaasi peamiselt G8 riigid ja eraettevõtted. Kõnealuse andmebaasi abil on praeguseks leitud ja vahistatud mitmeid kurjategijaid Euroopas ja väljaspool Euroopat, hiljuti näiteks üks väga tuntud pedofiil Tais, ja päästa ohvreid.
- (ES) Proua juhataja, tänan teid, et võimaldasite meil näost näkku kohtuda Euroopa Komisjoni volinikuga, kellelt ma olen sarnaste asjade kohta juba palju küsimusi küsinud.
Kadunud laste küsimus on muret tekitav. Näiteks ainult minu kodupaigas Kanaari saartel on viimastel aastatel jäljetult kadunud kolm last, st et nad ei ole isegi pedofiilide võrgustikes välja ilmunud. Nad on jäljetult kadunud, mis paneb meid küsima, kas neid lapsi on kasutatud kindlatel eesmärkidel, näiteks elundikaubanduseks, ja kas Euroopa Liidus tegutsevad võimalike rahvusvaheliste sidemetega maffiaorganisatsioonid.
See viib mind mõttele, et kas tegemist pole mitte probleemiga, mis vajaks jõulisemat algatust, kui need, mida komisjon seni on teinud. Ma tean, et volinik on alati jõupingutusi teinud, kuid ma kutsun teda üles jõuliselt toimima ka kõnealuses valdkonnas, kuna tegemist on vanematele ja ühiskonnale üldiselt muret tekitava küsimusega, sest lapsed on meie kõige kallim vara.
komisjoni asepresident. - (IT) Proua juhataja, härra Medina, ma nõustun täielikult teie soovidega ja mulle valmistab äärmist rahulolematust asjaolu, et isegi kui me algatusi teeme, siis liikmesriigid ei rakenda neid.
Hädaabikõnede ühtse Euroopa numbri oleks pidanud rakendama igas liikmesriigis septembri lõpuks. Praegu on oktoobri lõpp ja süsteem toimib ainult neljas liikmesriigis; 17 liikmesriiki on küll algatusi teinud, kuid rakendamine viibib sellele vaatamata.
Teine ettepanek, mis me teha soovime, käsitleb tihedamat koostööd nn seksturismi järelevalve osas. Kahjuks reisivad paljud Euroopa kodanikud näiliselt turistidena maailma muudesse osadesse, et panna toime kohutavaid pedofiiliaakte, ja olen nõus, et kõnealuses valdkonnas tuleb rahvusvahelist koostööd tõhustada. Ma nõustun teiega - ja kahjuks on meil ka tõendeid - et kadunud lapsi kasutatakse sageli elundikaubanduses. Kahjuks kehtib see mitte ainult minu päritolupiirkonna, vaid ka muude Euroopa Liidule väga lähedal asuvate alade, nagu Balkani poolsaare, Ida-Euroopa ja Musta mere piirkonna kohta.
Kahjuks on elundikaubandus reaalsus, rääkimata veel Kaug-Idast ja Kagu-Aasiast pärit täiskasvanute ja laste elunditega kaubitsemisest. Kuigi see pole valdkond, mida liikmesriikide valitsused siiani oleksid soovinud ELi vastutusalasse anda, võib EL peatselt kõnealust valdkonda tõhusamalt käsitleda, osaliselt tänu uue institutsioonilise reformi kokkuleppe heakskiitmisele.
(EL) Proua juhataja, kas ma võin küsida volinikult, et on see kindel, et kõigis liikmesriikides lapse sünd deklareeritakse? Kas ELi piire ületavate laste arv registreeritakse, nii et laste võimalikku kadumist või nende elundite kasutamist on võimalik tuvastada?
komisjoni asepresident. - (FR) Jah, teil on õigus. Me oleme piiripunktides avastanud registreerimata lapsi ja seetõttu pean ma isikuandmete kogumist väga tähtsaks.
Isikuandmete kogumine tähendab päritoluriikide aitamist, olgu need siis ELi kuuluvad riigid - kuigi ma ei usu siin probleemi esinevat - või eriti ELi naaber- ja partnerriigid, kus mõnikord on registrite osas kontroll puudulik ja kus veel registreerimata või üldse registreerimata lapsed mulle eriti muret valmistavad.
Just seetõttu oleme me otsustanud toetada osaliselt Euroopa rahastamisprogrammide kaudu strateegilisi projekte, mis aitavad tugevdada ELi partner- ja naaberriikide kodanikeregistrite alast suutlikkust.
(DE) Proua juhataja, volinik, oma näidetes märkisite, et neli liikmesriiki on loonud hädaabinumbrid. On esinenud muid probleeme - näiteks, mulle meenub, et tsunamijärgsel ajal - kui piirkonda minejate, näiteks nende isikute suhtes, kes tulid oma pedofiilseid kalduvusi rahuldama - kohaldati andmekaitset ja nende sugulased ega ametiasutused ei teadnudki, millega tegelikult tegemist oli. Kas oleks ehk aeg hiilimine lõpetada ja hakata liikmesriike nimetama? Nimede väljaütlemine ja häbistamine oleks õige meetod, mis sunniks kõnealuseid liikmesriike oma kohustusi täitma ja lõpuks paremini käituma.
komisjoni asepresident. - Ma juba ütlesin, et ma ei ole otsuse rakendamise ulatusega üldse rahul ja et seni on ainult neli liikmesriiki otsust rakendanud. Nüüd peavad kõik liikmesriigid otsust rakendama. Asjaolu, et ainult neli liikmesriiki rakendavad 2007. aasta veebruaris ühehäälselt vastu võetud otsust, näitab, et me peame palju rohkem ära tegema.
suuliselt vastatav küsimus - B6-0321/2007), mille esitas(id) Joseph Daul , Lutz Goepel ja Neil Parish fraktsiooni PPE-DE nimel komisjonile: toiduainete hinnatõus ja tarbijakaitse;
suuliselt vastatav küsimus - B6-0377/2007), mille esitas(id) Luis Manuel Capoulas Santos fraktsiooni PSE nimel komisjonile: toiduainete hinnatõus ja tarbijakaitse, ja
suuliselt vastatav küsimus - B6-0378/2007), mille esitas(id) Sergio Berlato , Janusz Wojciechowski, Gintaras Didžiokas ja Liam Aylward fraktsiooni UEN nimel komisjonile: toiduainete hinnatõus ja tarbijakaitse.
autor. - Härra juhataja, mul on hea meel täna sõna võtta, sest nüüd oleme olukorras, kus toiduainetega kindlustatus on muutunud tõeliselt oluliseks küsimuseks. 25 aastat oleme olnud olukorras, kus Euroopas oli küllaldaselt toitu. Me võtsime põllumajanduse valdkonnas, ühise põllumajanduspoliitika raames vastu otsuseid tootmist piirata, et säilitada hindasid, vähendada eksporditoetuste kasutamist ja eksportida tooteid maailma turgudele.
Nüüd oleme täiesti erinevas olukorras: teravilja hinnad on sel aastal kolmekordistunud; loomakasvatussektoris valitseb väga suur probleem, sest sööda hinnad on ligikaudu 50% või 60% võrra tõusnud ja meid teeb see äärmiselt murelikuks. Härra Daul, härra Goepel ja mina oleme esitanud käesoleva suuliselt vastatava küsimuse ja meil on hea meel, et volinik Fischer Boel on täna siin - sest meile tundub, et peame praegu otsima igat võimalust, kuidas saada Euroopa Liitu lisasööta.
Me peame seisma silmitsi tegelikkusega, et mõnda sööta, mis on toodetud geneetiliselt muundatud maisi ja soja baasil, ei saa Euroopa Liitu tuua, sest need ei ole lubatud. Arvan, et me peame seda küsimust käsitlema ja looma süsteemi, mille abil saame neile toodetele loa anda. Tingimusel, et need tooted on ohutud, tuleks neid sisse lubada, et nendega oleks võimalik toita kanu, eriti sigu, samuti veiseid, nii liha- kui ka piimaveiseid, sest me peame hoidma oma tootmise väga konkurentsivõimelisena.
Samuti peame käsitlema kaupluste kettidega seotud olukorda, sest - ärgem unustagem - meile ei ole mureküsimuseks üksnes hind, mida põllumajandustootja oma toodete eest saab, vaid meid huvitab ka see, kui palju tarbija peab maksma. Pole kahtlust, et me võime näha näiteks seda, kuidas leivapätsi toorainest on vaid 10% nisu ja ometi on leiva hind tohutult tõusnud, sest kaupluste ketid väidavad, et nad peavad nisu eest nii palju rohkem maksma. Seega peame kaupluste kettidele survet avaldama, olemaks kindlad, et tarbija maksab õiglast hinda.
On tore, et see seab Euroopa põllumajanduse uues olukorras väga tugevale positsioonile, sest meil on vaja toiduainete tootmist, põllumajandustootjaid ja maapiirkondi ja kõik need toimivad väga hästi.
Kuid, nagu ma ütlesin, me peame nüüd saavutama õige tasakaalu teravilja- ja loomakasvatussektori vahel ja seetõttu esitasime käesoleva küsimuse. Meil oleks hea meel kuulda, mida volinik Fischer Boel vastab.
autor. - (PT) Härra juhataja, Euroopa volinik, rõõm on teid jälle parlamendi ees näha. Nagu teate, üllatas meid mõned kuud tagasi toimunud muutus mõnede põllumajandustoodete turul valitsevas olukorras - muutus, mida me alles hiljuti mõeldamatuks pidasime; pakkumise suhtes valitseb tohutu nõudlus ja selle tagajärgi me näeme.
See omakorda tekitas olulise häire loomakasvatussektoris, etteennustatavad tagajärjed tarbijahindade tõusu näol ja unustada ei maksa ka FAO hoiatust toiduainetega seotud tagajärgede kohta, mida kõnealune olukord maailma paljudes piirkondades võib tekitada. Ärgem unustagem, et kui Euroopas kulutame me 10-20% leibkonna sissetulekutest toidule, siis on ka ühiskondi, kus toidule kulub 90% või rohkemgi leibkonna sissetulekutest, ja pole raske ette kujutada, mida tähendab hinnatõus neile rahvahulkadele, kes kannatavad niigi puudust.
Seetõttu peame tegutsema ja tegema seda kohe; mul on hea meel, et komisjon reageeris kiiresti - ja õigesti - võttes mõningaid leevendavaid meetmeid ja vähendades 2008. aastaks ette nähtud tootmisest kõrvaldatud maa hulka nullini. On häbiväärne, et me kaugemale ei läinud. On muid meetmeid, mida saaks ehk vastu võtta ilma lisakuludeta ühenduse eelarves, näiteks nagu teatavatele loomakasvatajatele ettenähtud abi ettemaksete tegemise lubamine, sest loomakasvatajaid ei mõjuta mitte üksnes hinnatõus, vaid ka loomahaigused, nagu näiteks lammaste katarraalne palavik, seega ma arvan, et me võiksime praegu ulatuslikumaid meetmeid võtta.
Kuid eelkõige peame põhjalikumalt olukorda hindama ja uurima, et me saaksime kiiresti kindlaks teha meetmed, mida võiks kiiresti lähitulevikus võtta. Me loomulikult loodame, et volinik ja komisjon on meie mure suhtes vastuvõtlikud.
autor. - (IT) Härra juhataja, volinik, daamid ja härrad, me võime täheldada kogu Euroopas üldist toiduainete hinnatõusu. Läbi viidud turu-uuringutest ilmneb, kuidas Euroopa tarbijad muudavad radikaalselt oma toitumisharjumusi, olles sunnitud erakordselt kõrgete hindade tõttu valima teistsuguse kvaliteediga ja teist liiki tooteid kui varem.
Hinnatõusus võib ühelt poolt süüdistada ülemäära suurt vaheetappide arvu, enne kui tooted tootjalt tarbijani jõuavad, ning teiselt poolt suuremate kaupluste kettide kohaldatavat ülemäärast juurdehindlust. Üks on siiski kindel: hinnatõusus ei saa ja ei tohi süüdistada põllumajandustootjaid, kes on muret tekitava olukorra peamised ohvrid.
Härra juhataja ja volinik, me usume, et täna tuleb rohkem kui kunagi varem kaitsta Euroopa põllumajandusmudelit, et kaitsta liikmesriikide põllumajandusturge rahvusvaheliste hinnakõikumiste eest ning Euroopa põllumajandusele iseloomulikke tootmismudeleid ja maakasutust. Me väljendame heameelt nõukogu hiljutise otsuse üle ratifitseerida ettepanek vähendada 2008. aastaks ette nähtud tootmisest kõrvaldatud maa hulka nullini.
Kuid see ei ole veel piisav, et leevendada meie muret teraviljavarude olukorra ja teravilja tõusvate hindade pärast maailma turgudel. Me peame töötama ka ühiste turukorraldustega ja kasutama neid mehhanisme turu tasakaalustamiseks - see aitaks toiduainete hinda vähemalt siseturul langetada. Me tegime komisjonile hiljutises küsimuses ettepaneku suurendada kohe piimakvoote vähemalt 2-3% võrra, et stabiliseerida selle laiatarbekauba hinda.
Kõnealuses raskes majanduskliimas on Euroopa Liidul ja liikmesriikidel vastutus aidata tarbijatel säilitada nende ostujõud ja samal ajal tagada põllumajandustootjate õigus sissetulekule.
volinik. - Härra juhataja, mulle meenub üks needmisena kasutatav ütlus, mis peaks pärinema Jaapanist: "Olgu sul elus huvitavaid aegu”, ja ma arvan, et üks selline ongi meil praegu käes. Me oleme viimase kuue kuni kaheksa kuu jooksul näinud, kuidas põllumajandussektoris tooraine hinnad lakke sööstavad, nagu sõnavõtjad juba mainisid, kuid ma pean märkima, et see tõus sai alguse läbi aegade madalaimalt tasemelt. Ma arvan, et seda peaksime kõik meelde tuletama. Hinnatõus peegeldub tarbijahindades, aga vähemal määral. Kui ma toon näiteks põhitoiduaine leiva - ja ma kasutan Saksamaa näidet - siis kui võtame leiva hinna Saksamaa kauplustes või ladudes, on ainult 4% selle hinnast seotud nisu hinnaga.
Piimasektoris, nagu juba mainitud, on juba ette nähtud mitmed meetmed. Piimakvoote suurendati 1. aprillil 2006 ja 1. aprillil 2007 0,5% võrra 11 liikmesriigis. 1. aprillil 2006 said kaheksa uut liikmesriiki piimasektori ümberkorraldamise erireservi, mis jääb vahemikku 2-5% nende riigile kehtestatud kvoodist. 1. aprillil 2008 - järgmisel aastal - lisatakse 11 liikmesriigile eraldatud suuremale kvoodile veel 0,5%.
Lisaks on ulatuslikult vähendatud kõiki turutoetusi ja praegu ei ole üldse ette nähtud ekspordi- ja müügitoetusi - null mõlema puhul. Komisjon võtab aasta lõpupoole vastu aruande turuväljavaadete kohta piimasektoris ja sellele toetudes saame edasi arutada, kas peaksime kvoote jälle suurendama. Lisaks on mul juba olnud võimalus siin selgelt teada anda, et piimakvoodisüsteem kaotab kehtivuse 31. märtsil 2015 ja ma olen ühtlasi osutanud, et meil on vaja ajavahemikuks alates praegusest kuni aastani 2015 seoses piimakvootide kadumisega nn pehmet maandumist. Üks äramärgitud võimalusi on piimakvoodi suurendamine kõnealusel ajavahemikul ja meil on võimalus seda arutada järgmise aasta nn tervisekontrolli ajal.
Teraviljasektoris on hinnatõusul mitmeid erinevaid põhjusi. Ma ütlen vaid, et ei oleks vääriti mõistmist, et järsku hinnatõusu ei põhjusta biokütused. Me kasutame täna Euroopas etanooli tootmiseks vähem kui 2% teraviljatoodangust. Seega hinnatõusu põhjused on erinevad: halvad ilmastikutingimused Austraalias, põud Lõuna-Euroopas, üleujutused Põhja-Euroopas, suurenev nõudlus Indias ja Hiinas ning piiratud eksport Venemaalt ja Ukrainast. Ja siis muidugi lumepalliefekt, mis on tingitud väga suurest etanoolitootmisest Ameerika Ühendriikides ja mis mõjutab teataval määral teraviljahinna tõusu.
Komisjon on, nagu juba öeldud, reageerinud: tulevasel tootmisaastal on tootmisest kõrvaldatud maa hulk nullini viidud, seda kohaldatakse sel sügisel ja järgmisel kevadel toimuva külvi suhtes. Kas tootmisest kõrvaldatud maa hulk jääb nulli, selgub arutlustes, mis toimuvad järgmise läbivaatamise ajal. Me loodame, et tootmisest kõrvaldatud maa nulli viimine annab juurde ligikaudu 10 kuni 12-15 miljonit tonni vilja, olenevalt kliimatingimustest. Lisaks esitan ma komisjoniliikmete kolleegiumile nõukogule esitamiseks mõeldud ettepaneku peatada käesolevaks turustusaastaks teravilja imporditollimaksud. Ma arvan, et need meetmed aitavad leevendada loomakasvatusele ja tarbijahindadele osaks saavat survet.
Sealihasektoris on erinevad probleemid. Varustuskanalid on sealiha täis, seega ma arvan, et tasakaalustamatus on sektori sisend- ja väljundvõimsuse vahel ning seetõttu otsustas halduskomitee eelmisel neljapäeval võtta kasutusele eraladustamise, mis, ma loodan, aitab sealihasektori probleeme lahendada. On ka muid võimalusi, kuid ma arvan, et me peaksime õige tasakaalu leidma, sest kui me vaevusi ainult pikendame, siis ei võida me sellega midagi.
Seega ma arvan, et me oleme reageerinud ja mul on olnud võimalus tänada Euroopa Parlamenti kiire reageerimise eest, nii et me saime põllumajandussektorile võimalikult kiiresti anda selge märguande tootmisest kõrvaldatud maa nullini viimise kohta. Ma tahaksin geneetiliselt muundatud organismide juurde oma lõppmärkustes tagasi tulla, sest ma näen, et mu aeg on otsa saanud.
fraktsiooni PPE-DE nimel. - Härra juhataja, mul oleks olnud hea meel veeta aega volinikuga, et huviga kuulata tema seisukohti geneetiliselt muundatud organismide küsimuses, aga viibin ikkagi siin kogu arutelu vältel.
Ma arvan, et see on tõsi, kuna see pole mitte esimene kord, kui me sellest parlamendis räägime, et ebameeldiva tõena on suhteliselt odava toidu ajastu läbi, ning seda, mis on juhtunud, ei ennustatud ette ei komisjonis ega ka tegelikult maailmas üldiselt.
Volinik käsitles mõningaid põhjusi, miks meil praegu nõudmise ja pakkumise vahel tasakaalustamatus valitseb, ja ma nõustun temaga: ülemaailmset mõju avaldavad ilm, kliimamuutused, suurenenud nõudlus arengumaades, ja jah, ka biokütused - volinik tunnistas seda. Kuid oluline on meenutada - ja enne mind oli parlamendis teisi, kes seda tegid - mida teie eelkäija härra Fischler ühise põllumajanduspoliitika reformimisel 2003. aastal ütles. Ta lubas põllumajandustootjatele paremaid turuhindu. Võib-olla me näeme praegu kõnealuste reformide mõju ja hakkame nende kohta tarbijahindadele avalduva mõju tõttu endale küsimusi esitama.
Roheline raamat "Suund Euroopa vabastamisele tubakasuitsust: poliitikavalikud ELi tasandil” (arutelu)
Järgmine päevakorrapunkt on Karl-Heinz Florenzi keskkonna-, rahvatervise- ja toiduohutuse komisjoni nimel koostatud raport rohelise raamatu "Suund Euroopa vabastamisele tubakasuitsust: poliitikavalikud ELi tasandil” kohta.
raportöör. - (DE) Härra juhataja, volinik, mul on hea meel, et Euroopa Liit arutab jälle tubaka tarbimist. Ainuüksi minu kodumaal sureb tubakatarbimise tõttu iga päev 350 inimest, seetõttu on väga õige käsitleda kõnealust küsimust Euroopa tasandil. Mul on väga hea meel, et komisjon otsustas käivitada Euroopa algatuse, mille abil jätkata restoranides, pubides, kohvikutes ja üldkasutatavates hoonetes suitsetamise keelu propageerimist. Arvan, et see on õige lähenemisviis.
Seda, kas vastu tuleks võtta Euroopa õigusakt või riiklik õigusakt, mis peaks siis ehk koostatama Euroopa raamistikus, võib veel arutada. Need, kes ikka veel arvavad, et õigusakti vaja ei ole, peaksid meenutama, et seoses siin parlamendis mõned nädalad tagasi vastu võetud õhukvaliteedialase raamdirektiiviga arutasime me, kas õhus tuleks lubada 20 või 25 ppm tahkeid peenosakesi. Volinik, ühes tavalises pubis on kõnealune näitaja 540 grammi ja pärast keskööd on siinse piirkonna populaarses pubis Aviateur vastav näitaja 1730 grammi, nii et näete, kui suured on erinevused ja kui vajalik õigusakt on.
Teine väga oluline ja mulle juba aastaid muret valmistanud punkt on lisaained. Isegi praegusel ajal võib sigarettidele lisada 600 lisaainet ja 70-80 neist on kantud punasesse nimekirja. Need on väga toksilised, kantserogeensed ained, mis võivad kahjustada meie noorte viljakust ja jätta neid sõltuvusse. Kõnealused ained vajavad väga kriitilist ja intensiivset kontrollimist, mille maksumus peaks jääma muidugi tootja kanda. Voliniku Kyprianou mõte kulutada oma viimne raha tubakatööstuse poolt vajalikuks muudetud katsetele on kahetsusväärne. Seega tuleb lahendada kulude küsimus ja see on kindlalt komisjoni ülesanne. Usun, et selle käigus selguvad sigarettide paljud patogeensed koostisosad. Kuid sellest hoolimata on sigaretid ikka ohtlikud.
Minu jaoks on veel üks oluline punkt see, kas me pikemas perspektiivis saame tubakatööstuse panna maksma osa tubakaga seotud kuludest. Minu teada oleme kehtestanud tootja vastutuse paljudes valdkondades: kui te sõidate autoga kraavi ja see oli tingitud mõnest autol esinenud veast, siis peab selle eest maksma autotootja.
Volinik, tahaksin näha, et te teete kõik jõupingutused, et algatada kulude ümberjagamine tubakatoodete tootjatele, sest kui järele mõelda, siis minu kodumaa kulutab 50 miljardit eurot, et inimesi jälle jalule saada. Miks peaks keegi, kes pole kunagi suitsu käes hoidnud, selles osalema? See on väga ebaõiglane ja mul oleks hea meel näha, et need, kellel siin parlamendis sotsiaalset südametunnistust on, küsimuse kallal kõvasti töötaksid. Kulud tuleb üle kanda sinna, kuhu need kuuluvad - neile, kes need põhjustasid, st tootjatele. Muidugi kannavad nad maksumuse hiljem edasi. Saan aru; nii need asjad sotsiaalses turumajanduses käivad.
Igal aastal sureb Euroopas suitsetamise tõttu tuhandeid inimesi. Me peame seetõttu kehtestama asjakohased, ranged eeskirjad.
volinik. - Härra juhataja, tahaksin kõigepealt õnnitleda ja tänada raportööri Karl-Heinz Florenzit. Arvan, et nii tema kui ka teised kolleegid siin mäletavad juba minu esimesest Euroopa Parlamendis kuulamisest peale, mida juhatas muide Karl-Heinz Florenz, et ma olen võtnud endale väga konkreetse kohustuse: ma tahan näha Euroopat tubakavabana.
Arvan, et ajapikku ja järk-järgult me ka jõuame sinnamaani. Tahaksin tänada Karl-Heinz Florenzit tema töö ja suure pühendumuse eest. Isikliku kõrvalepõikena, kui lubate, härra juhataja, tahaksin soovida Karl-Heinz Florenzile palju õnne sünnipäevaks. Tean, et eile oli tal sünnipäev. Ma ei hakka tema vanust mainima, sest see tekitaks institutsioonidevahelise probleemi, aga tahaksin soovida talle palju õnne.
Pean ütlema, et me võime täheldada suitsuvaba keskkonna ja suundumuste osas Euroopa Liidus märkimisväärset paranemist, võrreldes kolme aasta taguse olukorraga, kui ainult Iirimaa ja Itaalia suitsetamiskeelu kehtestasid. Nüüd on meil palju rohkem liikmesriike, kes on ulatuslikumad keelud kehtestanud, mõned isegi teatavate eranditega: ma tulen selle juurde varsti tagasi. Kuid ma arvan, et eesmärgi saavutamiseks on vaja meie kõigi - komisjoni, liikmesriikide ja eelkõige Euroopa Parlamendi ühiseid jõupingutusi. Ütlen, et parlamendi panus tubakadirektiivi oli otsustava tähtsusega, ja tahaksin tõlgendada tänast raportit kui toetust suitsuvaba keskkonna poliitikatele.
Ühtlasi on mul väga hea meel, et raportis väljendub väga positiivne, konstruktiivne suhtumine komisjoni rohelisse raamatusse, mis ilmneb eriti toetuses komisjoni seisukohale, et ainult täielik suitsetamiskeeld kaitseb piisavalt kodanike ja töötajate tervist. Me peame selles osas otsekohesed olema. Esiteks kaitseb täielik suitsetamiskeeld passiivse suitsetamise eest, see ei ahvatle inimesi, eriti noori, suitsetamist alustama ning see on paljudele suitsetamise mahajätmise stiimuliks. See loob ühtlasi, ja see on oluline tegur, võrdsed tingimused mitmesugustele ettevõtjatele, eelkõige meelelahutustööstuses, sest kui keelust erandeid lubada, siis tuleb tõhususe eesmärgil rajada eraldatud suitsetamisruumid, negatiivne rõhk, omaette ventilatsioonisüsteem - see kõik põhjustab kulusid, mida iga ettevõtja pole valmis kandma. Seega täielik keeld loob võrdsemad tingimused ja ilma eranditeta on keeldu ka lihtsam jõustada. Meil on tõendeid Euroopa Liidust, aga ka muudest jurisdiktsioonidest, kes kõnealuse keelu enne meid kehtestasid, et see pole võõrutussektorile negatiivset mõju avaldanud. Tegelikult paljudel juhtudel sissetulekud isegi tõusid.
Minu jaoks on see tähtis tulemus. Seda me proovime saavutada. Menetlus, mille kaudu me selle tulemuse saavutame, pole minu jaoks nii oluline - olgu see siis Euroopa Liidu õigusakt, riiklik õigusakt või mõnel juhul piirkondlik õigusakt - meil on eelkõige vaja saavutada tulemus. Ma olen valmis ja ma nõustun järkjärgulise lähenemisviisiga, tingimusel, et mitte eriti kaugeks lõppeesmärgiks on täieliku keelu kehtestamine.
Kuhu me tänaseks jõudnud oleme? Tahaksin sellel peatuda. Iirimaal ja Ühendkuningriigis, kogu Ühendkuningriigis, on juba täielik suitsetamiskeeld. Rootsi, Itaalia, Malta, Leedu, Eesti ja Soome on kehtestanud üsna ulatusliku suitsetamiskeelu, kuigi seal kehtivad erandid eraldatud ja omaette ventilatsioonisüsteemiga suitsetamisruumide suhtes. Prantsusmaa järgis kaheetapilist lähenemisviisi, nii et seal on järgmisel aastal samasugune olukord. Belgias, Hispaanias ja Madalmaades kehtivad samad piirangud, aga rohkemate eranditega. Oleme saavutanud edusamme ka Saksamaal ja Austrias, kus võetakse meetmeid olemasolevate suitsetamist keelavate õigusnormide karmistamiseks.
Nagu teate, oleme koostanud rohelise raamatu. Toimunud on konsulteerimine, arutelu nõukogus ja nüüd koos Euroopa Parlamendi panusega võtan ma kõik need kokku ja otsustan, milline on järgmine samm Euroopa tasandil ning milliseid meetmeid tuleks võtta. Meil on rahvusvahelisi kohustusi ka tubakatoodete tarbimise piiramist käsitleva raamkonventsiooni raames - kõike eespool mainitut tuleb arvesse võtta, et järgmiste sammude üle otsustada.
Lähen raportis sisalduva järgmise punkti juurde, milleks on tubakatoodete direktiiv, ja ma arvan, et see on väga oluline küsimus. Selle aasta lõpupoole koostame teise aruande kõnealuse direktiivi rakendamise kohta, kus analüüsitakse direktiivi rakendamise olukorda ning tehakse kindlaks valdkonnad, kus on vaja teha muudatusi. Aruandes käsitletakse kõnealust raportit ja lähtutakse sellest. Mitmed käesolevas raportis sisalduvad küsimused lisatakse ka komisjoni aruandesse, näiteks tubakatoodete koostisosi käsitlevad õigusnormid, tubakatoodete märgistamisnõuded ning tubakatooted ja tootjate vastutus.
Tahaksin ära märkida kaks punkti. Üks neist on pilthoiatustega seonduv. Nagu teate, oleme loonud andmebaasi erinevatest fotodest ja piltidest, mida pilthoiatustena kasutada, aga pean ütlema, et ma olen väga pettunud, et seda on tegelikult kasutanud nii vähesed liikmesriigid. Näiteks oma märkmeid vaadates saan öelda, et praeguseks on ainult Belgia pilthoiatused kasutusele võtnud. Rumeenia teeb seda järgmisel aastal ja ka Ühendkuningriik järgmise aasta hilisemal perioodil. Soome ja Läti valitsused on mulle kinnitanud, et nad kavatsevad pilthoiatusi lähiajal kasutama hakata ning need kinnitused sain ma pärast mitmeid liikmesriikidele tehtud tungivaid üleskutseid pilthoiatused kasutusele võtta.
Mitu riiki väljastpoolt Euroopa Liitu, nagu Šveits ja Uus-Meremaa, on sõlminud meiega piltide ja ettepanekute kasutamiseks litsentsilepingud, nii et minu jaoks on Euroopa Liidus valitsev olukord suurt pettumust valmistav ja seetõttu kaalume väga tõsiselt asjaomase direktiivi muutmist ja pilthoiatuste kohustuslikuks tegemist. Ma leian, et parlamendi ettepanek kasutada pilthoiatusi pakendi mõlemal poolel on huvipakkuv. Me kaalume seda ettepanekut.
Lõpetuseks tahan öelda, et tubakatoodete reklaamikeeldu kohaldatakse nüüd kõikjal. Mõnede liikmesriikidega oli meil probleeme. Suutsime need lahendada kas õigusmeetmete või veenmise abil, kuid nüüd kehtib tubakatoodete reklaamimise keeld ühtemoodi kõikjal. Üks konkreetne aspekt, mida tahaksin mainida, on meie hiljutine algatus veenmaks ELi mittekuuluvaid riike, et nad ei lubaks enam tubakatööstusel vormel 1 võidusõitude sponsoriks olla.
Nagu teate, ei ole meil õigust kehtestada õigusnorme väljaspool ELi territooriumi; kuna aga teisalt kõnealuseid võidusõite edastatakse ka Euroopasse, siis vaatavad Euroopa kodanikud neid, nad mõjutavad Euroopa noori, kahjustavad Euroopa asjaomaseid õigusnorme ja poliitikaid ning seetõttu võtsin ma ühendust nii kõnealuste sündmustega seotud erasektori esindajatega kui ka riikidega - neid on ainult kolm - kes lubavad tubakatööstusel sponsoriks olla ja korraldavad vormel 1 võidusõite. Loodetavasti näeme varsti positiivseid tulemusi, aga ma tegelen selle küsimusega edasi.
Tahaksin veel kord tänada raportööri ning ka parlamendisaadikuid, kes on kõnealuses küsimuses näidanud üles suurt pühendumust. Nagu ma olen esimesest päevast alates öelnud, on minu jaoks väga masendav, et Euroopas, kus on kõrgeim haridus- ja elatustase, surevad inimesed ikka veel ärahoitavate haiguste tõttu. Tubakaga seonduvatesse haigustesse sureb üle 600 000 inimese. Ma usun, et me suudame panna inimesi sellisest elustiilist loobuma.
fraktsiooni PPE-DE nimel. - (NL) Härra juhataja, daamid ja härrad, täpselt 20 aastat tagasi oli mul Belgia tervishoiuministri õigusnõustajana võimalus koostada õigusnorme, mis viisid tollases Euroopa Ühenduses esimese avalikes kohtades suitsetamist keelava riikliku dekreedi vastuvõtmiseni.
Daamid ja härrad, mul on tunne, et homme hääletusele mineva resolutsiooniga etendame me jälle kõnealuses valdkonnas pioneeri rolli. Rohelise raamatu koostamise algatus ja Karl-Heinz Florenzi raport on meile kahtlemata teed sillutanud. Igaüks, kes resolutsiooni loeb, saab teha ainult ühe järelduse: Euroopa Parlament on valinud suitsetamise suhtes nulltolerantsi poliitika.
Resolutsioonis nõutakse kahjulike lisaainete kohest keelustamist ning tootevastutuse tõhusat kohaldamist tootjate suhtes - need on näited punktidest, mis räägivad ise enda eest. Nõutakse ka piiramatut suitsetamiskeeldu üldkasutatavates kohtades, ühistranspordis, suletud töökohtades, sealhulgas restoranides ja baarides.
Minu fraktsioon on kõnealuses küsimuses siiski seisukohal, et arvesse tuleb võtta ka mitmetes liikmesriikides hiljuti vastu võetud otsuseid, mis nõuavad suuri investeeringuid - mida ei ole veel maha kantud - mitmetes sektorites. Neid tuleb arvesse võtta, kuid pikemas perspektiivis peab olema meie lõplik eesmärk - mille poole tuleb teadlikult ja kõhklemata püüelda - piiramatu suitsetamiskeelu kehtestamine, mis hõlmab ka kõnealuseid sektoreid.
Kõnealuses küsimuses on tuuled meile soodsad. Kui uskuda Eurobaromeetri ja teisi uuringuid, siis inimesed toetavad meid täielikult. Kui keegi veel kahtleb sekkumise vajaduses, siis tahaksin osutada, et sellest ajast saadik, kui me esmaspäeva õhtul siia Strasbourgi jõudsime, on statistiliselt ligikaudu 480 eurooplast surnud passiivse suitsetamise tagajärgede tõttu.
Daamid ja härrad, me peame selle vastu meetmeid võtma. Ka minu fraktsioon kavatseb teha maksimaalseid jõupingutusi ja toetada kõiki asjaomaseid suitsetamisvastaseid kampaaniaid.
fraktsiooni PSE nimel. - Härra juhataja, Rahvusvaheline Vähiuurimiskeskus uuris hiljuti kõiki kättesaadavaid tõendeid passiivse suitsetamise ja vähi seoste kohta. Seda tegi Maailma Terviseorganisatsiooni poolt kokku kutsutud 12 teadlasest koosnev rahvusvaheline sõltumatu uurimisrühm. Nad jõudsid järeldusele, et teisene tubakasuits on kantserogeenne ja et kokkupuude teiste inimeste tubakasuitsuga suurendab mittesuitsetajate kopsuvähi riski 25-30% võrra - üsna jahmatav näitaja.
Pole mingit kahtlust, et inimestel on töökohtadel ja suletud üldkasutatavates kohtades õigus olla kaitstud teiste inimeste tubakasuitsu eest. Meenutagem, et enamik inimestest on mittesuitsetajad. Parim viis kõnealust probleemi lahendada on ulatuslike suitsetamist keelavate õigus- ja haldusnormide kehtestamine liikmesriigi tasandil, sealhulgas keeld suitsetada suletud üldkasutatavates kohtades ja töökohtadel.
Seetõttu ei nõustu ma Karl-Heinz Florenzi muudatusettepanekuga 3, milles taotletakse piiratud erandite kohaldamist. Igasuguseid erandeid tuleks lubada minimaalselt.
Järgmine päevakorrapunkt on Gianluca Susta rahvusvahelise kaubanduse komisjoni nimel esitatud soovitus protokolli kohta, millega muudetakse TRIPS-lepingut (08934/2006 - C6-0359/2006 -
raportöör. - (IT) Härra juhataja, volinik, daamid ja härrad, tahaksin kõigepealt kasutada võimalust ja tänada Euroopa Parlamendi Euroopa Demokraatide ja Liberaalide Liidu fraktsiooni sekretariaati mulle osutatud abi eest. Tahaksin tänada ka variraportööre, samuti härra Van Hecket, kes oli käesoleva küsimuse käsitlemisel minu eelkäija, suurepärase töö ja kuni lõpuni meie institutsiooni ühtsuse eduka säilitamise eest.
Minu arvates on see olnud parlamendi tugevaim punkt kampaanias, millega edendatakse kõige enam ravimeid vajavates arengu- ja vähemarenenud maades ravimitele juurdepääsu. Õigus tervisele ja õigus omada juurdepääsu tervishoiule taskukohase hinnaga on põhiõigused ja need tuleks tagada kõigile kodanikele. Kahjuks teame liigagi hästi, et alati see nii ei ole: liiga sageli on ravimitööstuse kehtestatud hinnad liiga kõrged ning seetõttu on ravimeid kõige enam vajavad riigid raskustes.
Seetõttu, nagu ma juba mitmed korrad nii rahvusvahelise kaubanduse komisjonis kui ka täiskogu istungil öelnud olen, ei saanud parlament lihtsalt kinnisilmi TRIPS-lepingut muutvat protokolli heaks kiita, nagu oleks see universaalne kõigi probleemide lahendamise vahend, ja küsimust lahendatuks pidada. Parlament soovis, et tehtaks rohkem, vähemalt Euroopa Liidus, sest Euroopa Liit suudab ja peab rohkem tegema.
Isegi möödunud suve kahetsusväärsete sündmuste kontekstis, nagu oli kirjavahetus Taiga, ja isegi kui need on vaid osaliselt lahendatud, ei saanud Euroopa Parlament, kes on alati väga pooldanud kõigi TRIPS- lepingu paindlike võimaluste kasutamist, protokolli ratifitseerimist heaks kiita ilma komisjonilt ja nõukogult tegelikke ja tõhusad tagatisi saamata.
Ma arvan, et oleks aus rõhutada, et nende kuude jooksul, mil me komisjoni ja nõukoguga tihedat koostööd tegime, saavutasime Euroopa Liidu jaoks kahtlemata olulise eesmärgi, seades peamiselt tehnilise olemusega küsimuste valdkonna Euroopa poliitilises tegevuskavas esikohale.
Usun, et lõpptulemust võib edukaks pidada, mitte ainult eespool mainitud põhjusel, vaid eelkõige seetõttu, et meil õnnestus teha edusamme äärmiselt tundlikes valdkondades, nagu TRIPS-lepingu paindlike võimaluste kasutamise soodustamine, et edendada hädavajalikele ravimitele taskukohase hinnaga juurdepääsu riiklike rahvatervise programmide raames.
Ma toetan eriti esmaspäeval esitletud nõukogu avalduses sisalduvat selgesõnalist viidet TRIPS-lepingu artiklile 30. Minu fraktsiooni jaoks tähendab see tagatist ja kindlust, et liikmesriikidel on võimalik kõnealust vahendit kasutada ilma surve alla sattumata ja et riikides, kus ravimeid kõige enam vajatakse, saab neile juurdepääs olema lihtsam.
Teiseks: mul on hea meel ka seetõttu, et me saavutasime edusamme nn TRIPS+ lepingu sätete osas, mis on rangemad kui TRIPS-lepingus ette nähtud. Parlament, nõukogu ja komisjon on kokku leppinud, et tulevikus ei toimu arengumaadega läbirääkimisi kahepoolsete või piirkondlike lepingute nende sätete osas, millel võivad olla negatiivsed tagajärjed tervisele ja ravimitele juurdepääsule.
Sellele vaatamata ja tunnustades samal ajal Portugali eesistumise ajal tehtud jõupingutusi, tahaksin küsida, kas avalduse teksti saaks veelgi parandada, eriti selles osas, kus käsitletakse vaeseid arengumaid. See väljend võib segadust tekitada, kuna praegu on tavaks rääkida ainult arengumaadest ja vähemarenenud maade kategooriast. Uue kategooria lisamine muudab olukorra keeruliseks. Eelkõige on oluline rõhutada, et kõik arengumaad, seega ka isegi sellised riigid nagu Brasiilia, India jne, peavad saama olemasolevat süsteemi kasutada, ilma et valitseks oht kahjustavate sätete lisandumiseks tulevikus.
Viimaks, kuid mitte vähem tähtsana tahan öelda, et äärmiselt oluline on rõhutada seni tehtud jõupingutusi teadusuuringute ja tehnoloogia arengu siirde osas lõunapoolsetesse riikidesse. Fraktsioon ALDE on valmis oma nõusolekut andma, sest me arvame, et "ei” ütlemine saadaks kõige suuremate vajadustega riikidele negatiivse signaali ning oleks Euroopa Liidu poolt vastutustundetu, arvestades, et WTO läbirääkimiste taasavamine on ebareaalne.
Kuid see ei muuda asjaolu, et me suhtume endiselt skeptiliselt WTO uuritud ja heakskiidetud mehhanismi tõhususse. Seetõttu, ja ma olen nüüd peaaegu lõpetanud, tahaksin kinnitada, et EL ei jää siia peatuma. Parlament teeb kõik võimaliku, tagamaks, et viimaste kuude jooksul antud tagatistest praktikas kinni peetakse.
Seetõttu palume volinik Mandelsonil, kes kinnitas oma kirjas, et ta ei kavatse TRIPS+ sätete osas läbi rääkida, kõrvaldada Kariibi mere piirkonna riikidega sõlmitava majanduspartnerluslepingu eelnõust nõue ühineda järgmiste lepingutega ning võtta kohustusi järgmiste lepingute ja sätete raames: patendikoostööleping, patendiõiguse leping ja direktiivi 2004/48/EÜ (intellektuaalomandi õiguste jõustamise kohta) intellektuaalomandit käsitlevad sätted, mis sarnanevad ühemõtteliselt TRIPS+ sätetele.
volinik. - Härra juhataja, mul on väga hea meel, et me oleme leidnud vaestes arengumaades ravimitele juurdepääsu käsitlevas tähtsas küsimuses kõiki rahuldava lahenduse. Meie viimaste kuude jooksul toimunud arutelu on olnud viljakas ja ma tahaksin parlamenti tänada intensiivse ja kõrgetasemelise arvamuste vahetuse eest. Komisjon on parlamendi väljendatud mureküsimuste suhtes alati vastuvõtlik olnud ja me jagame neist enamikku. Seetõttu püsis komisjon WTOs toimunud TRIPS-lepingut ja ravimitele juurdepääsu käsitlevas arutelus esirinnas.
Näen selles arutelus võimalust täpsustada komisjoni seisukohti mitmetes küsimustes. Me oleme kõik nõus, et TRIPS-lepingu muutmine on ainult üks ravimitele juurdepääsu probleemi lahendamise osa. Ilmselgelt on vaja ka muid meetmeid, eelkõige parandada vaeste arengumaade tervishoiusüsteeme ja infrastruktuure.
Mõned liikmesriigid kardavad, et mehhanism ei tööta. Seda on kindlasti veel vara väita. Tühistamist rakendavas määruses ja koostöös parlamendiga leppisime kokku, et hindame mehhanismi kolm aastat pärast selle jõustumist ja seda me ka teeme.
Toetame ka Maailma Terviseorganisatsiooni valitsustevahelise töörühma tegevust, et uurida muid meetmeid, mis ravimitele juurdepääsu veelgi parandaksid.
Komisjon on veel kord kinnitanud, et kavatseb järgida Doha deklaratsiooni TRIPS-lepingu ja rahvatervise kohta ning toetab selles sisalduvaid paindlikke võimalusi.
Käesolev arutelu võimaldab mul hajutada ka kõik kahtlused selles osas, mida komisjon AKV riikidega sõlmitavate majanduspartnerluslepingute puhul teeb. Lubage mul kinnitada, et kõnealuste lepingute ja muude tulevaste kahepoolsete ja piirkondlike lepingute puhul vaeste arengumaadega ei nõua komisjon sätteid, mis võiksid mõjutada ravimitele juurdepääsu või kahjustada TRIPS-lepingut ja rahvatervist käsitlevas Doha deklaratsioonis sisalduvaid TRIPS-lepingu paindlikke võimalusi.
Tänu avameelsele ja otsekohesele arutelule saab parlament nüüd komisjoni ettepaneku heaks kiita. Euroopa Ühendus ühineb siis teiste WTO liikmetega, kes on TRIPS-lepingu juba heaks kiitnud. Heakskiitmine võimaldab Euroopa Ühendusel jätkata oma juhtivat rolli ravimitele juurdepääsu küsimuse käsitlemisel.
Lõpetuseks tahaksin öelda, et ravimitele juurdepääs jääb komisjoni jaoks prioriteediks ja ma olen valmis parlamendiga kõnealuses küsimuses ka tulevikus konstruktiivset koostööd tegema.
õiguskomisjoni arvamuse koostaja. - (FR) Härra juhataja, volinik, daamid ja härrad, mul on kahju, et nõukogu ei ole täna õhtul meie arutelus esindatud, sest just tema on olnud seekord meie peamine kontaktisik. Siin valitseb eufooriline meeleolu, kõik on kokkuleppele jõudnud ja homme hääletame me - ma arvan, et ülekaaluka häälteenamusega - TRIPS-lepingu muudatuse ratifitseerimise poolt, mille eesmärk on pakkuda ja mis peaks pakkuma paremat juurdepääsu ravimitele riikides, mis ei ole piisavalt arenenud ning millel puudub ravimitööstus, mis ravimitele juurdepääsu võimaldaks.
Selle pika arutelu jooksul ilmnes, et parlament kahtles süsteemi tõhususes rohkem kui komisjon. Ma usun - ja tahaksin siinkohal tänada nõukogu, kes kuulas seekord parlamenti rohkem kui komisjon - et see viis esmaspäeva hommikul levitatud avalduseni, tänu millele nõustusime, et meievaheline kokkulepe võimaldab meil teha väikese sammu edasi. See on edasiminek, kuid me oleme teadlikud selle edasimineku ebapiisavusest ning meil on selle tõhususe osas kahtlusi. Need kahtlused tuleb kõrvaldada soovituste range kohaldamise abil liikmesriikide ja nõukogu poolt.
Mul on siiski väga hea meel selle üle, mida härra Mandelson just ütles ning kes ühtlasi teatas, et ekspertide rühm püüab leida ka muid meetmeid, mida seejärel hinnatakse, ja ma arvan, et me arutame neid küsimusi kunagi veel kord, kui oleme näinud, kas tõhusus vastab meie ootustele. Igal juhul olen ma rõõmus selle vajaliku etapi positiivse lõpptulemuse üle, ehkki see ei lähe piisavalt kaugele.
fraktsiooni PPE-DE nimel. - (EL) Härra juhataja, Euroopa Rahvapartei raportöörina tahaksin ma tänada raportööri härra Sousat ja oma kolleegidest parlamendisaadikuid tulemusrikka koostöö eest, see oli rahuldustpakkuv, kuna võimaldas meil ületada teatavad fraktsioonidevahelised erinevused ja säilitada kõnealuses tähtsas küsimuses ühtse seisukoha. Euroopa Parlamendi vastutusalad ei piirdu asutamislepingus sätestatuga; parlament ei ole taandatud ainult heakskiidu andmisele. Juuli resolutsioonis saavutasime poliitilise võidu ja väljendasime ühtset tahet, mis ületas erakonnapoliitika.
Taotlesime komisjonilt ja nõukogult kohustuste võtmist ja saavutasime selle. Nende seisukohad ühtivad suuresti parlamendi seisukohtadega. Võib öelda, et see oli institutsioonidevahelise koostöö proov, võttes arvesse Euroopa Parlamendi uut rolli, mille ta reformilepingu jõustumisel omandab.
Muudatuse heakskiitmist ühenduse poolt toetavad seega tegelikud kohustused, mis tagavad protsessi eduka toimimise. Kohustustega minnakse ka kaugemale: nendega sätestatakse juhised arengumaade rahvatervise küsimuse käsitlemise tervikliku lähenemisviisi kasutamiseks. TRIPS-lepingu muudatuse heakskiitmine Euroopa Liidu poolt saadab arengumaadele positiivse ja lootusrikka sõnumi. Me loodame, et ka teised WTO liikmed kaasatakse aktiivsesse koostöösse.
fraktsiooni PSE nimel. - (FR) Härra juhataja, volinik, daamid ja härrad, meie viimasel, juulis toimunud ravimitele juurdepääsu käsitleval arutelul lõpetasin ma oma sõnavõtu sellega, et kutsusin nõukogu ja komisjoni üles võtma selgeid ja ametlikke kohustusi, mis tagaksid Euroopa aktiivse kaasatuse uute lahenduste leidmisse ja Euroopa juhtrolli võitluses iga inimese juurdepääsu eest taskukohastele ravimitele. Me ei saanud rahulduda aruteluga, mille käigus ei võetud konkreetseid kohustusi, ning ma saan märkida, et täna, pärast mitu kuud kestnud arvamuste vahetust kolme institutsiooni vahel, on teatavad meie tehtud ja tõesti soovitud ettepanekud reaalsuseks muutumas.
Lubage mul kõigepealt kiita parlamendi tehtud tööd, mis lisaks on tehtud usaldusväärsusele ja avatusele pidevalt tähelepanu pöörates. Kolme järjestikuse parlamendis hääletamise edasilükkumise põhjuseks oli mure ülemaailmse rahvatervise pärast. See näitas meile, et sõna "solidaarsus” omab Euroopa poliitikas ikka eel tähendust.
Järgmine päevakorrapunkt on Mario Mantovani tööhõive- ja sotsiaalkomisjoni nimel koostatud raport ettepaneku kohta võtta vastu Euroopa Parlamendi ja nõukogu soovitus Euroopa kvalifikatsiooniraamistiku loomise kohta elukestva õppe valdkonnas - C6-0294/2006 -
volinik. - Härra juhataja, tahaksin tänada Mario Mantovanit ja anda talle ning vastutavatele parlamendikomisjonidele edasi komisjoni tänud ennetava lähenemisviisi ja toetava suhtumise eest kogu elukestva õppe valdkonnas Euroopa kvalifikatsiooniraamistiku loomise alaste läbirääkimiste vältel.
Selle soovituse keskmes on peamised ELi iseloomustavad aspektid: liikuvus, riikidevaheline koostöö, majandusliku õitsengu edendamine ja iga kodaniku aitamine. Me teeme ettepaneku luua Euroopa kvalifikatsiooniraamistik, sest teie, Euroopa Parlamendi liikmed ja liikmesriigid, palusite meil leida viise liikuvuse ja elukestva õppe edendamiseks, ilma milleta me Lissaboni tegevuskava eesmärke ei saavuta. Euroopa kvalifikatsiooniraamistik on välja töötatud Lissaboni tegevuskava hariduse valdkonna tööprogrammi "Haridus ja koolitus 2010” raames.
Euroopa kvalifikatsiooniraamistiku eesmärk on ületada takistused, mille vastu Euroopa töötajad ja õppurid endiselt põrkuvad, kui nad soovivad töökohta vahetada või minna teise riiki tööle või õppima. Eurooplastel on teises riigis oma kvalifikatsiooni kasutamisega liiga tihti raskusi. Isegi nende oma elukohariigis takistab riigi haridussüsteemi erinevate osade vähene integreeritus inimestel haridustee jätkamist.
Euroopa kvalifikatsiooniraamistik seostab omavahel riikide erinevad riiklikud kvalifikatsioonisüsteemid, toimides tõlgendamisseadmena. Ta muudab seega teiste riikide kvalifikatsioonid arusaadavamaks ning võimaldab nii inimestel teise riiki tööle või õppima minna.
Riigi tasandil - ja see juba toimib - stimuleerib Euroopa kvalifikatsiooniraamistik riiklike kvalifikatsioonivõrgustike väljatöötamist. Kvalifikatsioonivõrgustik edendab elukestvat õpet, näiteks sel teel, et hõlbustab inimestel erinevat tüüpi haridus- ja koolitusasutuste vahel liikumist, näiteks kutseharidusasutusest ülikooli.
Pean tunnistama, et Euroopa kvalifikatsiooniraamistik on tehniline, isegi keerukas vahend. Seda hakkavad kasutama peamiselt eksperdid ja hariduse valdkonna ametiasutused, kuid see tuleb kodanikele kasuks.
Meie tänane arutlusalune esildis on komisjoni, liikmesriikide, sotsiaalpartnerite, haridus- ja koolitusliitude ning muude sidusrühmade ühiste jõupingutuste vili. Euroopa kvalifikatsiooniraamistik on suures osas üles ehitatud konsensuse alusel ja me oleme kogu protsessi vältel püüdnud sidusrühmi kaasata.
Euroopa kvalifikatsiooniraamistikku käsitlevas soovituses nähakse ette, et liikmesriigid seoksid oma kvalifikatsioonisüsteemid Euroopa kvalifikatsiooniraamistikuga 2010. aastaks ning tagaksid, et nende endi riiklikud kvalifikatsioonid sisaldaksid viidet vastavale Euroopa kvalifikatsiooniraamistiku tasemele aastaks 2012. Ettepaneku kehtestada need kuupäevad tegid nõukogu ja parlament.
Meil on hea meel, et saavutati nõusolek lisada ka parlamendi esitatud uus soovitus kvaliteeditagamise kohta, mis meie arvamuse kohaselt tugevdab veelgi kõnealuste põhimõtete olulisust.
Nõustume ka parlamendi soovitusega lisada viide ainepunktide süsteemidele, mis tunnistab kvalifikatsioonivõrgustiku kõnealuste komponentide kiiret arengut ja rakendamist.
Usume, et parlament ja nõukogu on tõepoolest teksti parandanud. Parlamendi, nõukogu ja komisjoni vahelistel läbirääkimistel vastuvõetud lähenemisviis peegeldab Euroopa kvalifikatsiooniraamistiku taga olevat üleeuroopalist konsensust.
Nüüdseks on Euroopa kvalifikatsiooniraamistik taga jõud - suur enamik liikmesriike näevad selle potentsiaali liikuvuse jaoks ning tunnustavad seda kui elukestva õppe vahendit.
Enamik riike töötavad praegu välja Euroopa kvalifikatsiooniraamistikuga seonduvaid riiklikke kvalifikatsioonivõrgustikke, nii et käesolev ettepanek avaldab juba suurt mõju Euroopa haridus- ja koolitussüsteemidele.
Loodan, et nõustute käesoleva ettepaneku toetamisega esimesel lugemisel, nii et nõukogu saab ettepaneku lähinädalatel ametlikult vastu võtta.
Härra juhataja, volinik, daamid ja härrad, ma usun, et tänane õhtu tähistab ühe suure projekti algust, mida Euroopa, liikmesriigid ja Euroopa Liidu piirkonnad ning linnad on juba kaua aega oodanud, see on eesmärk, mille täitumise nimel mitmesugused hariduse, tööhõive, kaubanduse ja majandusvaldkonna sidusrühmad on aastaid tööd teinud ning mida ühiskond tervikuna soovib.
Homme paneme Euroopa kvalifikatsiooniraamistiku heakskiitmisega aluse paremale tulevikule, anname tulevastele põlvkondadele ühise juhise nende kultuuri-, haridus- ja kutsetegevusteks, koolituseks ja muidugi tööhõiveks.
Kooskõlas Lissaboni strateegiaga on Euroopa kvalifikatsioonivõrgustik otsene kanal koolide, ülikoolide ja töökohtade ning formaalse, informaalse ja mitteformaalse elukestva õppe vaheliste seoste parandamiseks, tagab kvalifikatsioonitõendite ja tunnistuste tunnustamisel läbipaistvuse nii riigi kui ka valdkonna tasandil ning alati Euroopa raamistikus. Ning lõpuks, see tugevdab liikmesriikidevahelist koostööd erinevate süsteemide võrdlemise tundlikus valdkonnas.
See on ikka ja jälle esile kerkiv teema, mis kooskõlas Lissaboni strateegiaga viis meid asjakohase vastutuse võtmiseni ja valikuni, mille puhul ma olen kindel, et see edendab majanduskasvu, arengut ja konkurentsivõimet Euroopas, kes peab tunnistama sotsiaalset ühtekuuluvust ühe oma eesmärgina.
See on juba pikaajaline projekt, mis sai alguse Bologna protsessist ja ühtsest ainepunktide kogumis- ja ülekandesüsteemist ning mis tuli uuesti kõne alla Barcelona tippkohtumisel, kus pandi alus ainepunktide kogumis- ja ülekandesüsteemile kutsehariduse valdkonnas. Projekti parandati 2004. aastal Bergenis ja uuesti 2005. aastal nõukogus, kus korrati vajadust võtta vastu käesolev raamistik. Selle teekonna ajalugu näitab selgelt Euroopa otsustajate püüdlust luua uus vahend, mida paljud peavad revolutsiooniliseks, kuid mis on vajalik Euroopa integreerumisprotsessi jaoks, mida me oleme juba nii paljude aastate vältel teostanud.
Härra juhataja, daamid ja härrad, ma olen veendunud, et see raamistik ei soodusta mitte ainult piiriülest liikuvust, vaid toimib ka ELi-sisese liikuvuse käivitajana - kui mõtleme üliõpilastele, töötajatele, teadlastele ja vabatahtlikele ning kõigile neile, kes peavad Euroopas vabalt liikuda saama, ilma paanikat ja asjatut muret tekitamata. Ilmselt mäletate Poola torumehe juhtumit, mis Prantsusmaad kohutas - see oli üks peamine põhjus, mis prantslased referendumil Euroopa põhiseaduse vastu hääletasid.
Praegu meie ees olev tekst on kuid väldanud töö tulemus, nõukogu esindajate vahelise tiheda koostöö tulemus eesistujariik Portugali juhtimisel, kes mõistis kohe selle ambitsioonika projekti tähtsust.
Komisjon on volinik Figeli kaudu kogu protsessi hoolikalt jälginud ja just tänu partnerlusvaimule on meil õnnestunud teksti parandada ning lisada tööhõive- ja sotsiaalkomisjoni jaoks olulisi võtmemõisteid. Olen selle eest äärmiselt tänulik oma kolleegidele variraportööridele - liberaalidele proua Castexile ja härra Kusstatscherile - samuti härra Mannile ja Kasoulidesele, ning kõigile, kes kaasa aitasid. Tänu nende ulatuslikule kaastööle ja pühendumisele suutsime lisada järgmised mõisted: sotsiaalne integratsioon; tööturu nõuded; isiklik areng erinevate koolitusvõimaluste kaudu; mittediskrimineerimine ja puuetega inimeste kaasamine; võrdsed võimalused; subsidiaarsuse põhimõtte järgimine ja liikmesriikides koordineerimispunktide loomine.
Tagasime ka soovituse mittesiduvuse, kuigi tegemist on oma olemuselt õigusaktiga. See ei olnud muidugi tingitud mitte nõrkusest, vaid pigem vastutustundest ja reaalsustajust, et soodustada ja propageerida käesoleva vahendi rakendamist riikides, kus vajatakse rohkem aega. Lühidalt, pole kahtlustki, et vahendit võib parandada, kuid elus võiks kõike parandada. Sellele vaatamata olen ma veendunud, et meie ees on hinge ja südametunnistusega koostatud tekst.
Minu veendumus on, et Euroopa Parlament peab teostama õigusloomealast tegevust kodanike huvides. Seda me olemegi praegu teinud. Seda kinnitab teksti vastuvõtmine esimesel lugemisel, osaliselt tänu härra Gaľale kultuuri- ja hariduskomisjonist, naiste õiguste ja soolise võrdõiguslikkuse komisjonile ning tööstuse, teadusuuringute ja energeetikakomisjonile, kes kõik andsid oma positiivse panuse.
tööstuse, teadusuuringute ja energeetikakomisjoni arvamuse koostaja. - (ES) Härra juhataja, volinik, tahaksin kõigepealt õnnitleda raportööri, sest ta on tõepoolest hästi käsitlenud teemat, mis on palju ulatuslikum, kui me ette kujutame.
Tõepoolest, ülemaailmastunud maailmas määratletakse Euroopat ja mitmesuguseid ELi liikmesriike nende inimressursi kvalifikatsiooni järgi. Kui me peaksime ühes sambas kokku võtma, mis on see, mis võimaldab Euroopal ja kõigil Euroopat moodustavatel riikidel olla ülemaailmastunud maailmas konkurentsivõimeline, siis selleks on inimressursi, Euroopa kodanike, kvalifikatsioonid.
Seda arvestades on äärmiselt oluline, et elukestev õpe ja koolitus kohandataks tööturu nõudmiste järgi ja et neile pidevalt vastataks. Kui seda ei toimu, siis on võimatu konkureerida.
Me puutume kokku ka järgmise paradoksiga: inimesed saavad vanemaks, kuid need vanemad inimesed on nooruslikumad ja potentsiaalselt aktiivsemad, samas on neil ebapiisavalt võimalusi olla tööga hõivatud, anda endast ühiskonnale ning leida töös eneseteostus.
Järgmiseks päevakorrapunktiks on nõukogu ja komisjoni avaldused ELi-Türgi suhete kohta.
nõukogu eesistuja. - (PT) Härra president, volinik, daamid ja härrad, eesistujariik sooviks esmalt tänada Euroopa Parlamenti ja eriti pr Oomen-Ruijtenit ELi-Türgi suhteid käsitleva resolutsiooni ettepaneku eest.
Eesistujariik tunnustab ning tervitab parlamendi aktiivset osalemist laienemisprotsessis, mis on konstruktiivseks panuseks üldisele arutelule laienemise ning eriti Türgi ühinemisprotsessi üle. Pole kahtlust, et iga arutelu pakub kasulikku võimalust Türgi ühinemisprotsessi kohta teadlikkuse tõstmiseks, kaasates sellesse protsessi liikmesriikide kodanikud ning Türgi ja toetades Türgi valitsust ühinemise teel.
Võin teile kinnitada, et me pöörame Euroopa Parlamendi seisukohtadele erilist tähelepanu. Paari päeva pärast esitab komisjon oma korrapärase eduaruande Türgi ühinemisprotsessi kohta. Nõukogu uurib ja hindab seda aruannet väga hoolikalt.
Vahepeal sooviksin ma lühidalt mainida Türgi ühinemisläbirääkimiste käesoleva etapi mõnda punkti. Oleme arvamusel, et hiljutised valimised Türgis demonstreerisid Türgi rahva demokraatia ja stabiilsuse (nii poliitilise kui majandusliku) ning edasimineku soovi.
Samuti tervitame viisi, kuidas valimised läbi viidi; kõrget valimisosalust ning uue Türgi parlamendi paremat representatiivsust. Eesistujariik jagab täiskogu vaateid ja muresid seoses Türgi reformiprotsessiga. Usume, et uus valitsus on legitiimsem ning selgema mandaadiga, mis peaks võimaldama edasiminekuks otsustavate sammude tegemist ning reformiprotsessi laiendamist Türgis.
On väga oluline, et uus valitsus annaks reformidele ja nende elluviimisele värske tõuke, keskendudes võtmevaldkondadele. Selles osas on ühinemispartnerlus - eriti selle lühiajalised prioriteedid - suure tähtsusega. Tuletaksin meelde, et ühinemispartnerlus on vaja saabuvate kuude jooksul läbi vaadata. Selles kontekstis rõhutaksin samuti vajadust pidada laialdast avalikku arutelu ja saavutada rahvuslik konsensus Türgi uue põhiseaduse suhtes.
Jagame teie vaateid reformide tähtsuse osas põhivabaduste ja inimõiguste üliolulises valdkonnas. Edasine reaalne progress on hädavajalik, eriti seoses sõnavabadusega, usuvabadusega, kultuuriõigustega ja naiste õigustega ning samuti piinamise ja väärkohtlemise vastase võitluse edasise tugevdamisega. Enamik neid eesmärke on ühinemispartnerluses sätestatud lühiajaliste prioriteetidena, mis Türgil tuleb täita.
Konkreetsemalt sõnavabaduse valdkonnas on kahetsusväärne, et hoolimata laialdasest avalikust arutelust sel teemal on edasiminek kasin, ning oleme mures kasvava enese-tsensuurini viiva rahvusluse pärast. Usume jätkuvalt kindlalt, et Türgi karistusseadustiku artikkel 301 nagu ka teised ähmaselt sõnastatud artiklid, on vaja kaotada või oluliselt muuta, et sõnavabadus tagada. Edasiminek selles valdkonnas on ühinemisläbirääkimiste üldiseks edenemiseks üliolulise tähtsusega.
Eriti selle aasta alguses aset leidnud traagiliste intsidentide järgselt on usuvabaduse alal tõeline progress ülimalt vajalik. Selliste õigusaktide vastuvõtmist, mis käsitleks laialdaselt kõiki probleeme, millega mitte-moslemi kogukonnad silmitsi on (nagu näiteks õiguslik staatus, omandi registreerimine ning vaimulike koolitamine), et tagada religioosne mitmekesisus kooskõlas Euroopa standarditega, oodatakse juba ammu.
Sihtasutusi käsitlev seadus oleks selles osas positiivne esimene samm ning pärast vastuvõtmist ja elluviimist hinnatakse seda hoolikalt. Hiljutine kõrgeima astme kohtu otsus oikumeenilise patriarhaadi osas on samuti mureküsimuseks.
Jagame teie vaateid seoses tsiviil-sõjaliste suhetega. Hiljutised arengud - eriti enne valmiskampaaniat ja selle ajal - peegeldavad selles valdkonnas edasiste sammude vajadust, et relvajõud ei saaks kasutada poliitilist mõju.
Sarnaselt ELi liikmesriikide praktikaga tuleb kindlustada tsiviilühiskonna demokraatlik kontroll sõjaväe üle.
Seoses Kagu-Türgiga mõistame tugevalt hukka hiljutised terrorirünnakud Sirnaki provintsis. Samuti oleme hukka mõistnud teised Türgis toime pandud terroriaktid ning mõistame selliseid tegusid hukka ka tulevikus. Terroriakte ei saa kunagi õigustada. Tuletame selles osas meelde meie solidaarsust Türgi rahvaga. Teisest küljest ei tohiks terrorism panna meid unustama ülikiiret vajadust koheselt arendada ja rakendada laialdast strateegiat, mis tagaks Kagu-Türgi majandusliku, sotsiaalse ja kultuurilise arengu. See on keeruline valdkond, mida me osana käimasolevast reformiprotsessist tihedalt jälgime.
Türgi edusamme ühinemiseelses ettevalmistusprotsessis hinnatakse lisaks Kopenhaageni poliitiliste kriteeriumide täitmise jälgimisele ka läbirääkimisraamistikus selgelt sätestatud nõuetele vastavuse jälgimise kaudu. Selles osas, nagu nõukogu eelmise aasta detsembris kokku leppis, jälgitakse ja hinnatakse edasiminekut küsimustes, mis on sätestatud 21. septembri 2005 deklaratsioonis. Eriti hinnatakse Ankara lepingu lisaprotokolli täielikku ja mittediskrimineerivat rakendamist. Kahetsusväärselt ei ole siin edasiminekut toimunud.
Samuti rõhutaksin, et ühinemisprotsessi oluliseks komponendiks on kõigi liikmesriikide tunnustus ning seetõttu on ülioluline, et Euroopa Liit normaliseeriks suhted Türgi ja kõigi liikmesriikide vahel niipea kui võimalik.
Töö liidu standarditega ja liikmelisuse suhtes kehtivate nõuetega kooskõla kindlustamiseks on raske ja nõuab jätkuvaid pingutusi ja pühendumust. Peame Türgi ühinemisprotsessi eriliselt tähtsaks ning võin teile kinnitada, et Portugal eesistujariigina teeb kõik, et nende läbirääkimiste edenemist võimaldada.
Antud lubadusi tuleb täita. Reformiprotsessi alalhoidmine ning olemasolevate kohustuste täitmine viib Türgi ühinemisprotsessi edasi ennekõike Türgi kodanike hüvanguks. Sellegipoolest sõltub ühinemisprotsessi edasiminek põhiliselt ja peamiselt Türgi sooritusest.
komisjoni liige. - Härra president, lubage mul esmalt õnnitleda pr Oomen-Ruijtenit tema tugeva raporti puhul ning projekti esitamise puhul, mis on nii karm kui õiglane.
Selle aasta algus koos tõsise põhiseadusliku kriisi ning tugevate poliitiliste pingetega oli Türgile äärmiselt raske periood. Hoolimata sellistest väljakutsetest, viidi täielikult demokraatlikke põhimõtteid austades ning väga kõrge kodanike osaluse tasemega läbi parlamendi- ja presidendivalimised.
Tulemuseks oli, et demokraatiale jäi viimane sõna. Uus Türgi parlament esindab suures osas Türgi poliitilist mitmekesisust ning nagu hr Lobo Antunes ütles, saab uus valitsus töötada nüüd stabiilse enamuse ja rahva laialdase mandaadi toetusel. Seega on tee edasi selles osas selge. Nüüd on saabunud aeg anda reformiprotsessile uus liikumiskiirus.
Seega jagab komisjon resolutsiooni projektist lähtuvat põhilähenemist, milleks on määratleda väljakutsed ning julgustada Türgit neid poliitilisi väljakutseid vastu võtma. See tähendab toetada uue Türgi valitsuse pühendumust reformipüüdluste tugevdamiseks ning julgustada seda pühendumust kiirelt ellu viima. See puudutab nii reformiprotsessi kui Ankara protokolli.
Komisjon tervitab fakti, et valitsus on asetanud põhiseaduse reformid oma päevakorras esikohale, eesmärgiga tugevdada demokraatiat ning laiendada põhivabadusi. Siiski ei tohiks selle tulemuseks olla täna ülikiirelt vajalike mis tahes reformide edasilükkamine, nimetagem näiteks Türgi karistusseadustiku kurikuulsa artikli 301 ja teiste sõnavabadusega seotud artiklite redigeerimist ning sihtasutusi käsitleva seaduse vastuvõtmist usuvabaduse kindlustamiseks.
Samuti on vaja edasisi pingutusi, et kindlustada demokraatia ülimuslikkus tsiviil-sõjalistes suhetes, et kaitsta naiste, laste ja ametiühingute õiguseid, et parandada kohtusüsteemi ning korruptsioonivastast võitlust.
Lubage mul öelda paar sõna seoses hiljutiste sündmustega ja praeguse olukorraga, mille osas me teeme väga tihedat koostööd eesistujariigiga ja hr Solanaga ning oleme arvestanud parlamendi seisukohtadega. Türgi on silmitsi jätkuvate piiriüleste terrorirünnakutega, mida paneb toime PKK (mis on ELi terroriorganisatsioonide nimekirjas). Euroopa Liit mõistab hukka kõik terrorirünnakud ning mõistab Türgi vajadust oma kodanikke kaitsta.
EL ja Türgi on mõlemad pühendunud Iraagi iseseisvusele, suveräänsusele, ühtsusele ja territoriaalsele terviklikkusele. Soovitame jätkuvalt tungivalt Türgil ja Iraagil lahendada see probleem asjakohaste ametiasutuste koostöö kaudu ning rahvusvahelist õigust austades. Hiljutine Türgi ja Iraagi vaheline kahepoolne leping, mis käsitleb terrorismivastast võitlust, annab selleks aluse.
Türgi ametiasutused püüavad oma pingutustesse kaasata mõistagi Ühendriike ja ka Iraagi ja Iraagi-Kurdi ametivõime, ning siin on hiljuti täheldatud teatavat edu. Eelmisel nädalal parlamendis vastu võetud resolutsiooni tuleks näha osana üleüldisest poliitilisest strateegiast.
Euroopa perspektiiv tundub olevat Türgi jaoks põhistiimul reformide läbiviimiseks riigis. Kooskõlas meie tingimusliku laienemispoliitika juhtpõhimõttega määrab ühinemisläbirääkimiste edenemise reformide elluviimine kohapeal.
Siiski, kui me soovime kasutada seda põhimõtet tõhusalt tõsise poliitilise mõjutusvahendina reformide julgustamiseks, peab ka Euroopa Liit ise oma lubadusest kinni pidama. Me peame sõna pidama - pacta sunt servanda.
Järgmine päevakorrapunkt on nõukogu ja komisjoni avaldused ELi ja Venemaa tippkohtumise kohta.
nõukogu eesistuja. - (PT) Härra juhataja, volinik, daamid ja härrad, nagu te teate, toimub 20. ELi ja Venemaa tippkohtumine selle nädala reedel Portugali linnas Mafras. See kujutab endast meie arvates suurepärast meie suhete hindamise võimalust mõlema, nii Venemaa kui Euroopa Liidu, liidritele.
Usume, et suhted Euroopa Liidu ja Venemaa vahel on üldiselt head ning kindlasti palju paremad, kui rahvusvaheline press meid mõnikord uskuma paneb. Venemaa on ELi võtmepartner ning me võtame seda suhet väga tõsiselt. Tippkohtumine käsitleb olukorda ELis ja Venemaal. Me teavitame Euroopa Liidu arengutest, konkreetsemalt edasiminekust uue reformilepingu, mis äsja Lissabonis vastu võeti, koostamisel ning komisjoni esitatud ja 9. septembril vastu võetud energia liberaliseerimise paketist.
Seoses ühisruumiga vaatame üle edasimineku teekaartide rakendamisel. Protsess on jätkuvalt täielikult positiivne, kuigi mõningaid valdkondi on vaja edasi viia. Teatud olulistes sektorites on seda eesmärki aidanud saavutada alaline partnerlusnõukogu. Kultuuriküsimuste alaline partnerlusnõukogu, mis tuleb kokku päev enne tippkohtumist, aitab intensiivistada meie kultuurialast koostööd.
Seoses tippkohtumise prioriteetidega kavatseme saavutada kokkuleppe varajase hoiatussüsteemi käivitamiseks energiasektoris, mille osas saavutati põhimõtteline kokkulepe eelmisel Samaras peetud tippkohtumisel. Arvestades Euroopa Liidu ja Venemaa energialast vastastikkust sõltuvust, tuleb suurendada kindlustunnet ning tugevdada vastastikkust koostööd. Seega me rõhutame eesmärke ja põhimõtteid, mida EL peab seoses energialase partnerlusega austama, konkreetsemalt vastastikkust, läbipaistvust, avatust ning tõhusa õigusliku ja regulatiivse raamistiku loomist. Meie arvates tuleb Peterburis G8 kohtumisel vastu võetud energiaharta ning ülemaailmse energiavarustuskindluse põhimõtted lülitada uude ELi ja Venemaa vahelisse kokkuleppesse, mis saab olema õiguslikult siduv ning asendab praeguse partnerlus- ja koostöölepingu.
Investeeringute valdkonnas tervitame ühise majandusruumi tegevuskavas kavandatud ametlikku dialoogi. Pidades silmas duumas arutuse all olevat strateegilisi investeeringuid käsitlevat õigusakti on ülioluline, et Venemaale investeerivatele ELi ettevõtetele loodaks läbipaistvad, mitte-diskrimineerivad ja ettenähtavad tingimused. Samuti soovitame tungivalt hoiduda kõrvalmeetmete võtmisest, nagu maksustamise keskkonna loomist, et takistada olemasolevaid investeeringuid või luua uutele investeeringutele peidetud takistused. Usume, et Venemaa ühinemine Maailma Kaubandusorganisatsiooniga (WTO) on prioriteetne, mis on põhjuseks, miks me kavatseme samuti arutada tippkohtumisel seda küsimust. Komisjonil võib olla selles osas enamat öelda.
Pean juhtima tähelepanu sellele, et tippkohtumist kasutatakse samuti surve avaldamiseks, et kindlustada edasiminek, kui rahuldavat lahendust ei ole leitud peamistele väljapaistvatele küsimustele, nagu näiteks puidu ekspordimaksud või diskrimineerivad raudteetariifid.
Oleme teadlikud, et see tippkohtumine leiab aset ajal, mil nii Venemaa presidendi kui riigiduuma valimised on ukse ees. Valimisprotsessis on sõnavabadus, sealhulgas ajakirjandusvabadus ning kogunemisvabadus, eluliselt tähtis ning tõeliseks Venemaa demokraatliku legitiimsuse testiks. Demokraatlike Institutsioonide ja Inimõiguste Büroole (ODIHR) tuleb anda vaba juurdepääs duuma valimiste vaatlemiseks. Euroopa Julgeoleku- ja Koostööorganisatsiooni (OSCE) ning Euroopa Nõukogu liikmena on Venemaal eriline vastutus meie ühiseid väärtuseid kaitsta. Arvestades, et meie vastastikkune sõltuvus suureneb, mitte ei vähene, on kahetsusväärne, et teatud küsimused on Euroopa Liidu ja Venemaa vahelised suhted varjutanud.
Venemaa ja EL peavad töötama koos, et oma erinevused ületada, sest meie koostööle muud alternatiivi tõesti pole. Kahjuks on uue ELi ja Venemaa vahelise lepingu läbirääkimiste algus endiselt ummikseisus. Venemaa keelud Poola liha ja juurviljade impordile kujutavad jätkuvalt suurt takistust läbirääkimiste alustamisele. Komisjon on osundanud oma valmisolekut kontaktide jätkamiseks, et leida vastastikkuselt vastuvõetav lahendus. Kahjuks on olukord muutunud veelgi keerulisemaks eelmise kuu lõpus Venemaa veterinaarametivõimude otsuse tõttu keelata 36 ELi ettevõtte toodetud liha import.
Naftavarustamise katkestamine Leedusse mööda Družba torujuhet kujutab samuti vaidluspunkti, mis takistab uue ELi ja Venemaa vahelise lepingu läbirääkimiste alustamist. Enam kui aasta on möödunud, ilma et Venemaa oleks andnud mistahes ametlikku informatsiooni lekke kohta torujuhtmest või varustamise jätkamise väljavaadete kohta. Seega on ülioluline leida rahuldav lahendus, mis looks vajaliku kindlustunde, et jätkata ELi ja Venemaa vahel energia valdkonnas partnerluse arendamist.
Hoolimata praegusest läbirääkimiste ummikseisust ei tohiks olukorda üle dramatiseerida. Tegelikkuses leppisime me 2006. aastal Venemaaga kokku, et partnerlus- ja koostööleping jääb jõusse, hoides selliselt ära mistahes õigusliku vaakumi tekke meie suhetes Venemaaga.
Viimasena tõstatame kindlasti kõige olulisemad rahvusvaheliselt päevakorras olevad küsimused, täpsemalt seoses Kosovo ja Iraagiga. Samuti rõhutame, kui oluline on positiivne koostöö Venemaaga meie ühises naabruses, et me saaksime käsitleda ühise huvi ja mure küsimusi, eriti niinimetatud külmutatud vaidlusi.
komisjoni liige. - Härra juhataja, Venemaa ei ole üksnes lähedane naaber - meie jaoks on ta strateegiline partner. Kui vaadata kaubandust ja investeeringuid, näeme, et nad kasvavad ning samuti näeme, nagu meie nõukogu eesistuja ütles, et vastastikkune sõltuvus kasvab. Kuid me teame samuti, et Venemaa on võtmepartner regionaalsete konfliktide ja globaalsete väljakutsetega tegelemiseks - mida on samuti juba mainitud - ning et palju on veel vaja teha, et meie suhte täieliku potentsiaali ära kasutada.
Liginev tippkohtumine reedel on järgmine võimalus meie suhte seisu hinnata. Kuigi mitmeid väljapaistvaid küsimusi ei lahendata, liigume edasi mõningates teistes ning seega valmistame sel üleminekumomendil ette pinnast tuleviku töö jaoks.
Teame, et see on Venemaa jaoks kriitiline periood - paar kuud enne üliolulisi parlamendi ja presidendi valimisi - ning samuti teame, et Euroopa Liit on korduvalt väljendanud oma muret seoses demokraatlike põhimõtetega ja inimõigustealaste kohustuste rakendamisega Venemaal. Meie, Euroopa Liit, jälgime arenguid väga tihedalt - tulevased valimised on selles osas väga oluliseks testiks - ning me ootame, et Venemaa teeks mõistliku valiku ja kutsuks OSCE vaatlejad valimisi jälgima.
Samuti kasutame juhust, et väljendada oma muret seoses inimõigusküsimustega, nagu näiteks ajakirjandusvabaduse piiramine, ajakirjanike ründamine, surve avaldamine valitsusvälistele organisatsioonidele ning samuti olukord Põhja-Kaukaasias.
11. ja 12. oktoobril Kaliningradis viibides oli mul võimalus arutada eelseisvat tippkohtumist presidendi peamise nõuniku eriesindaja härra Jastržembskiga. Lubage mul alustada mõne hea näitega, ning seejärel märkida valdkonnad, kus me edasiminekut ei saavuta.
Usun, et Venemaa on peatselt välja kuulutamas suurema rahalise panuse mitmele ELi juhitud piiriülese koostöö programmile. See on väga teretulnud, sest koostöö üle meie arenevate piiride on oluliseks 2004. aasta laienemise järgseks teguriks. Ning Kaliningrad on muidugi tänu oma geograafilisele asukohale väga eriline juhtum.
See nõuab, nagu me oleme alati leidnud, erilisi kokkuleppeid piiriülese koostöö ning kohaliku piiriülese liikluse hõlbustamiseks. Arvestades tõsise liiklustulvaga liikmesriikide ja Venemaa vahelistel piiridel Kaliningradis ning piiripunktides mitmete liikmesriikidega mujal, oleks Venemaa rahaline panus ka väga ajakohaseks.
Kuni 50 km pikkused veoautojärjekorrad piiri ELi poolel pole selgelt vastuvõetavad. Peame rakendama meetmeid ning seetõttu oleme Venemaaga kokku leppinud ummikkohtade vähendamises. Oleme komisjonis just käivitamas pilootprojekti, mille raames vahetatakse tolliinformatsiooni ning rahastatakse piiriinfrastruktuuri moderniseerimist. Venemaa peab omalt poolt kiirendama piiridel oma protseduure. Põhimõtteliselt ollakse valmis seda tegema, kuid see võtab teatud aja.
Nõukogu eesistuja on juba maininud energiat. Lisaksin vaid, et meil peaks olema võimalik teavitada kokkuleppest varase hoiatusmehhanismi kohta, et tegeleda varustamisprobleemidega, enne kui need saavutavad kriitilise seisu. Nõukogu eesistuja rääkis energiast, kultuurist ning samuti investeeringutest, mistõttu ma ei pea siinkohal midagi lisama. Sooviksin vaid täiendada, öeldes, et investeeringuid ja ärisuhteid arutatakse samuti homme, neljapäeval, algaval töösturite ümarlaual Lissabonis, Günter Verheugeni ja Andris Piebalgsi osalusel. See ümarlaud teavitab oma järeldustest tippkohtumist reedel. Leian, et see on hea panus sellele, mida saab nimetada tõeliselt kasvavaks äriliseks suhteks.
Venemaa on oluline osapool majanduses ning seoses WTOga sooviksin lisada, et me aitame Venemaad selle püüdlustes. Olete teadlikud, et me oleme alati olnud Venemaa WTO-ga liitumisele pühendunud. Samuti arvame, et on väga oluline omada võrdseid tingimusi ning see on põhjuseks, miks me niivõrd rõhutame Venemaa WTOga liitumise lõpule viimist. Tippkohtumine annab sellele kriitilises faasis keerulisele protsessile uue tõuke.
Tippkohtumise teiste teemade hulgas allkirjastame uue terast käsitleva kokkuleppe, suurendades selliselt koguseid, mida Venemaa võib Euroopa Liitu eksportida. Teine märk positiivsetest elementidest ELi-Venemaa koostöös on fakt, et tippkohtumise muude teemade hulgas sõlmitakse Narkootikumide ja Narkomaania Euroopa Järelevalvekeskuse ning Venemaa Föderaalse Uimastikontrolli Teenistuse vahel vastastikkuse arusaamise memorandum.
Vähem positiivsena sooviksin teid informeerida, et kuigi maikuus oli Samaras täheldatav Venemaa selge soov järgmiseks tippkohtumiseks Mafras lõpuks allkirjastada kokkulepe lendude osas üle Siberi, näivad väljavaated selleks väga nõrgad. Soovime keerata selles pikaajalises vaidluses uue lehekülje. Venemaa positiivne käik võimaldaks meil samuti liikuda edasi lennunduse tippkohtumisel, mis on kavandatud novembrisse Moskvas, et määratleda tohutu kootööpotentsiaal selles sektoris.
Seoses rahvusvaheliste küsimustega on Kosovo kindlasti üks olulisemaid ning me peame analüüsima koos Venemaaga, põhinedes käimasolevatele kolmepoolsetele pingutustele, kuidas seda küsimust lahendada. Me peame uuendatud konfliktidest Balkanil hoiduma.
Samuti arutame teisi olulisi rahvusvahelisi küsimusi nagu näiteks Lähis-Ida küsimust enne Annapolise konverentsi; Iraani küsimust pärast president Putini hiljutist visiiti Teherani ja Afganistani; Birma/Myanmari küsimust; ning olukorda seoses külmutatud konfliktiga, eriti Gruusias ja Moldovas.
Sooviksime töötada koos Venemaaga konstruktiivses vaimus, et leida lahendus neile lahkarvamusi tekitavatele küsimustele. Seega, mida me peame tegema, on jätkama käimasolevat tööd ning mitte kunagi kaotama silmist pikaajalisi projekte.
fraktsiooni PPE-DE nimel. - (ES) Härra juhataja, loodame, et nagu press tähelepanu juhtis, saab seonduvalt Samara tippkohtumisega Portugali sügis olema soojem kui Venemaa kevad.
Nagu volinik märkis, usun ma, et me peame jätkama tööd strateegilise ühenduse ehitamiseks Venemaaga, kuid kliima sõltub enam Venemaa temperatuurist kui Euroopa Liidu omast: teatud määral selle valguses, mida volinik ütles, eelkõige uue rolli valguses, mida Venemaa soovib rahvusvahelisel areenil mängida ning eriti seonduvalt energiavarustuskindlustusega.
Härra juhataja, usun, et järgmine raport on proua Wallise raport. Minu fraktsiooni, fraktsiooni Identiteet, Traditsioonid ja Suveräänsus nimel, sooviksin ma tugineda kodukorra artiklile 168 ning esitada ettepaneku, et see raport parlamendikomisjonile tagasi saadetaks.
Härra juhataja, ettepanek põhineb kodukorra artiklil 168. Proua Wallise raportit lugedes on väga selge, et raportöör ning võimalik, et ka komisjon, on segaduses privileegide ja immuniteetide protokolli artiklite 9 ja 10 osas.
Raport ütleb, et härra Gobbo käitumine ei olnud artikliga 9 kooskõlas, kuid artikkel 9 käsitleb parlamendiliikme sõnu ja tegevusi oma ametiülesannete täitmisel, nimelt selles täiskogus. Järelikult ei oleks pidanud uurima mitte kodukorra artiklit 9, vaid artiklit 10, mis käsitleb parlamendiliikme teisi tegevusi. Mida oli vaja uurida, oli see, kas härra Gobbo tegevus - mille osas ma pean lisama, et ma seda poliitilisel tasandil ei toeta - langes poliitilisse sfääri.
Need tegevused langevad ilmselgelt poliitilisse sfääri. Härra Gobbo pani toime rea tegusid selle, mida ta nimetab "Padaniaks” nimel. Need on loomulikult poliitilised teod ning pole kahtlust, et traditsioonilist immuniteeti käsitlevat kohtupraktikat arvestades oleks mis tahes muusse fraktsiooni kuuluv parlamendiliige pidanud oma immuniteeti kinnitama, nagu oli Itaalia Parlamendi kaasuses parlamendi rahvuslike liikmete osas, kes viisid ellu sama teo, mille härra Gobbogi.
Kui proua Wallise raport praegusel kujul vastu võetaks, võib juhtuda, et toome sisse eristuse, teatava eristuse riikliku ja Euroopa Liidu immuunsuse vahel, mis on vastuolus protokolliga, kuna viimane viitab selgelt riiklikule immuniteedile. Seepärast usun, et see raport tuleks komisjonile tagasi suunata.
(IT) Härra juhataja, daamid ja härrad, ka mina olen asja komisjoni tagasi saatmise poolt, kuigi minu põhjendused võivad olla veidi erinevad.
Tegelikkuses, otsustades kodukorra artiklite 5, 6 ja 7 ning protokolli artiklite 9 ja 10 põhjal ei ole parlament ilmselgelt pädev avaldama härra Gobbo vastu esitatud faktide suhtes arvamust, lihtsalt seetõttu, et nende faktide ilmnemise ajal ei olnud Gian Paolo Gobbo Euroopa Parlamendi liige.
Protokolli artikkel 9, mis kaitseb parlamendiliikmete sõnavabadust, viitab isikutele, kes olid koja liikmed, kui nad kasutasid teatud termineid või panid toime tegusid, mis on neile omistatavad. Kuivõrd härra Gobbo ei olnud faktide ilmnemise ajal parlamendiliige, leian ma, et kohaseimaks lahenduseks on parlamendil hoiduda seisukoha võtmisest, kuna ta ei olnud meie kolleeg.
raportöör. - Härra juhataja, selle raporti autorina võin ma õiguskomisjoni nimel kojale kinnitada, et komisjonis toimus enne raporti täiskogule esitamist põhjalik arutelu. Komisjon kuulas samuti ära härra Gobbo ning raporti poolt oli selge enamus.
On kahju, et härra Gollnisch ei tõstatanud eelnevalt mainitud küsimusi, kuid olen täiesti kindel ning veendunud, et komisjon võttis oma positsiooni vastu kõigist faktidest ning kõigist regulatsioonidest täielikult teadlik olles. Ma ei näe põhjust, miks raport tuleks nüüd komisjoni tagasi saata.
komisjoni liige. - Härra juhataja, sooviksin teha komisjoni nimel avalduse. Esialgses paranduseelarves nr 6/2007 pakkus komisjon välja uue eelarverea - "Konkurentsipoliitika valdkonnas komisjoni tehtud otsuste vastu algatatud õiguslikest menetlustest tulenevad kahjunõuded” ning vastava kulu liigitamise mitmeaastase finantsraamistiku rubriigi 1a alla, kuivõrd see viitab operatiivtegevusele konkurentsipoliitika valdkonnas.
Komisjon kasutaks seda eelarverida võimalike eelarveliste implikatsioonide korral, mis tulenevad Euroopa Kohtu või Esimese Astmekohtu lahenditest konkurentsi valdkonnas. Selle eelarverea vajadus tuleneb hiljutistest Esimese Astme Kohtu lahenditest ning eelarve struktuurist. Kui konkurentsipoliitika valdkonna trahvid sisestatakse üldise eelarvetuluna, siis välja makstavate summade osas on vaja luua eelarverida eelarve kulu poolel, mida praegu ei eksisteeri.
Komisjon arvestab, et eelarvepädev institutsioon ei kavatse toetada selle eelarverea loomist 2007. aastaks. Sellest hoolimata, võib komisjon olla sunnitud tegema vajadusel väljamakseid praeguse eelarve piires ning kohaseid eeskirju järgides, et täita õiguslikke kohustusi, mis võivad tuleneda 2007. aasta Kohtu otsustest.
Sellega ei langetata ette ära lõplikku otsust eri-eelarverea loomise kohta ning vastava kulu liigitamise kohta mitmeaastases finantsraamistikus.
Härra juhataja, selle raporti osas nõukoguga nõustumise aluseks oli komisjoni tehtud avaldus, mis pidi eile arutelu ajal ette loetama. Vaatamata sellele, seda avaldust ette ei loetud. Kui nõukogu nõustuks selle lisada protokollile või anda selle mingisugune õiguslik staatus ja läbipaistvus, siis aitaks see selles küsimuses edasiminekule kaasa.
nõukogu eesistuja. - Härra juhataja, juurdepääs taskukohastele farmaatsiatoodetele vaestes arenguriikides ning kõige vähem arenenud riikides on hädavajalik, et saavutada välja pakutud EL arengueesmärgid ning aidata kaasa vaesuse vähendamisele, inimeste kindlustunde suurendamisele ning propageerida inimõiguseid ja jätkusuutlikku arengut. Arvan, et me mõlemad nõustume, et tähtis on kindlustada ELi poliitikate terviklikkus ning et ELi välissuhete järjepidevus, nimelt kaubandus- ja arengupoliitikas, peaks käima käsi-käes.
Me tunnustame, et WTO otsusega loodud mehhanism ning TRIPS lepingu protokoll kujutavad üksnes osa ravimitele ja rahvatervise vahenditele juurdepääsu probleemi lahendusest ning et teised meetmed tervishoiu ja infrastruktuuri parandamiseks on samaväärselt asendamatud. Isegi kui TRIPS muutmine ei ole täielikuks lahenduseks, usume, et protokolli positiivne vastuvõtt kujutab endast olulist sammu.
Selles osas on väärt meenutada, et Euroopa Liidu liikmesriikidel on vabadus kasutada WTO eeskirjade alusel oma siseriiklikes patente reguleerivates õigusaktides erinevaid TRIPS lepingus sätestatud erandeid, sealhulgas neid, mis on sätestatud TRIPS lepingu artiklis 30.
Veelgi enam, selleks, et aidata kaasa ravimitele juurdepääsu parandamisele riikides, kus on ebapiisavad või üldse puuduvad farmaatsiasektori tootmisvõimalused, töötasid Ülemkogu, Euroopa Parlament ning komisjon tõsiselt selle nimel, et võtta vastu määrus (EÜ) nr 816/2006, milles käsitletakse rahvatervise probleemidega riikidesse eksportimiseks toodetavate farmaatsiatoodete patentide sundlitsentsimist.
Lubage mul lisada, et me toetame TRIPS lepingus sisalduva ja Doha deklaratsiooni paragrahvides 4, 5 ja 6 tunnustatud "paindlikkuse” kasutamist, aga ka täiendava paindlikkuse kasutamist vähem arenenud riikide suhtes, mis on võimalik vastavalt Doha deklaratsiooni paragrahvile 7, selleks, et anda põhilisi ravimeid taskukohase hinnaga nende siseriiklike rahvatervise programmide raames.
Silmas pidades Doha deklaratsiooni majanduspartnerluslepingute läbirääkimiste raamistikus AKV riikidega ning teisi kahepoolseid ja regionaalseid lepinguid vaeste arenguriikidega ja vähim arenenud riikidega tulevikus, ei palu Euroopa Liit ega näe ette tulevikus, rääkida läbi ravimitega seotud normide osas, millele mõnikord viidatakse kui TRIPS+ normidele, mis mõjutavad rahvatervise valdkonda ning ravimitele juurdepääsu.
Viimasena vaatame me soodustavalt algatusi, mis julgustavad tehnoloogia, uurimistöö, võimekuse tugevdamise, regionaalsete varustussüsteemide ülekandmist ning aitavad registreerimisel, et aidata kaasa ning suurendada farmaatsiatoodete tootmist arenguriikide endi poolt ning me teeme selle nimel liikmesriikidega koostööd.
Seoses vastavate meetmetega ning eelarvemenetlusega oleme kindlad, et Euroopa Parlamendi pühendumine, mis on muutnud selle ravimitele juurdepääsu küsimuse nähtavamaks, aitab suurendada nende tõhusust.
(FR) Vabandage, härra juhataja, kuid mul on öelda midagi väga olulist. Corbetti raporti hääletus võimaldab meil nüüd naasta normaalsuse juurde. Kõik täiskogu istungid tõlgitakse kõigisse keeltesse. Nüüd on vajalik tõhus ellurakendamine ning kuivõrd me hääletame homme eelarvet, teen ma ettepaneku, et me valmistaks eelarve muudatusettepanekud niimoodi ette, et ....
Uued sätted jõustuvad järgmise osaistungjärgu esimesel päeval, s.t 12. novembril.
Härra juhataja, seoses töökorraldusega - te juhatate istungit taas sellisel kiirusel, et hääletamine on võimatu. Eile ütles parlamendi president meile, et mõne vea tegemine, valesti hääletamine on aktsepteeritav, kuna statistiliselt juhtuks see niikuinii. Teie puhul see ei kohaldu, kuna me hääletame niivõrd kiiresti, et on võimatu näha, kuidas inimesed üldse hääletavad. Kas te võiks palun kiirust maha võtta?
Daamid ja härrad, lubage mul vaid näidata teile, kui palju tööd meil on vaja veel täna teha. Nagu te võite ette kujutada, kui me aeglustame käiku, ei lõpeta me iialgi.
24. Sõiduautode ja väikeste tarbesõidukite süsinikdioksiidiheidete vähendamist käsitlev ühenduse strateegia (hääletus)
(DE) Härra juhataja, mul on palve. Ma palun, et muudatusettepanekute hääletamise järjekorda kodukorra artikli 155 lõike 2 alusel muudetakse. Hääletamisnimekirjast on selge, et muudatusettepanek 51 on kaugeleulatuvam kui muudatusettepanekud nr 42 ja nr 52, niisiis paluksin ma esmalt hääletada muudatusettepanekut 51 ning seejärel muudatusettepanekuid 42 ja 52.
Istungite teenistus ei nõustu, kuid ma palun härra Daviesel lühidalt selgitada.
raportöör. - Härra juhataja, väga lihtsalt öeldes ma nõustun kojale esitatud hääletamisnimekirjaga.
Härra juhataja, muudatus, mille me välja pakume, on see, et praeguses etapis parlament pigem "märgib” kui "tervitab” komisjoni edastanud teatist abi kaotamise osas, kuivõrd töö vastavateemalise raporti osas on majandus- ja rahanduskomisjonis pooleli.
raportöör. - (DE) Härra juhataja, daamid ja härrad, leian, et on äärmiselt kahetsusväärne, et kojal pole olnud julgust avaldada tõelist ja tõsist kriitikat Euroopa Liidu maksupoliitika trendi suhtes, mis on liikumas täiesti vales suunas, mis soodustab uskumatul määral rahvusvahelisi suurettevõtteid ning jõukaid, samas kui tarbijad, töötajad ning eriti madalapalgalised on silmitsi aina suurema maksukoormaga.
Minu arvates on raport praegusel kujul vastuvõetamatu. Soovin oma nime sellelt raportilt eemaldada ning palun kõigil, kes siiralt soovivad selles kojas Euroopa Liidule sellist maksupoliitikat, mis ei teeniks vaid tipus oleva kümne tuhande huvisid, vaid soodustaks tõeliselt Euroopa kodanike enamust: palun hääletage selle raporti vastu.
(kirjalikult). - (CS) On mõistlik eeldada, et Euroopa Parlamendi ja nõukogu määrus, mis käsitleb tsiviil- ja kaubandusasjade kohtu- ja kohtuväliste dokumentide kätteandmist, nagu esitatud teisele lugemisele (nõukogu ühine seisukoht), panustab nii füüsiliste kui juriidiliste isikute õiguskindluse tugevdamisele liikmesriikides. On üldteada, et ülal nimetatud dokumentide kätteandmine on tõsine küsimus, mis omab olulist mõju nii kohtumenetlusele kui ka tsiviil- ja kaubandussuhetele. Usun, et Euroopa Parlamendi soovitus on kooskõlas katsega toota ühenduse tasandil kõrgetasemelist õigusloomet.
Seoses ühenduse ja endise Jugoslaavia Makedoonia Vabariigi vaheliste tagasivõtu- ning lühiajaliste viisade väljastamise lihtsustamise lepingutega, mis kuuluvad Euroopa Parlamendi poolt heakskiitmisele, usun, et niivõrd kuivõrd need lepingud - ning teised sarnased lepingud Lääne-Balkani riikidega - omavad tähtsust üldiselt õigusriigi põhimõtte ning terrorismivastase võitluse tugevdamisel, tuleks illegaalse immigratsiooniga seotud küsimused lahendada esmajärgus majanduslike ja poliitiliste vahenditega. Lisaks sooviksin ma rõhutada teist olulist asjakohastes raportites mainitud faktorit, milleks on, et nende lepingute sõlmimine toob Makedooniale ja teistele Lääne-Balkani riikidele kaasa märkimisväärse rahalise koormuse. Arvestades nende riikide majanduslikku olukorda, on hädavajalik, et Ühendus annaks kohast ning tõhusat abi, eriti rahalist.
kirjalikult. - (NL) Mäletan, et 60ndate alguses kehtisid tollastele Euroopa Ühenduse riikide elanikele ja endise Jugoslaavia Sotsialistliku Vabariigi elanikele vastastikused viisanõuded. Õige pea need viisanõuded kaotati.
See tähendas, et tol ajal olid Jugoslaavia moodustanud seitsme riigi rahvad vabad reisima pea kogu Euroopas. See ei ole muutunud üksnes ELi liikmesriigi Sloveenia ning kandidaatriigi Horvaatia jaoks. Kõigi teiste alade elanikud, sealhulgas kandidaatriigi Makedoonia elanikud, on alates 1992. aastast ELi liikmesriikidest ära lõigatud. Alates sellest ajast üles kasvanud noor põlvkond on vaevalt nende endi riigipiiridest väljapoole saanud. ELi riikide saatkondades Makedoonia pealinnas Skopjes leiate suured sildid, mis loendavad suure hulga rangeid kohustusi. Neile saavad kergelt vastata vaid kurjategijad, kuid mitte üliõpilased, uurijad ja ajakirjanikud.
Toetan nimetatud isikukategooriatele alates 2008. aastast parendatud juurdepääsu ning viisatasu alandamist 35 euroni. Erinevalt mõnest teisest oma fraktsiooni liikmest ei näe ma biomeetrilise registreerimise juurutamist põhjusena selle parenduse tagasilükkamiseks. Kahetsen tingimuslikku müüki tagasivõtupoliitika valdkonnas, mis ei taga puudutatud pagulaste adekvaatset kaitset.
kirjalikult. - (PT) Solidaarsusfondi kasutuselevõtmine Saksamaa ja Prantsusmaa (La Réunion) rahvastike, kes olid vastavalt jaanuaris ja veebruaris looduskatastroofide ohvriks, aitamiseks, tõestab vaatamata hilinemisele selle fondi asjakohasust ja tähtsust liikmesriikide abistamisel.
Võttes arvesse nõukogus tekkinud ummikseisu otsuse langetamisel komisjoni ettepaneku osas selle fondi parandamiseks, rõhutaksime, et piirkondlike katastroofide jätkuvat abikõlblikkust tuleb kaitsta. Euroopa Parlament on varasemalt kinnitanud, et "Euroopa Solidaarsusfond peaks jätkuvalt võimaldama tegutsemist katastroofide korral, mis olles märkimisväärsed, ei saavuta nõutud miinimumtaset ning samuti võimaldama abi andmist eriolukorras juhtudel, kus katastroof mõjutab tõsiselt ja pikaajaliselt spetsiifilise piirkonna rahvastiku enamuse elamistingimusi”.
On hädavajalik tunnustada Vahemere looduskatastroofide erilisi tunnuseid nagu põuad ja tulekahjud - eriti seoses ajaliste piirangutega ning valitavate tegevustega - ning katastroofi korral võimalust anda ulatuslikumat rahalist abi "ühtekuuluvuse” riikidele ja "ühtlustatavatele” regioonidele. Samuti tuleb hinnata ELi põllumajanduskatastroofide fondi loomist.
kirjalikult. - (FR) Proua Castex hääletas Susta raporti poolt, mis käsitleb protokolli, millega muudetakse intellektuaalomandi õiguste kaubandusaspektide lepingut (TRIPS-lepingut).
Euroopa Parlamendi Sotsiaaldemokraatide fraktsiooni prantslastest liikmete jaoks tähendab siinkohal saavutatud kokkulepe, mis lubab riikidel toota geneerilisi ravimeid ning eksportida neid vaestesse arenguriikidesse, mis ei ole võimelised neid ravimeid ise tootma, olulist sammu edasi.
Sotsiaaldemokraatide fraktsiooni prantslastest liikmete jaoks annab see raport positiivse panuse rahvatervise probleemi lahendamisele, mis on selgelt tõsist muret tekitavaks küsimuseks.
kirjalikult. - Hääletasin TRIPSi ning ravimitele juurdepääsu lepingut muutva protokolli poolt, sest ma usun tugevalt, et EL peaks olema peamine pool rahvatervise ja ravimitele juurdepääsu edendamisel kolmandas maailmas. See protokoll on samm õiges suunas.
kirjalikult. - (PT) "Intellektuaalomandi” kaitse standardite juurutamisega seonduvad kulud "arenguriikide” farmaatsiasektorites on olnud teada juba pikka aega.
Nendes riikides "intellektuaalomandi õiguste” kohaldamisega tervise valdkonnas, eriti selliste haiguste vastases võitluses nagu malaaria, HIV/AIDS ja tuberkuloosi, põhjustatud dramaatilist ja vastuvõetamatut olukorda on esile toodud ja selles osas hoiatusi tehtud juba pikka aega.
Seega me tunneme, et raport kujutab võimalust, mille enamus selles kojas kaotanud on, asuda oma pädevuse piires humanistlikule positsioonile ning võidelda selgelt poliitika poolt, mis lõpetaks farmaatsiasektoris intellektuaalomandi õiguste kehtivuse.
Peitudes idee taha, et protokolli läbirääkimine näib väga raske, on enamus sellest kojast kirjutanud alla nõukogule suunatud katteta tšekile, sest sellised ähmased soovitused saavad tuua kaasa üksnes olukorra jätkumise, luues rahalisi ja õiguslikke takistusi, mis ei võimalda neil väheste ressurssidega riikidel pääseda juurde selles valdkonnas tehtud teaduslikele ja tehnoloogilistele edasiminekutele.
Põlgame fakti, et selle ebainimliku poliitika kaudu saavad eriti kasu rahvusvahelised ravimiettevõtjad, mis säilitavad oma muinasjutulised kasumid paljude elude hinnaga.
Proua juhataja, hääletamise järgselt on parlament otsustanud oma istungjärke jäädvustada kirjalikult sõna-sõnalise salvestisena kui ka audiovisuaalse salvestisena. See omab muidugi mõju eelarvele ning ma kehutaksin juhatust olukorda hindama, sätestama vajalikud eelarvemuudatused või esitama uue ettepaneku, kui soovitakse, et komisjon selle asja üle vaataks.
Arvestades koja väga suurt enamust selles küsimuses, kahtlustan ma pigem, et parlamendi soov on võrdlemisi selge, nii et ma arvan, et see on esmajärguliseks asjaks, millega tuleb tegeleda.
kirjalikult. - Kõigi arutelude protokollimine ning nende avalikkusele kättesaadavaks tegemine võib soodustada euroskeptilisust. Samuti võimaldab see ELil hoobelda enama läbipaistvusega, kuigi tegelikkuses teeb see demokraatia parendamiseks vähe, sest Euroopa Parlamendil pole õigusloome algatamise õigust ning Euroopa Komisjon saab parlamenti ignoreerida. ELis algatab ELi õigusloome mittevalitud komisjon ning see ei paku vähimatki läbipaistvust.
Võimalus teha kõnedes nädala jooksul parandusi (4. muudatusettepanek) oli hästi kavatsetud ning kaitseks parlamendiliikmeid vigade eest, kuid selliselt hilineksid ELi viimase hetke uudised tõenäoliselt nädala võrra, takistades vabal ajakirjandusel avalikkuse informeerimist. Seetõttu hääletasin ma raporti vastu.
kirjalikult. - Kõigi arutelude protokollimine ning nende avalikkusele kättesaadavaks tegemine võib soodustada euroskeptilisust. Samuti võimaldab see ELil hoobelda enama läbipaistvusega, kuigi tegelikkuses teeb see demokraatia parendamiseks vähe, sest Euroopa Parlamendil pole õigusloome algatamise õigust ning Euroopa Komisjon saab parlamenti ignoreerida. ELis algatab ELi õigusloome mittevalitud komisjon ning see ei paku vähimatki läbipaistvust.
Võimalus teha kõnedes nädala jooksul parandusi (4. muudatusettepanek) oli hästi kavatsetud ning kaitseks parlamendiliikmeid vigade eest, kuid selliselt hilineksid ELi viimase hetke uudised tõenäoliselt nädala võrra, takistades vabal ajakirjandusel avalikkuse informeerimist. Seetõttu hääletasin ma raporti vastu.
kirjalikult. - (FR) Corbetti raport soovitab, et 10 miljoni euro säästmiseks aastas ei tuleks enam parlamendi menetluste sõna-sõnalisi raporteid tõlkida kõigisse ametlikesse keeltesse. Juurdepääs aruteludele igas keeles oleks siis tagatud internetis kättesaadavate audiovisuaalsete salvestiste kaudu, kuigi parlamendiliikmetel oleks võimalus paluda teatud väljavõtete tõlget.
Siiski, mitte igaühel Euroopas pole interneti lairibaühendust ning veelgi enam, on tehtud ettepanek, et parlamendiliikmete tõlketaotlused oleksid piiratud umbes kolmekümne lehega aastas. Mida härra Corbett välja pakub, on seega piirata Euroopa kodanike juurdepääsu nende tööle, kelle nad on valinud endid esindama ning kaitsma nende huvisid Euroopa Liidus. See on vastuvõetamatu. See on seda enam vastuvõetamatu, kuivõrd samal ajal kulutab see sama institutsioon 100 miljonit eurot aastas omaenda propageerimisele. Rääkimata komisjonist, mis kulutab enam kui 200 miljonit eurot aastas üliolulistele tegevustele nagu näiteks laiaulatuslikule pornograafiliste interneti videote levitamisele, mis peaksid propageerima Euroopa kino.
Õnneks on terve mõistus - või pigem surmahirm valijaskonna ees - enamiku meie kolleegide hulgas ülekaalus ning mitmekeelsus on säilinud.
kirjalikult. - (SV) Lükkame kindlalt tagasi raportis tehtud ettepaneku, et suuliseid ettekandeid peaks avaldama üksnes sõna-sõnalises protokollis nende originaalkeeles.
Euroopa Parlament püüab teha suurt numbrit faktist, et sõnavõtjad räägivad Euroopa fraktsioonide eestkõnelejatena kogu Euroopaga, kuid samal ajal kärpides tõlkimist erinevatesse keeltesse, keelame me avaldustele järgneva juurdepääsu ning piirame kättesaadavust.
Kui meil on demokraatlikult toimiv EL, siis me peame olema valmis selle eest maksma. Organisatsioon, mis eraldab enam kui 360 miljardit rootsi krooni protektsionistlikule põllumajanduspoliitikale, peab olema valmis maksma 90 miljonit rootsi krooni näitamaks austust ELi kodanike vastu.
Järgmine päevakorrapunkt on Jelco Kacini välisasjade komisjoni nimel koostatud raport ettepaneku kohta võtta vastu Euroopa Parlamendi soovitus nõukogule Euroopa Liidu ja Serbia vaheliste suhete kohta.
Täna võtan ma sõna kui raportöör, aga ka kui liberaaldemokraat, kui sloveen, kui endine jugoslaavlane ja kui eurooplane. 15 aastat tagasi lagunes mitmete veriste, peaaegu terve aastakümne jagu kestnud sõdade tagajärjel riik, kus ma sündisin.
Kuni tänaseni peavad mitmed piirkonna riigid, sealhulgas Serbia, ikka veel tegelema konflikti hävituslike tagajärgedega. Neile õrnadele ja noortele demokraatiatele on Euroopa Liidu liikmelisus võimas tõuge edasisel demokratiseerumisel. Euroopa Liit, millega need riigid soovivad nii kiiresti kui võimalik ühineda, on rajatud ühistele väärtustele ja standarditele, millest üks kõige olulisemaid on õigusriik.
Ometi ei ole Balkani riikide puhul küsimus mitte ainult õigussüsteemi reformis, vaid ka täielikus koostöös Rahvusvahelise Kriminaalkohtuga Haagis.
Serbial ei ole senini õnnestunud täita oma riiklikku ja rahvusvahelist kohustust vahistada neli järelejäänud tagaotsitavaks kuulutatud sõjakurjategijat, sealhulgas Mladić ja Karadžić, keda süüdistatakse ligi 8000 tsiviilelaniku mõrva korraldamises Srebrenicas. Isik, kes tapab kas või ühe inimese, paneb toime kuriteo, aga need, kes panevad toime genotsiidi, on väljakutseks nii rahvusvaheliselt kui ka poliitiliselt.
Käisin Srebrenicas enne raporti koostamist. Ma usun Serbia eneseaustusesse. Seetõttu rõhutan, et Serbia peab tõestama oma koostööd endise Jugoslaavia asjade rahvusvahelise kriminaalkohtuga (EJRK). Mais tuli võimule uus Euroopat pooldav valitsus, kelle üks tähtsamatest eesmärkidest on koostöö EJRKga. Tervitan soojalt seda arengut. Samuti tervitan asjaolu, et valitsus vahistas ja andis üle kaks kuuest kõige tagaotsitavamast sõjakuritegudes süüdistatavast - Tolimir ja Djordjevic.
Need vahistamised näitavad, et Serbia on võimeline leidma ja vahistama järelejäänud põgenenud sõjakurjategijad. Nagu märkis peaprokurör Del Ponte, ei ole peamine takistus mitte suutlikkus, vaid suutlikkuse muutmine käegakatsutavaks tulemuseks. Sel põhjusel ei saa EL selles kriitilises punktis Serbiale esitatud tingimuste täitmise nõudest loobuda.
Ajal, mil pinged Kosovo tulevase staatuse üle kasvavad, oleks vale mõelda, et ELi seatud tingimuste suhtes järeleandmine ja endast parima andmine, et Belgradile järeleandmisi teha, tooks tulevikus ELile või Serbiale kasu. Sõjakurjategijate küsimuses silma kinnipigistamine sobib ehk tänapäeva reaalpoliitikaga, aga ei aita kaasa pikaajalisele rahule või piirkondlikule stabiilsusele.
Sageli öeldakse, et Serbia on piirkonna stabiilsuse võti, aga poliitikud Belgradis eksivad, arvates, et see tähendab sooduskohtlemist Serbiale. Serbia peaks kasutama ära oma paljusid andeid ja potentsiaali, et olla oma piirkonna naabritele eeskujuks, aga neid oma jonnakuse tõttu mitte nõrgestama.
Tõsi on, et EL ei ole ilma Balkani riikideta täielik, aga nende ühinemine ELiga ei saa toimuda iga hinna eest ja kindlasti mitte rahvusvahelist seadust järgimata ja Euroopa põhiväärtusi eirates.
Serbia kodanikel on õigus teada tõde nende nimel toime pandud hiljutise sõjapoliitika kohta. See on üks põhjustest, miks ma toetan eriprokuröri hiljutist algatust paljastada peaminister Djindjići mõrva poliitilised motiivid. Samal põhjusel on kahetsusväärne näha Serbia sõjakuritegude kohtu tehtud kohtuotsuste pehmust nelja Skorpioni rühmituse liikme suhtes, kes hukkasid kuus Srebrenica moslemit.
Serbias on suur majanduslik ning kultuuriline potentsiaal ja palju andekaid inimesi igas eluvaldkonnas. Uues valitsuses on mitmeid dünaamilisi ja ambitsioonikaid ministreid. Ei ole kahtlust, et Serbia on haldus- ja institutsioonilisel tasandil pädev professionaalselt edasi liikuma läbirääkimistes ELi liikmelisuse küsimuse kohta.
Viimaste kuude jooksul on paljudes valdkondades edu saavutatud, näiteks läbirääkimistel stabiliseerimis- ja assotsiatsioonilepingu tehnilistes küsimustes, Kyoto protokolli ratifitseerimisel, Kesk-Euroopa vabakaubandusühenduse (CEFTA) läbirääkimistel ning ombudsmani, Serbia Panga juhataja, avaliku teabe voliniku ja riigikontrolli nõukogu liikmete nimetamisel.
Kahjuks ei ole eriti edasi liigutud kohtunike nimetamisel põhiseadusliku kohtu koosseisu. Lisaks jätkub kodanikuühiskonna esindajate avalik halvustamine, kes kritiseerivad valitsust või püüavad pöörata tähelepanu sellistele tundlikele küsimustele nagu sõjakuriteod. Sellega seoses mõistan ma hukka hiljutised sündmused Novi Sadis, kus uusnatsi organisatsioon ründas rahumeelset fašismivastast kogunemist. On hädavajalik, et pädevad ametivõimud leiaksid süüdlased ja uuriksid põhjalikult kuritegu.
Samas ma tunnistan, et ELi range viisarežiim, mis takistab Serbia tavakodanikel kohtuda teiste tavakodanikega ELis, pidurdab Serbia demokraatlikku protsessi ja aitab kaasa ksenofoobiale ja natsionalismile.
Ma tervitan saavutatud kokkuleppeid. Need on olulised esimesed sammud, aga lõppeesmärk peab olema see, et reisimine muudetakse vabaks kõigile piirkonna kodanikele. Kas te teate, et ainult ühel kümnendikul serblastest on pass? Me peame ülejäänud elanikkonnale pakkuma midagi konkreetset. Ma palun nõukogul tagada kokkulepete jõustumine järgmise aasta alguses, samuti pöördun ma nõukogu poole, et panna paika konkreetne kava viisavaba liikumise küsimuses.
Ma kasutan juhust, et tänada oma assistente, kaasliikmeid, välisasjade komisjoni sekretariaati, fraktsioone, komisjoni, Serbia ELi missiooni ja Serbia välisasjade komisjoni sekretariaati, Serbia missiooni ELi juures ja Serbia eurointegratsiooni bürood.
Sõnavõtu lõpetuseks sooviksin lisada väikese isikliku sõnumi. Olles üks väga vähestest Lääne-Balkanil sündinud Euroopa Parlamendi liikmetest, oli mul suur au raportöörina töötada. Minu kodumaa Sloveenia ühines ELiga mitte sellepärast, et see oli kerge, vaid sellepärast, et see oli raske. Me olime edukad, nii nagu on edukad Serbia poliitikud, intellektuaalid ja äriinimesed, kui nad seda soovivad. Ma kutsun Serbiat ja Serbia inimesi ärkama, hakkama end aitama, aitama oma naabreid, aitama kogu piirkonda ja meiega ühinema. Tehke seda. Te olete piisavalt tugevad. Koos oleme me edukad.
Tänan parlamenti heatahtlikkuse eest üleläinud kõneaja suhtes. Vabandan raportööri nimel parlamendi ees. Tänan.
Lugupeetud juhataja, volinik, daamid ja härrad, Serbia loomulik koht on Euroopas ja me kõik tunnistame, et viimastel aastatel on Serbia seisnud silmitsi suurte väljakutsetega; enamgi veel, äärmiselt raskete väljakutsetega, kuna Serbial on oluline roll Lääne-Balkani piirkonna stabiilsuses ja arengus. EL on püüdnud Serbial aidata nende väljakutsetega toime tulla, tugevdades ja muutes käegakatsutavamaks ja nähtavamaks ELiga ühinemise perspektiivi.
Seetõttu oleme püüdnud serblastele ja Serbia ametivõimudele tõestada oma pühendumust lähendada Serbiat ELile. Me oleme püüdnud näidata alternatiivi olemasolu, aidates Euroopat pooldavatel poliitilistel ja sotsiaalsetel jõududel, kes pooldavad vajalike reformide jätkamist, konsolideerida riigi demokraatiat ja arengut.
Stabiliseerimis- ja assotsiatsioonilepingud on oluline samm, et Lääne-Balkani riike ELile lähemale tuua. Need lepingud on samuti oluline vahend ELi perspektiivi selginemisel. Sellega seoses arvame, et on tähtis, et komisjon on lõpetanud läbirääkimised Serbiaga stabiliseerimis- ja assotsiatsioonilepingu sõlmimise küsimuses. Me tõesti loodame, et komisjoni seatud tingimused peagi täidetakse, et leping saaks alla kirjutatud.
Nõukogus on kindel poliitiline toetus, et stabiliseerimis- ja assotsiatsioonileping saaks alla kirjutatud niipea, kui selleks vajalikud tingimused on täidetud. Aga enne kui nõukogu saab rakendada lepingu, peab Serbia tegema täielikku koostööd Rahvusvahelise Kriminaalkohtuga.
Serbia inimeste võimalus ELis lihtsamalt reisida tugevdaks samuti meievahelisi suhteid ja aitaks kahtlemata kaasa demokratiseerimisprotsessile ja Euroopat pooldavale tundele Serbia ühiskonnas.
Septembris alla kirjutatud viisalihtsustus- ja tagasivõtulepingud, mis jõustuvad 2008. aasta jaanuaris, on meie arvates olulise tähtsusega.
Komisjon leppis Serbiaga kokku alustada dialoogi viisavaba liikumise küsimuses pärast nende lepingute jõustumist. Samuti on EL teinud Serbiale selgeks, et integratsiooniprotsess ei ole seotud Kosovo tulevase staatuse määramisega. Iga riik liigub ELi liikmekssaamise poole vastavalt omaenda tulemuslikkusele ja kooskõlas stabiliseerimis- ja assotsiatsiooniprotsessiga ning Kopenhaageni kriteeriumidega.
Sõnavõtu lõpetuseks, austatud juhataja, daamid ja härrad, pean ma veel kord rõhutama olulisust, mis ELi eesistujariik omistab võimalusele arutada Euroopa Parlamendiga nii Serbiale endale kui ka kogu piirkonnale olulist küsimust tagada Serbiale tulevik Euroopas. Ei ole kahtlust, et Lääne-Balkani riigid jäävad ELi prioriteetide hulka ja et meie lõppeesmärk on luua olukord, kus piirkonnas valitseb rahu, stabiilsus, demokraatia ja õitseng.
Seetõttu näeme me nende riikide ühinemises ELiga perspektiivi, milles stabiliseerimis- ja assotsiatsiooniprotsess jääb raamiks kõnealuse potentsiaalse ühinemise ettevalmistamisel. Serbia on suure geostrateegilise tähtsusega riik kogu piirkonna stabiilsusele, seetõttu on edu kõnealuses protsessis oluline, et saavutada ELi lõppeesmärk seoses Lääne-Balkani riikidega: et piirkonnast saaks stabiilsuse, rahu ja edu piirkond.
volinik. - Lugupeetud juhataja, ma õnnitlen Jelko Kacinit põhjaliku raporti eest, mis käsitleb olulisi aspekte ELi ja Serbia suhete hetkeolukorra kohta. Ma palusin oma üksustel järgida raporti soovitusi, mis on juba kasulikuks osutunud komisjoni aastase eduaruande ettevalmistamisel ja mis kinnitatakse 6. novembril.
Järgmine päevakorrapunkt on Maria Martensi arengukomisjoni nimel koostatud raport [2007/2002(ΙΝΙ)] (Α6-0375/2007) ELi ja Aafrika vaheliste suhete olukorra kohta.
Lugupeetud juhataja, volinik, daamid ja härrad, me arutame raportit Euroopa Liidu ja Aafrika vaheliste suhete olukorra kohta. Raportis joonistub Aafrika ja Euroopa ühine nägemus tulevase koostöö kohta, eesmärgiga edendada arengut Aafrikas ja võidelda vaesuse vastu. Strateegiaga peab taotlema enamat kui praeguse poliitikate toetamine. Selles väljendub nägemus, mis rajaneb jagatud väärtustel ja põhimõtetel, vastastikusel austusel, mis on suunatud inimeste heaolule.
Aafrikal ja Euroopal on pikk ühine ajalugu, aga nendevahelised suhted on põhjalikult muutunud: suhted ei ole enam ühesuunalised. Tegemist on võrdse partnerlusega, et koos tegeleda mõlemat mandrit puudutavate probleemidega, nagu näiteks turvalisus, kaubandus, ränne ja kliimamuutus.
2005. aastal koostas Euroopa Liit Euroopa Aafrika strateegia. Ka tol korral olin ma raportöör. Meie arvates oli tollasel strateegial kaks olulist puudujääki. Tegemist oli strateegiaga, mis oli liiga palju Aafrika jaoks, ilma Aafrikat kaasamata, ka parlament ja kodanikuühiskond ei olnud kõnealuse strateegia arendamisse piisavalt kaasatud. Mul on hea meel, et praegu räägime me ELi-Aafrika ühisstrateegiast ning et sel korral on parlament ja kodanikuühiskond enam kaasatud. Selline koostöö sobib tulevikuks väga hästi.
Lugupeetud juhataja, kõnealune strateegia peaks meile andma struktuuri ja suuna ühiseks tegevuseks. Võitlus vaesuse vastu ja ÜRO aastatuhande arengueesmärgid peavad endiselt olema keskpunktis. Ehkki viimased arengueesmärkide näitajad annavad põhjust mõningaseks optimismiks, peab 41,1% Saharast lõunas asuvas Aafrikas elavatest inimestest endiselt toime tulema ühe dollariga päevas. Seda olukorda ei saa parandata vaid arenguabiga. Vajalik on edendada ka majanduskasvu.
Praegu läbiräägitavad majanduspartnerluslepingud võiksid selleks olla hea vahend, tingimusel, et - ja ma rõhutan seda aspekti - jätkusuutlik areng on lepingute keskmes ja et need on rohkemad kui Euroopa kaubanduslepingud. Ma sooviksin voliniku käest kuulda selgitust võimaluse kohta lükata edasi 1. jaanuari 2008. aasta tähtaeg.
Austatud juhataja, muidugi lasub Aafrika valitsustel peamine vastutus oma riikide arengu eest. Aafrika riigid on muutunud nii poliitiliselt kui ka majanduslikult iseseisvamaks. Aafrika areneb täie hooga, suur roll on siin uute institutsioonide tekkimisel, näiteks NEPAD (Aafrika arengu uus partnerlus) ja Aafrika vastastikune järelevalvemehhanism. Ammu on möödas aeg, mil Euroopa oli Aafrika ainus finants- ja poliitilise toetuse partner. Teised riigid on hakanud Aafrikas ja Aafrikale vägagi otsustavalt mõju avaldama: Hiina näiteks. Me ei saa oma suhteid Aafrikaga enam võtta iseendastmõistetavalt.
Austatud juhataja, raport tõstab esile kolm prioriteetset tegevusvaldkonda: rahu ja turvalisus, head valitsemistavad, majanduskasv ja investeerimine inimestesse. Euroopa tegevusvaldkondadest pööratakse raportis tähelepanu vajadusele suurendada ühtsust ühelt poolt arengualaste tegevusmeetmete ja teiselt poolt teiste tegevusvaldkondade vahel, nagu näiteks kaubandus, põllumajandus ja ränne. Vaid siis, kui Euroopa on võimeline oma toetust ühtsemalt ja paremini koordineerima ning parandama oma finantsaruandlust, muutub ELi arengupoliitika tulemuslikumaks ja tõhusamaks.
Rahu ja turvalisus on Aafrikas tõsised probleemid. Raportis rõhutatakse integreeritud lähenemisviisi tähtsust konfliktsete olukordadega tegelemisel. Kõige prioriteetsem selles valdkonnas peaks olema meie vastutus inimesi kaitsta ning aidata kaasa konfliktide vältimisele ja lahendamisele, samuti ülesehitus. Loomulikult on head valitsemistavad, õigusriigi toimimine ja stabiilne demokraatia stabiilsuse ja arengu tingimused. Neis valdkondades on väga oluline suutlikkus. Toetame komisjoni eesmärke selles valdkonnas.
Austatud juhataja, pärast seitsmeaastast pausi toimub detsembris Lissabonis teine ELi ja Aafrika tippkohtumine. Seal otsustatakse ELi ja Aafrika ühisstrateegia ning tegevuskava edasine käik. Kaalul on palju ja tippkohtumise õnnestumine on meie huvides. Ehkki olukord Zimbabwes annab põhjust muretsemiseks, peaksime samuti meeles pidama, et tegemist on ELi-Aafrika tippkohtumisega ja mitte ELi-Zimbabwe tippkohtumisega, et tegemist on inimestele suunatud lähenemisviisiga ja mitte presidendikeskse partnerlusega.
On tervitatav, et Euroopa Parlamendil ja üleaafrikalisel parlamendil on tippkohtumisel võimalus anda ühisstrateegiale ühine parlamentaarne seisukoht. Eelmisel nädalal kohtusid üleaafrikalise parlamendi ja meie parlamendi delegatsioonid, et koostada ühisdeklaratsioon. Loodan, et valitsusjuhtidele tippkohtumisel on meie presidentidel võimalus seda deklaratsiooni tutvustada.
Lugupeetud juhataja, loomulikult oleks sel teemal veel väga palju öelda, aga ma näen, et minu aeg on läbi, nii et ma lõpetan, tänades oma kolleege ja komisjoni väga tulemusliku koostöö eest.
Lugupeetud juhataja, volinik, daamid ja härrad, raportöör, Euroopa, Aafrika ja maailm on viimase aastakümne jooksul väga palju muutunud. Euroopa koosneb nüüd 27 liikmesriigist, kus aeg-ajalt on kõrvuti väga erinevad välispoliitika prioriteedid ja lähenemisviisid. Ehkki ei ole õiglane väita, et Aafrika manner on omapäi jäetud, arvestades Euroopa-poolset avaliku arenguabi mahtu, saame me siiski rääkida strateegilisest vaakumist Euroopa ja Aafrika vahelistes suhetes. Viimastel aastatel on selle vaakumi negatiivsed tagajärjed rohkem esile tulnud. Euroopa Liit ja liikmesriigid tunnistavad nüüd vajadust viia suhted Aafrikaga uuele tasandile, siinkohal on teine ELi ja Aafrika tippkohtumine õige hetk, et see soov selgelt kuuldavale tuua.
Vajadusel viia ELi ja Aafrika vahelised suhted uuele tasandile on mitu põhjust: laialt tunnustatud mõistmine, et kõik globaalsed väljakutsed, nagu näiteks rahu ja turvalisus või rahvusvaheline kaubandus, nõuavad rahvusvahelise kogukonna kooskõlastatud tegevust, mis seega õigustab uute koostöövormide esilekerkimist; nii Euroopat kui ka Aafrikat puudutavatele probleemidele lahenduse otsimine, eelkõige kliimamuutuse mõjud, energiaressursside haldamine või rändevood; Aafrika soov ühiseid probleeme koos lahendada ja vajadus kohanduda konkreetsete geopoliitiliste muutustega rahvusvahelises kontekstis.
Uued suhted ELi ja Aafrika vahel on kirjas dokumentides, mis loodetavasti võetakse vastu detsembri tippkohtumisel: ELi-Aafrika ühisstrateegia, esimene tegevuskava ja loodame, et Lissaboni deklaratsioon. Need dokumendid peegeldavad Euroopa ja Aafrika vaheliste suhete erilist iseloomu. Neis nähakse ette lähenemisviis, mis ühelt poolt soodustab mitmepoolseid kanaleid ja teiselt poolt on suunatud tegelema meie suhte erinevate aspektidega integreeritumal viisil. Kõnealune lähenemisviis on erinev võrreldes eelkõige teiste rahvusvaheliste tegutsejate lähenemisviisiga ja seda saab EL esile tõsta. Aafrika tunnustamine strateegilise partnerina maailmas väljendub ka meetodis, millega valmistatakse ette nii tippkohtumine kui ka vastuvõetavad dokumendid. Kui ELi-Aafrika 2005. aastal vastu võetud strateegia on ELi dokument, mis paneb kohustused vaid liidule, siis uus strateegia - esmakordselt ühisstrateegia - ja tegevuskava, on ühise töö tulemus meie Aafrika partneritega.
Algusest peale tegeles ühine ekspertide rühm tippkohtumise dokumentide koostamisega ja me loodame, et need kiidetakse heaks ELi-Aafrika ministrite kolmepoolsel kohtumisel 31. oktoobril. Protsessi olid kaasatud ka Aafrika ja Euroopa valitsusvälised esindajad ja kodanikuühiskonnad. Ühisstrateegia ja esimene tegevuskava on seega ühise töö tulemused. Seetõttu peegeldab ja vastab sõnastus Martensi raportis sisalduvatele paljudele probleemidele ja ettepanekutele. See raport on tõesti väga täielik ja kõikehõlmav.
Euroopa Liidu ja Aafrika partnerlused, mis sisalduvad nii ühisstrateegias kui ka tegevuskava projektis, peavad hõlmama ühist huvi pakkuvaid teemasid. Nende peamiseks kriteeriumiks peab olema lisandväärtuse andmine praegu toimivale koostööle ja poliitilisele dialoogile ning meie arvates positiivse mõju tagamine Euroopa ja Aafrika kodanike igapäevaelule. Partnerluste eesmärk, mida me soovime rajada, on samuti tagada, et mõlema osapoole võetud kohustused on tasakaalus, mis muudavad ELi ja AKV (Aafrika, Kariibi mere ja Vaikse ookeani piirkonna) riikide vahelist ühepoolset ja abile rajatud loogikat.
Kogemus on samuti näidanud, et võetud poliitilised kohustused nõuavad elluviimist ja järelevalvemehhanisme, et neist saaks midagi rohkemat kui vaid head kavatsused. Tippkohtumiste vahel, paralleelselt korrapäraste kohtumistega kahe komisjoni ja ministeeriumide kolmiku vahel, on nüüd vajaduse korral võimalus täiendavateks eri valdkondade ministrite kohtumiseks. Siiski saab ELi ja Aafrika suhetes toimuda tõeline muutus vaid siis, kui protsessiga liituvad paljud teised osalised.
Sellega seoses soovime iga partnerluse elluviimiseks moodustada mitteametlikud ühised ekspertide rühmad. Need on osalemiseks avatud paljudele sidusrühmadele: Euroopa ja Aafrika parlamendid, kohalikud asutused, Euroopa ja Aafrika kodanikuühiskond, Aafrika allpiirkondlikud organisatsioonid, teadusasutused, spetsialiseerunud rahvusvahelised organisatsioonid ja institutsioonid ning erasektor. Samal ajal laiendatakse koostööd ja dialoogi üleaafrikalise parlamendi ja Euroopa Parlamendi vahel ja need kaks on ka ühisstrateegia ja tegevuskava rakendamise vahendajad.
Kuigi sellised sügavad muutused ei saa toimuda kohe, oleme kahe mandri vahelistes suhetes muutuste ristteel. Meie ees olev väljakutse on sellest võimalusest täielikult kinni haarata, hakates kõnealust uut strateegilist nägemust ELi ja Aafrika vahelises dialoogis ellu viima. Selle eesmärgiga, usaldavalt ja teadmisega, et seda tuleb teha, kavatseme me detsembris korraldada järgmise ELi-Aafrika tippkohtumise Lissabonis.
Lugupeetud juhataja, daamid ja härrad, kõigepealt soovin Maria Martensit õnnitleda ja tänada suurepärase raporti eest, milles käsitletakse mitmeid küsimusi ja milles pakutakse välja mitmeid kasulikke võimalusi ja mis kindlasti on komisjonile parlamendi panusena inspiratsiooniallikaks tõeliselt olulisel teemal, teema, mis ELi ja Aafrika vahelistes suhetes vajab uut lähenemisviisi.
Nagu te teate, on aasta 2007 Euroopa ja Aafrika vaheliste suhete tuleviku jaoks eriline aasta. Viis aastat pärast Lissaboni 2003. aasta tippkohtumise raportit ja ligi seitse aastat pärast esimest Kairos 2000. aastal toimunud Aafrika-Euroopa tippkohtumist arvan, et meil on kiiresti vaja uuesti määratleda meievahelised suhted uutel alustel. Aafrika on viimaste aastate jooksul väga palju muutunud ja sealsed institutsioonid sarnanevad nüüd paljuski meie omadega. Uut institutsiooni, Aafrika Liitu, on vaja nüüd tugevdada ja konsolideerida. Aafrika Liit on rakendanud ambitsioonikaid mandri tegevusmeetmeid sellistes võtmevaldkondades nagu sotsiaal-majanduslik areng, rahu ja turvalisus ning samuti head valitsemistavad, kõik see väärib meie toetust ja tunnustust.
Vaieldamatult on Aafrika saavutanud rahvusvahelise mõõtme. Siinkohal pean ma silmas suhete mitmekesist iseloomu, nagu seda mainis Maria Martens, ja ma viitan uuele rollile, mida näiteks etendab Hiina, ja Hiina mõjule seoses investeerimisprojektidega Aafrikas. Muidugi pean ma silmas globaalseid väljakutseid, millega Aafrika, sarnaselt kõikide teistega maailmas, peab silmitsi seisma, nimelt kliimamuutus, energiavarud, mitmepoolsete institutsioonide reform, pandeemiate oht, väljaränne jne. On ilmselge, et Aafrikal tuleb end kuuldavaks teha, oma mõju suurendada ja eelkõige oma õigusi rõhutada. Sest lõppude lõpuks puudutavad äsja nimetatud globaalsed väljakutsed ka meid. Kõik need väljakutsed ja küsimused on meile mõlemale ühised, pealegi toovad need selgelt esile Euroopa ja Aafrika vahelise omavahelise sõltuvuse. Sest meil on ühine saatus.
Poliitilisema iseloomuga ühisstrateegia võib Aafrikale ja ka Euroopale kasuks tulla ja sellest tuleb ülejäänud maailmale teada anda. Seetõttu peavad need kaks mandrit kiiresti paika panema uue (koostöö)raamistiku ja leidma uued vahendid, et viia ELi ja Aafrika vaheline dialoog palju kõrgemale tasandile. ELi-Aafrika ühisstrateegia, mida me oleme viimaste kuude jooksul oma Aafrika partneritega arendanud, peaks olema kõnealuseks raamistikuks. Siiski ei tähenda see seda, et pöörame selja traditsioonilisele solidaarsusel põhinevale suhtele. Peame tegema kvalitatiivse hüppe, mis viiks EL ja Aafrika vahelised suhted uude ajastusse, mis ühendaks kaks võrdsete õiguste ja kohustustega partnerit.
Need on küsimused, mis on raportis põhjalikult dokumenteeritud, ja mul jääb üle vaid toetada olulisi uusi ideid, mida parlament on välja käinud kõnealuse strateegia rakendamise ja sellest tulenevate tegevuskavade järelevalveks ja toetuseks. Sellega seoses on minu arvates Euroopa Parlamendi ja üleaafrikalise parlamendi ühise delegatsiooni loomine oluline aspekt institutsioonilise arhitektuuri paikapanemisel. Lisaks tuleb korraldada korrapäraseid kohtumisi nende kahe institutsiooni presidentide vahel, peale selle ka avalikud ühisarutelud ja poliitiliste raportite ühine ettevalmistamine, mis käsitleksid tehtud edusamme. See kõik on vajalik protsessi liikvel hoidmiseks ja selle õnnestumiseks vajaliku poliitilise jõu andmiseks.
Teame, et kõnealuseks lähenemisviisiks on vaja, et Aafrika Liit rajaks tugevad ja stabiilsed institutsioonid, mis suudaksid tegutseda ja suhelda meie institutsioonidega. Seda silmas pidades toetame endiselt Aafrika Liitu, kuna see muudab ja tugevdab oma institutsioone. Mul on hea meel teatada, et selle toetuse esimene märk on üleaafrikalise parlamendi esitatud esimese tegevuskava finantseerimine 275 000 euro ulatuses institutsioonilisest toetusprogrammist, mida praegu finantseeritakse 9. Euroopa Arengufondist. See oli üks president Borrelli väljendatud konkreetsetest küsimustest.
Loodan, et algne finantseerimine võimaldab üleaafrikalisel parlamendil täielikult osaleda algatuses, mille te olete algatanud, et korraldada parlamentide ühiskohtumine enne Lissaboni tippkohtumist detsembris, kuna teie töö tulemust saab seejärel tippkohtumisel riigipeadele tutvustada.
Lõpetuseks, nagu ma olen juba mitmeid kordi öelnud, meie kahe mandri tsiviilelanike ja neid esindavate valitud assambleede kaasatus ja pühendumus on oluline aspekt tõhusa dialoogi ja koostöö õnnestumises Euroopa ja Aafrika vahel. Mõnikord me ehk kipume unustama, aga me räägime siinkohal 1,5 miljardi inimese ühisest saatusest ja nemad on käimalükatava partnerluse kõige olulisemad osalised.
Proua Martens, ma nõustun täielikult sellega, et koordineerimine on vajalik; sel põhjusel sai välja pakutud käitumisjuhis, mis peaks kaasa aitama paremale tööjaotusele erinevate rahastajate vahel ja mis tähendab suuremat harmooniat. Arvan, et oleme selles suhtes järjekindlad olnud, ja nagu te teate, oleme 10. Euroopa Arengufondis ette näinud konkreetse rahastamise valitsemistavade jaoks. See on üks aspektidest ja üks väga olulistest aspektidest, sest kavatseme oma Aafrika kolleegidega käima panna poliitilise dialoogi. Majanduspartnerluslepingute suhtes tuleb mul kahtlemata pärast sõnavõtte vastata sellealastele küsimustele. Seega ma vastan neile küsimustele hiljem, et praegu mitte liiga palju rääkida ja sellega liiga palju aega kulutada.
suuliselt vastatav küsimus, mille on esitanud Josep Borrell Fontelles arengukomisjoni nimel nõukogule: rahvusvaheline leping kassettlahingumoona keelustamiseks, jätkuna Oslo deklaratsioonile - B6-0319/2007);
suuliselt vastatav küsimus, mille on esitanud Josep Borrell Fontelles arengukomisjoni nimel komisjonile: rahvusvaheline leping kassettlahingumoona keelustamiseks, jätkuna Oslo deklaratsioonile - B6-0320/2007).
Austatud juhataja, volinik, minister, üleskutsed keelustada kassettlahingumoon muutuvad üha valjemaks. Sellise lahingumoona kasutamine 2006. aasta suvel Liibanoni sõjas näitas, millise ulatusega inimkatastroofi see tekitada võib.
Tegemist on relvadega, mis on ohtlikud nii tsiviilelanikele kui ka sõjaväelastele, aga reaalsuses on 90% nende ohvritest tsiviilisikud. Lisaks sellele jääb 10% neist surmavatest relvadest lõhkemata: need jäävad maa sisse ja neil on samasugune mõju kui maamiinidel.
Seetõttu on kassettlahingumoonaga alade puhastamine ohtlik nii elanikkonnale kui ka rahvusvahelistele rahuvalvejõududele. Nende pommidega mitte ainult ei peeta sõdasid, need relvad on pikaajaliseks takistuseks transpordile ja põllumajandusele ning takistavad kaubandust ja humanitaarabi andmist.
See on üks peamistest probleemidest, mis puudutavad vaeste riikide arengut: just kõige vaesemates riikides on see probleem kõige suurem ja neis riikides on peamised ohvrid kõige vaesemad ja vähem haritumad elanikkonna kihid.
Ei saa enam öelda, et vastaste pommitamine 10 000 meetri kõrguselt ja neile pommide viskamine, mis jäävad maa sisse, on tõhus vahend rahu tagamiseks või sõjaliseks tegutsemiseks.
Rahuvalvejõudude kohalolek ja humanitaarabi andmine on praegu olulised, et stabiliseerida ja ehitada üles konfliktis kannatada saanud alad. Nende pommide kasutamine ei ole enam õigustatud, ka mitte sõjalisest seisukohast.
Me kavatseme komisjoni ja nõukogu teavitada meetmetest, mis on võetud alates sellest ajast, kui rahvusvahelises kogukonnas toimus muutus suhtumises kobarpommide suhtes.
Euroopa Parlament on korduvalt võtnud väga selge seisukoha: me soovime, et rahvusvahelist õigusakti, millega keelustatakse kobarpommide kasutamine, tootmine, rahastamise ja varumine. Samal ajal peaksid ELi liikmesriigid rakendama ühepoolseid meetmeid, et keelata nende pommide kasutamine ja üleandmine, nii nagu osad riigid seda juba teinud on ja teised seda kavandavad.
Volinik, minister, Euroopa Parlament soovib tänada nõukogu eesistujariiki, komisjoni ja liikmesriike jõupingutuste eest rääkida läbi ÜRO teatavate tavarelvade konventsiooni uue protokolli küsimuses, mis käsitleb kõiki kassettlahingumoona kasutamisega seotud humanitaarprobleeme. Kahjuks peame siiski tunnistama, et praegu on sel alal väga vähe saavutatud.
Seetõttu vajame me tugevat Oslo protsessi, mille alusel riigid, valitsusvälised organisatsioonid, Punane Rist ja teised rahvusvahelised organisatsioonid koostavad ja rakendavad ambitsioonikat tegevuskava. Praegu toetab Oslo protsessi 80 riiki, kelle hulgas on mitmed arengumaad, samas ei ole veel sugugi selge, kas kõnealuse protsessi tulemusena kassettlahingumoon täielikult ka keelustatakse.
Selge on see, et vajame integreeritud ja kõikehõlmavat humanitaarset lähenemisviisi, mis keskendub mitte ainult demineerimisele, vaid eelkõige tsiviilisikute kaitsele, aidates neil toime tulla sõja tagajärgedega, samal ajal tagades, et hävitatakse olemasolevad kassettlahingumoona varud ja alad puhastatakse kassettlahingumoonast.
Selliste oluliste sündmuste lähenedes nagu Viini kohtumine detsembris ja Brüsseli kohtumine järgmisel nädalal, samuti 5. november, kui üle kogu maailma tähistatakse paljude üritustega kobarpommide keelustamise päeva, mida kavatseme meie teha?
Selles kontekstis sooviksin küsida komisjoni ja nõukogu esindajatelt: mida me kavatseme ette võtta? Milline on meie seisukoht? Milline on Euroopa Liidu arutelude olukord teatavate tavarelvade kasutamise konventsiooni raames?
Kas nõukogu võtab selles küsimuses ühise seisukoha? Millised on algatused, et innustada liikmesriike vastu võtma riiklikke meetmeid keelustamaks kassettlahingumoon? Mida me teeme selleks, et toetada kolmandaid riike seoses alade puhastamisega kassettlahingumoonast, teabe andmisega riskide kohta ja juba keelustatud lahingumoona varude hävitamisega?
Lõpetuseks, kas komisjon kavatseb kaaluda rahvusvahelise konverentsi korraldamist Euroopa Liidu rolli kohta seoses sotsiaal-majanduslike, humanitaar- ja arengualaste tagajärgedega, mis kaasnevad konfliktidega, milles kõnealuseid relvi kasutati?
Lugupeetud juhataja, volinik, daamid ja härrad, härra Borrell, kõigepealt soovin teid tänada kolme küsimuse eest sellise konkreetse küsimuse teemal nagu on kassettlahingumoona keelustamine. Püüan lühidalt ja võimalikult objektiivselt vastata kõigile kolmele nõukogule esitatud küsimusele.
Seoses esimese küsimusega pean ütlema, et teatavate tavarelvade konventsiooni raames - kõne lühiduse huvides kasutan sõna "konventsioon” - on Euroopa Liidu Nõukogu eesistujariik teile teadaolevalt väljendanud Euroopa Liidu nimel muret kassettlahingumoona humanitaartagajärgede pärast. Nimelt väljendas Euroopa Liit 7.-17. novembril 2006 Genfis toimunud teatavate tavarelvade konventsiooni osalisriikide kolmandal läbivaatamiskonverentsil seisukohta, et kassettlahingumoona küsimus on eriti oluline aspekt tulevase teatavate tavarelvade konventsiooni töös.
EL tegi ettepaneku toetada avatud valitsusekspertide rühma moodustamist eesmärgiga töötada konventsiooni raames välja soovitused edasiseks tegutsemiseks. Osalisriikide konverents ei võtnud ettepanekut vastu. Siiski lepiti kokku korraldada kiiremas korras sõdadest mahajäänud lõhkekehade valitsusekspertide rühma vahekohtumine, millel keskendutakse eelkõige kassettlahingumoonale.
Kohtumine toimus Genfis 19.-22. juunil 2007, mil EL esitas läbirääkimiste mandaadi projekti õiguslikult siduva meetme väljatöötamiseks, mis hõlmaks kõiki kassettlahingumoonaga seotud humanitaaraspekte. Õigusakt võetakse tõenäoliselt vastu 2008. aasta lõpus.
ELi eesistujakolmik viis ELi seisukoha edendamiseks läbi laialdasi konsultatsioone kolmandate riikidega. Valitsusekspertide rühm otsustas otsuse tegemise õigusakti kohta siiski edasi lükata kuni järgmisel kuul toimuva konventsiooni kõrgete lepinguosaliste 2007. aasta kohtumiseni.
Nagu te teate, on paralleelselt jõupingutustega kassettlahingumoona probleemi lahendamiseks mitmed liikmesriigid sidunud end Oslo deklaratsiooniga ja osalenud mitmetel nn Oslo protsessi raames korraldatud kohtumistel, mille eesmärk on kassettlahingumoon täielikult keelustada.
EL liikmesriigid on osalenud riiklikul tasandil. Senini ei ole saavutatud kokkulepet ELi seisukoha suhtes Oslo protsessi kohta. Enamik liikmesriike käsitlevad neid kahte protsessi teineteist täiendavatena ja paralleelsete jõupingutustena ühise eesmärgi suunas: saavutada õiguslikult siduv rahvusvaheline õigusakt kassettlahingumoona kohta.
Mis puutub teise küsimusse, siis pean ütlema, et eelseisvatel kohtumistel Brüsselis ja Viinis, nagu juba mainitud, osalevad ELi liikmesriigid, sealhulgas eesistujariik, riiklikul tasandil.
Lõpetuseks, mis puutub kolmandasse küsimusse, siis võin öelda, et hiljutised Austria ja Belgia tehtud otsused keelustada kassettlahingumoon, nagu sellele viitas härra Borrell oma küsimuses, tehti, nagu te teate, üksnes riiklikul tasandil. Nõukogu ei ole selles küsimuses midagi konkreetset ette võtnud.
volinik. - Lugupeetud juhataja, ma soovin härra Borrell Fontelles'i küsimuse eest tänada. Mul on hea meel võimaluse eest vastata põhjalikult küsimusele probleemi kohta, millel on eriti kohutavad tagajärjed. Sellel on inimestele, eelkõige tsiviilelanikele, väga negatiivne mõju. Küsimus on seetõttu minu jaoks väga oluline, kuna asjad, mis mõjutavad inimeste turvalisust, on mulle väga südamelähedased. Nõustun täielikult nõukogu eesistuja väljendatud seisukohaga, aga sooviksin seejuures paar muud aspekti lisada.
Daamid ja härrad, järgmine päevakorrapunkt on küsimused nõukogule. Nagu eile komisjoni esitatud küsimuste ajal, katsetame ka täna teatud uusi eeskirju, mida parlamendi reformimise raames on välja pakutud. Nende uurimiseks on spetsiaalne rühm ja need puudutavad põhimõtteliselt kaht aspekti. Esiteks, paluksin parlamendiliikmetel istuda esimestesse ridadesse, et me üksteisele lähemal oleksime. Teiseks, lisaküsimustele vastab nõukogu eesistuja pärast küsimuste esitamist. Sellest tulenevalt, kuna meil on tavaliselt kaks lisaküsimust, siis küsimusele ei vastata mitte kohe, vaid nõukogu vastab mõlemale küsimusele korraga lõpus.
Võttes arvesse selle suve tõsiseid metsatulekahjusid mõnes liidu liikmesriigis, nagu Kreekas ja Hispaanias, ning liidu suutmatust kiiresti ja tõhusalt reageerida, kas nõukogu kavatseb vaadata läbi solidaarsusfondi eeskirjad, et meil oleksid tulevikus asjakohased mehhanismid selliste õnnetuste puhuks ja tekitatud kahjude leevendamiseks?
nõukogu eesistuja. - (PT) Hr juhataja, daamid ja härrad, vastuseks sellele küsimusele ütlen, et, nagu te teate, loodi praegune Euroopa Liidu Solidaarsusfond pärast 2002. aasta suvel Kesk-Euroopat räsinud üleujutusi, et reageerida katastroofidele ja suurõnnetustele.
2002. aastal võttis nõukogu Euroopa Komisjoni ettepanekul vastu määruse Euroopa Liidu solidaarsusfondi loomise kohta. Solidaarsusfondi loomise määruse artiklis 14 on sätestatud, et komisjoni ettepanekul vaatab nõukogu määruse uuesti läbi hiljemalt 31. detsembril 2006.
2005. aastal tegi komisjon ettepaneku asendada määrus (EÜ) nr 2012/2002 uue määrusega solidaarsusfondi kohta. Selle ettepaneku sisu oli eelkõige laiendada õigusakti reguleerimisala, et hõlmata ka tööstuslikud ja tehnoloogilised õnnetused, rahvatervisega seotud hädaolukorrad ja terroriaktid ning vähendada katastroofina klassifitseerimise künniseid.
Ettepanek oli, et kehtivast määrusest tuleks välja jätta piirkondlike erandlike asjaolude kriteerium ning et erandjuhtudel võiks komisjon tunnistada katastroofi toimumist.
Euroopa Parlament avaldas selle kohta arvamuse 2006. aasta mais ja nõukogu arutas asjakohastel tasanditel komisjoni ettepanekut ja parlamendi arvamust veel 2006. aasta jooksul, kuigi kokkulepet ei saavutatud.
Selle tulemusel on määrus (EÜ) nr 2012/2002 jätkuvalt jõus ning komisjon kavandab selle mobiliseerimist 2007. aasta jooksul. Nagu mul oli võimalus teile öelda eelmisel kuul sarnasele küsimusele vastates, niipalju kui nõukogu teab, on määruse reguleerimisalasse jäävate õnnetuste puhul olnud määruse kohaldamine tõhus. Euroopa Komisjon koostab regulaarselt aruandeid, milles kirjeldatakse üksikasjalikult solidaarsusfondi kasutamist.
(ES) Nõukogu ettepanek oli täiesti selge. See uus määrus on täiesti hiljaks jäänud. Minu täiendav ja konkreetne küsimus nõukogule on järgmine: sel suvel põles peaaegu maha Lääne tsivilisatsiooni häll, Vana-Kreeka, koos Olümpia staadionidega. Kas nõukogu ootab niikaua, kuni Vatikan on maha põlenud, kuni Prado on maha põlenud, kuni Belémi palee on maha põlenud või võib loota, et enne järgmist suve saame me määruse, mis seda tüüpi õnnetustega toime tuleb?
(PT) Hr juhataja, hr Medina Ortega, loomulikult ei oota me, et Rooma, Lissabon, London või Pariis loodusõnnetusse satuksid, et seda küsimust üksikasjalikumalt vaadata. Me loodame siiralt, et Belémi palee ja Belémi torn on püsti veel palju sajandeid, nagu nad on siiani olnud.
Mis puutub konkreetsetesse tähtaegadesse kehtivate eeskirjade parandamiseks, siis ei saa ma loomulikult nõukogu nimel mingit konkreetset kuupäeva lubada.
Aitäh vastuse eest, kuid ma arvan sama, mis lisaküsimuse küsija. Meil on tõepoolest vaja teada, millal see ära muudetakse.
Ma räägin eelkõige üleujutustest Ühendkuningriigis. Ilmselgelt viitab see tulekahjudele, kuid solidaarsusfond hõlmab ka üleujutusi. Minu piirkond West Midlands sai väga tõsiselt kannatada. Minu küla Worcestershire'is sai kannatada, nagu ülejäänud Worcestershire'gi ja ümberkaudsed piirkonnad Herefordis ja Shropshire'is.
Loomulikult on Ühendkuningriigi valitsus teinud taotluse solidaarsusfondi rahale. Ma loodan, et komisjon vaatab seda soodsas valguses ja nõukogu tõepoolest püüab muuta solidaarsusfondi toimimist, et tulevikus oleks seda rahastamist võimalik kiiremini saada.
Samuti, kas nõukogu esindaja saab meile öelda, mida ta arvab kiirreageerimisjõudude kohta ja kas seda tuuakse ettepoole, et üleujutuse piirkondadesse saaks tuua tagavara üleujutustõkkeid.
(DE) Hr juhataja, kõigepealt lubage öelda, et minu arvates on väga hea, et me nüüd siin all koos istume. Minu arvates on see väga hea idee.
Mis puutub küsimusse, minister, tahaksin öelda paar sõna tulekahjude kohta, mis osadel juhtudel on süttinud looduslikel põhjustel, osadel juhtudel aga on tegemist süütamistega. Süütamist julgustab osades riikides õiguslik alus, mis annab teatud inimestele teatud eeliseid.
Kas on mõeldud võimaluse üle, et survet nendele riikidele tuleks vähendada ja muuta õiguslikku seisukohta, et see stiimul tulevikus enam ei eksisteeriks?
(PT) Hea küll. Ma arvan, et olen vähemalt mõnele praegu küsitud küsimusele juba vastanud. Samuti ma juba ütlesin, et meie hinnangul on solidaarsusfond varem toiminud korralikult.
Praegu kaalutakse kiirreageerimisrühma küsimust. Mingit otsust ei ole veel tehtud, sest nõukogu ikka veel alles hindab ja arutab seda. Samuti ei ole otsust tehtud veel tulekahjude ennetamise kohta, kuigi päris palju on ära tehtud. Palju on veel teha ja arvatavasti on see valdkond, kus kogemuste vahetamine, mida tuntakse "parimate tavade” nime all ja liikmesriikide koostöö ELi tasandil võib osutuda kasulikuks.
Selles valdkonnas on veel vaja pingutada. Mul tuleb öelda, et minu enda riiki mõjutavad süstemaatiliselt aasta-aasta järel tõsised tulekahjud, süütamised ja kõik tulekahjudega seonduv, eriti metsatulehakahjudega. Siseriiklikult oleme me võtnud vastu rea meetmeid ja algatusi, mis on osutunud väga edukateks tulekahjude ja süütamiste ennetamise mõttes ja loomulikult on meil väga hea meel jagada oma kogemusi kõigi liikmesriikidega.
Kas nõukogu kavandab ühisotsuse vastuvõtmist, pidades silmas ühtse Euroopa poliitika loomist, et toetada kutsehariduse andmist erivajadusega kodanikele ning tagada nende ühiskonda integreerumine?
nõukogu eesistuja. - (PT) Tänan küsimuse eest pr Panayotopoulos-Cassiotou. Nagu te teate, saab nõukogu toimida vaid seaduse piires mingil hetkel komisjoni tehtud ettepaneku alusel.
Praeguse seisuga ei ole nõukogu saanud ühtki õigusloomega seotud ettepanekut võtta vastu nõukogu otsus, pidades silmas ühtse Euroopa poliitika loomist, et toetada kutsehariduse andmist erivajadusega kodanikele ning tagada nende ühiskonda integreerumine.
Järgmine päevakorrapunkt on Marco Cappato raport väliskomisjoni nimel koos ettepanekuga Euroopa Parlamendi soovituse kohta nõukogule meditsiiniliseks otstarbeks kasutatava oopiumi tootmise kohta Afganistanis.
Proua juhataja, daamid ja härrad, selles raportis teeme ettepaneku, et parlament peaks võtma initsiatiivi ja tegema, eelkõige ühise välis- ja julgeolekupoliitika kontekstis, nõukogule ettepaneku oopiumi tootmise kohta Afganistanis.
Meie lähtepunktiks on tõdemus, et senised saavutused ei ole piisavad. Kahe viimase aasta jooksul on kasvanud heroiini valmistamiseks kasutatava oopiumi tootmine 50 % võrra. Tundub, et me oleme jõuetud leidmaks tõhusaid mooduseid selle tohutu tootmismäe vähendamiseks, mille tulu ei lähe mitte kasvatajate ja talunike rikastamiseks, vaid suurte rahvusvaheliste narkomaffiate, terroristide ja Talibani rikastamiseks.
Raport alustab teisest eeldusest, et samal ajal on suur puudus valuvaigistitest. Ligikaudu 80 % maailma rahvastikust ei ole mingit juurdepääsu valuvaigistitele. Loomulikult võib neid kaht küsimust käsitleda täiesti eraldi, kuid ma usun, et potentsiaalsed institutsioonid peavad olema pragmaatilised ja mõistma, et selle tohutu heroiiniks kasutatava toodangu mahu valguses - samal ajal kui sama põllumajandusliku päritoluga toodet ei ole üldse saada - peaks olema võimalik ühendada need kaks lähtepunkti.
Väliskomisjonis ja Ana Gomesi poolt Euroopa Parlamendi sotsialistide fraktsiooni nimel esitatud ning Euroopa Rahvapartei (Kristlike Demokraatide) ja Euroopa Demokraatide fraktsiooni poolt plenaaristungil lauale pandud muudatusettepanekud on aidanud tagada, et täna laual olev ettepanek ei ole alternatiivne (st negatiivne) ettepanek, milles nõutaks senini rakendatud poliitika üleöö muutmist.
Mida me teilt, nõukogult ja komisjonilt, palume, on viia läbi eksperiment, võtta ette mõni pilootprojekt ja suunata osa praegu heroiini tootmiseks kasutatavast viljast valuvaigistite tootmisse. Samuti nõudluse poole peal - on võimalik käivitada poliitika, et viia valuvaigistid näiteks Aafrika ja Aasia mandrile, kus selliseid ravimeid praktiliselt ei ole.
Seepärast tundub väliskomisjoni koostatud ja muudatusettepanekuid arvesse võttev raport minu jaoks põhimõtteliselt hästi tasakaalus olevat. See lähtub väga lihtsast eeldusest, et talunikega on tõenäoliselt - ma arvan, et kindlasti - lihtsam koostööd teha, kui me teeme ettepaneku muuta osa nende toodangust seadluslikuks, selle asemel et tulla lihtsalt lagedale istanduste välja juurimise, suitsutamise ja hävitamise poliitikaga. See vastus annab tegelikkuses veel ühe võimaluse konfliktiks kohaliku elanikkonnaga ja on osutunud vastutöötavaks ja kasutuks, vähemalt praeguseni.
Seepärast loodan, et üle selle mõistetava ametliku seisukoha, mille Euroopa valitsused ja Afganistani valitsus on võtnud, et oopiumi tootmist on vaja vähendada, üle selle ametliku seisukoha võiksime me saata teistsuguse sõnumi ning Euroopa Parlament on vast sellise ettepaneku tegemisel vabam kui teised. Me oleme selle kohustuse juba võtnud ja ma loodan, et me kinnitame seda homme hääletusel. Meil on vabamad käed kui teistel teha ettepanekuid alternatiivseteks eksperimentideks ja anda pragmaatilisi, mitte ideoloogilisi hinnanguid.
Igaühel meist siin on oma ideed rahvusvahelise poliitika ja uimastite kohta ning rahvusvaheliste poliitikate kohta Afganistanis. See raport ei ole mõeldud ideoloogilise ettepanekuna, vaid praktilise püüdena aidata leida lahendus tõelisele globaalsele tragöödiale.
volinik. - Proua juhataja, ka mina tahaksin Marco Cappatot väga tänada - tante grazie!
Ma tervitan seda väga õigeaegset arutelu uimastiprobleemi üle - eriti Afganistani uimastiprobleemi üle - mis, nagu me teame, on suur kompleksne küsimus poliitilises ja julgeoleku kontekstis.
Meil olid hiljuti New Yorgis mitmed läbirääkimised. Mitmeid olulisi arutelusid toimus ÜRO Peaassambleel president Hamid Karzaiga, ÜRO peasekretär Ban Ki-mooniga ja võõrustajariigiga. Nendes keskenduti just kogu sellele komplekssele küsimusele.
Tänane kõnelus käsitleb laiemat arutelu Afganistani ülesehituse kohta, aga ka uimastite rolli. Lubage mul teid kiita ka Afganistani suhete parlamendidelegatsiooni moodustamise eest. Meil on siiras huvi teie töö vastu ja me peame seda väga oluliseks.
Afganistani uimastitööstus on tõepoolest tohutu väljakutse riigiehitamise edusammudele. Viimane ÜRO arenguprogrammi (UNDP) aruanne on murettekitav lugemismaterjal. Kahjuks on oluliselt suurenenud nii moonide kasvatamine kui töötlemisvõimekus. Kõige rohkem mõjutab see Afganistani lõunaprovintse, kus valmib 70 % kogu toodangust. Vastupanuliikumise ja narkomajanduse tugev side ei tule kellelegi üllatusena. Me ei saa siiski mööda vaadata positiivsetest arengutest, eriti riigi stabiilsemates osades, kus on leidnud aset tõeline edasiminek tervishoiu- ja hariduse valdkonnas, aga ka majanduskasv.
Kolmteist provintsi Põhja- ja Kesk-Afganistanis on tõepoolest moonivabad. Vähemalt see on paljulubav ja sellele on võimalik ehitada. Cappato raport annab täieliku ülevaate olukorrast - ja ma tänan teid julgustavate märkuste eest komisjoni tegevuse kohta - ja juhib, täiesti õigustatult, tähelepanu Afganistani vastutusele oopiumitööstusega võitlemisel. Selles osas oleme täielikult ühel meelel.
Samas ei saa ma nõustuda raporti järeldustega - vähemalt mitte veel -, milles tehakse ettepanek legaliseerida oopiumimoon meditsiinilistel eesmärkidel, vähemalt prooviperioodiks. Esialgu võib see tunduda meelitava ettepanekuna, kuid kahjuks ei ole Afganistani keerulisele uimastiprobleemile olemas lihtsaid lahendusi.
Lubage mul teiega jagada oma muret. Riikidel, mis juba toodavad töötlemata oopiumit meditsiinilisel otstarbel, nagu Austraalia, Türgi ja India, on tavaliselt tõhusad õiguskaitseorganid ja tavaliselt ei esine laialdasi konflikte. Kuid isegi siis on rakendamine väga keeruline. Kui need tingimused ei ole täidetud, läheb seaduslikult kasvatatud oopium ruttu kõrvale, nagu oleme näinud Peruus ja Boliivias. Afganistani puhul kardame me kahtlemata, et seaduslik kasvatamine lihtsalt lisanduks ebaseaduslikule, mitte ei asendaks seda. Samuti ei meelita oopiumi seaduslik tootmine kohalikke talunikke, sest nendesissetulek oleks vaid 25-30 % sellest, mida nad praegu mustal turul saavad.
Selle teema elluviimine on keeruline ja teostatav üksnes kvaliteedi jälgimise ja meditsiinilisel otstarbel toodete levitamise toetuste najal. Kas seda peaks toetama maksumaksja rahast? Kurikuulsalt nõrgal Afganistani valitsusel ja tema nõrkadel institutsioonidel ei ole praegu - seepärast ma ütlesingi "mitte veel” - võimekust sellist skeemi hallata.
Mõnes riigi osas lihtsalt ei olegi praegu valitsust, rääkimata heast valitsemistavast. See kehtib eriti ebastabiilsete lõunaprovintside kohta, kus enamik oopiumi toodetakse. Viimaks, Afganistani valitsus on ise kindlalt välistanud igasuguse ebaseadusliku oopiumi tootmise, mis on imporditud argument.
Sellisel taustal ei saada selle raporti poliitiline sõnum just õiget signaali meie Afgaani partneritele. See võib isegi tagasilöögi anda. Karm ja ümberlükkamatu tõde on see, et Afganistani ülesehitamine nõuab palju rohkem aega ja vahendeid. Sellesse sõjast laastatud riiki püsiva arengu toomine nõuab ka järjekindlust.
Riigi ehitamises on edusammud võimalikud üksnes suurema otsustavusega, sealhulgas Afganistani poliitiliselt juhtkonnalt, eriti kohalikul tasandil. See oli, muide, ka meie sõnum New Yorgis. Olen nõus, et on viimane aeg nähtavalt korruptsiooni vastu võidelda. Me ei ole seda mitte ainult öelnud, vaid püüame sellele ka kaasa aidata, ehitades üles hea õigussüsteemi ja omades politseijõude, mis tõepoolest toimivad, et veenda tavalisi afgaane, kes on tavaliselt skeptilised.
Edasine tee on selge. See on Afganistani riiklik uimastite kontrolli strateegia, mida on toetanud rahvusvaheline kogukond ja milles on kõik vajalikud elemendid. See nõuab tõesti meie selget toetust, see kõikehõlmav strateegia, mis hõlmab keelustamist, avalikku teavitamist, tuntud uimastikaubitsejate süüdimõistmist ja kohaliku arengu edendamist.
Seal, kus sellist hoolikat poliitikat on kasutatud, on talunikud juba moonikasvatusest jäädavalt loobunud. Selles kontekstis on komisjon seisukohal, et ettepanek legaliseerida oopiumimoon võib lihtsalt kahjustada teistes sektorites praegu tehtavat tööd, eriti mis puutub õigusriiki ja politseitöösse.
fraktsiooni PPE-DE nimel. - (IT) Proua juhataja, daamid ja härrad, mul ei ole mingit kahtlust, et Marco Cappato, kellega ma olen juba pikemat aega sõbralikes suhetes, püüab meeleheitlikult anda oma panuse uimastivastasesse võitlusesse maailmas ja aidata õnnetuid noori ja vanu inimesi, kes kannatavad surma piiril ja keda on võimalik ravimitega aidata. Kahjuks ma ei saa siiski temaga kaasa minna.
Kahjuks, ma kordan, ma ei ole raportööriga ühel meelel. Usun, et probleem tuleneb asjaolust, et tema ettepanek puudutab Afganistani, riiki, kus ebakindlus ei saaks enam suurem olla. Jah, Iraak on ehk vähem ohutu, kuid Afganistan on vaevalt see koht, kus peaks hakkama talunikke veenma loobuma millestki, mis nende jaoks on väga tulus moonikasvatus ja lülitama ümber saagile, mis on õiglasemad, vanatestamentlikumad ja rohkem kooskõlas tsiviliseeritud maaharimistavadega, mida me kõik teame.
Raport iseenesest teeb ütleb täiesti üheselt, et suurim kogus uimasteid maailmas, umbes pool, tuleb Afganistanist ja et oopiumikasvatus on Afganistanis ebaseaduslik. Isegi kui see on ebaseaduslik, on tegemist siiski riigiga, mis on siiski allikas poolele toorainele, mida on vaja meie noorte tapmiseks või selleks, et muuta nad uimastikaubitsejate saagiks, kes, nagu me teame, tõmbavad neid uimastikasutamisse, mis kahjustab neid ja kogu ühiskonda.
Usun, et on ainult üks tõhus relv kõigi uimastikaubitsejatega võitlemiseks - alustada tuleb Afgaani talunikest, kes minu arvates on esimesed uimastikaubitsejad. Meie võimetus neid kontrollida ja jälgida tähendab, et ainus viis uimastitega võitlemiseks on ennetuse kaudu ja seega abi oopiumikasvatuse vähendamisele nii palju kui võimalik.
Sel põhjusel on fraktsioon PPE-DE vastu sellele osale Marco Cappato raportist ja minu arvates peab see, mida ma praegu ütlen, igaühele selge olema, olenemata homsetest tulemustest.
Roheline raamat kohtuotsuste täitmise tõhustamise kohta Euroopa Liidus: pangakontode arestimine (arutelu)
Järgmine päevakorrapunkt on Kurt Lechneri raport õiguskomisjoni nimel "Roheline raamat kohtuotsuste täitmise tõhustamise kohta Euroopa Liidus: pangakontode arestimine”.
Proua juhataja, see oli huvitav arutelu. Nüüd liigume edasi väga erineva teema juurde. Vaatame, kas me jõuame varem või hiljem mingi tulemuseni.
On selline ütlus, mis eeldatavasti on arusaadav kogu Euroopas, et õnn ei ole rahas, küll aga saab raha eest meelerahu. Selles vaimus lubage mul alustada soovides kõigile Euroopa kodanikele meelerahu!
Kui aga keegi sulle võlgu on, kui keegi ei ole sulle tasunud kauba, kahjude vms eest, siis paneb see pigem muretsema, mitte ei anna meelerahu. Kas võlgnik püüab oma kohustusest kõrvale hoida? Kas ta varjab oma raha või varasid veel pikemat aega, kui meie siin täna hilisel tunnil arutame?
Kõigis liikmesriikides on menetlused selle vältimiseks. Need hõlmavad kontode arestimist, kohtumäärusi, varade arestimist ja konfiskeerimist, selle kohta on palju erinevaid mõisteid. Menetlused on ka väga erinevad a olukord on ülimalt komplitseeritud ja siis on veel muidugi ka keeleküsimus. Igaüks, kes tahab kasutada liikmesriikide erinevaid piiriüleseid menetlusi, võib leida, et hobune on juba plehku pannud või nagu me Saksamaal ütleme: jänes on juba teiselpool mäge. Teisisõnu, võlglane on jõudnud oma varad juba ära peita.
See on praegu väga aktuaalne probleem üle Euroopa piiride ja see muutub üha pakilisemaks arvestades, et meie ühine eesmärk on ühtne euromaksete piirkond sularahavabade tehingutega. See tähendab, et võimalused varasid teisele poole mäge peita suurenevad pidevalt. Seepärast on komisjon selle algatuse teinud ja väga õigesti, rõhutaksin mina. Komisjon on esitanud väga hea rohelise raamatu, mis on kõikehõlmav ja üksikasjalik, ehkki mõned punktid vajavad kahtlemata täiendavat selgitamist. See seisab meil veel ees ja see ongi kuulamise eesmärk. Selles etapis ei saa Euroopa Parlament kõiki aspekte üksikasjalikult käsitleda, ei saa ka mina, nii et ma lihtsalt mainin mõnesid peamisi punkte.
Esiteks, kuigi seda võib võtta iseenesestmõistetavana, käsitletakse raportis üksnes pangakontode arestimist ja pangadeposiitide ajutist külmutamist. See ei hõlma lõplikku arveldamist. Teiseks, see puudutab üksnes pangakontodel olevaid rahalisi vahendeid. See ei hõlma kohtumäärusi või muude varade arestimist. Selles tõstatatakse küsimus, kas 27 erineva süsteemi ühtlustamine oleks see, mida tegelikult vaja oleks. Minu arvates oleks see väga kohmakas lähenemine ja võtaks tohutult aega. See tungiks nii paljudesse teistesse valdkondadesse, et sellest ei oleks kasu. Õige lähenemisviis on see, mille komisjon on välja pakkunud: sõltumatu ja täiendav Euroopa menetlus, eelistatavalt määruse vormis, paralleelselt riiklike õigusaktidega, mis jääksid jõusse. Selles kontekstis peaks mainima ka "Brüsseli I määrust”. Kehtiv määrus ei ole piisav. Võlausaldaja ei pea mitte ainult näitama usaldusväärselt ja kokkuvõtlikult, et tal on nõue, vaid peab näitama riski.
Meie eriline mure, mida ma jagan, on võlausaldaja kaitsmine. Mida ma mingil juhul ei taha, on olukord, kus võlausaldajad või kolmandad isikud peaksid kannatama selle pärast, et eksisteerib Euroopa määrus. Sellel oleksid tõsised tagajärjed kogu Euroopa jaoks. Mõnel juhul võib põhjendamatu arest hävitada inimese elatusvahendid. Tahaksin mainida vaid peamist: võlausaldaja võib olla vastutav võlgniku kahjude eest, võlausaldaja peaks olema kohustatud algatama põhikohtuasja kindla aja jooksul, võlausaldajalt võib nõuda tagatise esitamist, võlgnikul peab olema võimalus edasikaebamiseks, valitud menetlus ei tohi võtta igavikku, vaid peab olema üldiselt kooskõlas eelnevate menetlustega, see peab sisaldama sätteid, mis takistavad liiga paljude varade arestimist võlausaldaja kasuks, ning võlgnikule tuleb tagada elatusmiinimumi kättejäämine.
Probleem on ka usalduskontodega. Kui neid on üldse võimalik arestida - ja ma jätan selle praegu lahtiseks - tuleb neid kindlasti eriliselt kaitsta. Sama kehtib ühiskontode kohta, kuigi see ei ole sama asi; tegelikult ei ole need kaks omavahel seotud. Mõte on selles, et sama oluline on kaitsta kolmandaid isikuid ja kõigi seotud kolmandate isikute jaoks on vaja spetsiaalseid kaitsemeetmeid.
Lihtsalt mainiksin veel seda, et pangasuhtluses oleksid kasulikud standardiseeritud pangateated ja tahaksin sellega seoses lõpetada öeldes, et kindlasti on vaja ka kehtivate seaduste võrdlust ja üksikasjalikku analüüsi. Tahaksin tänada ka komisjoni ülevaatlike analüüside ja uuringute eest ja ka oma kolleege. Meil oli hea koostöö. Ma eeldan raporti vastuvõtmisel laia konsensust.
komisjoni asepresident. - Proua juhataja, ma arvan, et raport on huvitav täiendus väga keerulisele piiriülesesse võlgade sissenõudmisese teemale. Ma arvan, et õnnitleda tuleb ka raportöör Kurt Lechnerit, et ta sillutab teed ühtse Euroopa lahenduse suunas praeguste killustatud riiklike kohtuotsuste täitmist käsitlevate eeskirjade asemel, mis takistab tõsiselt piiriülest võlgade sissenõudmist.
Selline olukord on eriti murettekitav võlausaldajale, kes on sunnitud nägema, kuidas ta võlgnik liigutab sujuvalt oma raha teadaolevalt pangakontolt teisele kontole samas või teises liikmesriigis. Seepärast komisjon tervitab parlamendi raportit.
Ma kaalun hoolega raportööri ja parlamendi peamisi muresid seoses rohelise raamatuga. Eelkõige on raportöör oluliste teemadena rõhutanud ühenduse vahendi võimalikku vormi ja ulatust, tulevase korra mõjusid, arestimiskorralduse andmise õiguslikke tingimusi, kulude hüvitamist ja võlgnike kaitset. Võin teile kinnitada, et kõigile ettepanekutele või teatistele selles valdkonnas eelneb põhjalik hindamine ja mõjuhinnang tihedas koostöös Euroopa Parlamendiga.
majandus- ja rahanduskomisjoni arvamuse koostaja. - Proua juhataja, ma tervitan rohelist raamatut ja ootan huviga varajast järelkontrolli konkreetsemate ettepanekutega.
See on selgelt piiriülese kaubanduse edendamise huvides, et ettevõtetel oleks kindlus võlgade sissenõudmise kohta. Seda kindlust on vaja ka kodanikel individuaalsel ja isiklikul tasandil. Majandus- ja rahanduskomisjon toetas minu arvamust ühehäälselt, seda mitte seepärast, et me jõudsime paljuvaieldud kompromissideni, vaid seepärast, et olime algusest peale ühel meelel. Ma olen rahul, et peaaegu kõik, mida me vastu võtsime, on õiguskomisjoni lõppraportis sees või hõlmatud, mille eest ma tänan raportööri.
Kaks asja, mis ei jõudnud raportisse, olid ühiskontode arestimise võimalus ja piiriüleste eraldiste võimaliku siseriikliku kasutamise uurimine. Vähem ettekirjutavas vormis on olemas muudatusettepanek ühiskontode kohta, mis on saanud toetuse mujal. Kui nimeline ühiskonto võimaldab arestikorraldustest kõrvale hoida, on selgelt tegemist seaduselüngaga, kuid tegelikke kolmandate isikute vahendeid tuleb kaitsta.
Mis puutub piiriüleste eraldiste võimalikku siseriiklikusse kasutamisse, siis juhin tähelepanu sellele, mida ütlesid kolleegid õiguskomisjonist, et see meede on võimalik üksnes piiriüleselt, kas siis õiguslikel või praktilistel põhjustel millegi saavutamiseks põhjendatud aja jooksul. Kui alternatiivseid meetmeid ei eksisteeri nendes liikmesriikides, kus arestimine ei ole võimalik või on väga keeruline, võib vähemalt ärilisest seisukohast olla tegemist kõlvatu konkurentsiga, mis paneks tavapäratult piiriülese ettevõtluse paremasse olukorda kui riigisisese ettevõtluse. Ehk võtavad liikmesriigid selle teadmiseks ja konkurents hoolitseb selle eest, mida me ei ole õigusaktidesse kirjutanud.
Proua juhataja, ma tervitan komisjoni algatust pangakontode arestimise ja ajutise külmutamise piiriülese reguleerimise kohta. Eriti õnnitlen teid, Franco Frattini, kui selle algatuse eest vastutavat volinikku.
Komisjoni rohelises raamatus on kehtestatud kord selle probleemi lahendamiseks, juhtudel kui on tegemist kohtuotsuste täitmisest kõrvale hoidumisega seoses pangakontode omamise või ülekannetega väljaspool asukohariigi piire.
Kõnealune meede sisaldub ELi liikmesriikide õigusalase koostöö arendamise strateegias. Meede on samm õiges suunas, see tuleb peagi lõpule viia vastavasisulise ettepaneku esitamisega. Õigus ei ole jalule seatud, kui tsiviil- või kriminaalkohtu otsuseid ei ole võimalik täita. Sel põhjusel aitab kaalumisel olev piiriüleste pangakontode arestimise ja külmutamisega seotud ettepanek tõepoolest kaasa õiguse edendamisele ja tugevdamisele. Euroopa Parlamendi positiivne hoiak komisjoni algatuse ja koostamisel oleva õiguskorra kohta on õigustatud.
Lechneri raportis ja kodanikuvabaduste, justiits- ja siseasjade komisjoni ja rahanduskomisjoni arvamustes nähakse ette põhilised parameetrid tasakaalustatud nõukogu sellekohase ettepaneku koostamiseks.
Õnnitlen Kurt Lechnerit selle tabava ja väga informatiivse ja ülevaatliku raporti eest. Kodanikuvabaduste komisjoni raportöörina on minu seisukohad tema omadega praktiliselt ühesed.
Oodata on raporti vastuvõtmist suure häälteenamusega. Selles rõhutatakse, et täidetud peavad olema pangakontode piiriülese arestimise korralduse väljastamise nõuded. Samuti rõhutatakse selles vajadust kaitsta sedakorda väärkasutuste vastu ja anda väidetavatele võlgnikele eksliku nõude korral hüvitamise tagatise.
Mina usun, et kohtumenetluse lõpus võib külmutamise korraldust käsitleda välisriigi kohtuotsuse täitmise meetmena. See ei ole Kurt Lechneri seisukoht, kuid seda tuleb tõsiselt kaaluda, kui asjakohane komisjoni ettepanek esitatakse, et vältida mittevajaliku protseduuride dubleerimist.
fraktsiooni PPE-DE nimel. - (PL) Proua juhataja, volinik, täitemenetluse valdkonna kehtivate õigusaktide vaieldamatu nõrkus on see, et kohtumääruse täitmine pärast selle sissenõutavuse kindlaks tegemist teises riigis on ikkagi üksnes siseriikliku õiguse pädevuses. Kehtivate ühenduse õigusaktide kohaselt ei ole mingit võimalust esitada pangakonto arestimise korraldust kogu Euroopa Liidu territooriumi kohta.
Seepärast tundubki pangakontode arestimist võimaldav Euroopa korralduste süsteem nii asjakohase ja vajaliku lahendusena. See võimaldaks võlausaldajatel tagada võlasummad või oma nõude väärtus sellega, et Euroopa Liidu territooriumil ühel või mitmel pangakontol deponeeritud vahendite väljavõtmine või ülekandmine muudetakse võimatuks. Selline süsteem tuleks luua pärast täiendava iseseisva korra kehtestamist kõrvuti riiklike sätetega eeldusel, et seda kohaldataks vaid piiriülestele küsimustele. Tasub rõhutada, et sellisel korral oleks vaid ennetav mõju. Teisisõnu, see blokeeriks võlgniku vahendid tema pangakontol, kandmate neid üle võlausaldaja kontole.
Kindlasti ei tohi kohus kuulata võlgnikku üle või teavitada teda menetlusest enne tema pangakonto arestimist, muidu võib eeldatav tulemus olla vastupidine.
Arestitav summa arvutatakse võlausaldaja nõude alusel. Tuleb siiski rõhutada, et võlgnikul peab olema õigus välja antud korraldus vaidlustada ja pädev asutus selle vaide läbivaatamiseks peab olema korralduse esitanud kohus.
Täitmisele mittepööratud karistuste, alternatiivsete mõjutusvahendite ning tingimisi karistuste tunnustamine ja järelevalve - Õigusalane koostöö kriminaalasjades (arutelu)
Järgmine päevakorrapunkt on ühine arutelu järgmiste kriminaalasju- ja karistusi käsitlevate raportite kohta:
- , Maria da Assunção Esteves, kodanike õiguste, justiits- ja siseasjade komisjoni nimel, Euroopa Parlamendi 25. oktoobri 2007. aasta õigusloomega seotud resolutsioon Saksamaa Liitvabariigi ja Prantsuse Vabariigi algatuse kohta, mille eesmärgiks on võtta vastu nõukogu raamotsus täitmisele mittepööratud karistuste, alternatiivsete mõjutusvahendite ning tingimisi karistuste tunnustamise ja järelevalve kohta [6480/2007 - C6-0129/2007 -;
- , Ioannis Varvitsiotis, kodanike õiguste, justiits- ja siseasjade komisjoni nimel, raport nõukogu raamotsuse eelnõu kohta vastastikuse tunnustamise põhimõtte kohaldamise kohta kriminaalasjades tehtud otsuste suhtes, millega määratakse vabadusekaotuslikud karistused või vabadust piiravad meetmed, nende Euroopa Liidus täideviimise eesmärgil [09688/2007 - C6-0209/2007 -.
komisjoni asepresident. - Proua juhataja, mina toetan mõlemat algatust, mis minu arvates täiendavad teineteist ja võimaldaksid mõlemad mitte alalise elukoha liikmesriigis mõistetud vabadusekaotuseta või vabaduskaotusliku karistusega isikute paremat sotsiaalset taasintegreerumist.
Me toetame ka selliseid algatusi, mis viivad ellu vastastikkuse tunnustamise põhimõtet. Mõlema algatuse tekstid on väga palju muutunud arutelude käigus politsei- ja õigusalase koostöö töörühmaga. Paljud Estevesi ja Varvitsiotise esimese parlamendi konsultatsiooni ajal tehtud muudatusettepanekud on järgnevate arutelude jooksul juba käiku läinud. Ma tänan mõlemat raportööri huvitavate raportite eest, esimese algatuse käigus on Maria da Assunção Esteves teostanud saksa- ja prantsuskeelse teksti väga põhjaliku õigusliku analüüsi. Ta on peamiste probleemidena tuvastanud erinevad sanktsioonid liikmesriikides ja probleemi, kuidas toimib vastastikkune tunnustamine siis, kui oma süsteemis ei ole täpset vastet.
Teine probleem, mida ta raportöörina rõhutas, on see kuidas käsitleda vabadusekaotuseta tingimuste rikkumisi ja milline liikmesriik - kas otsuse teinud liikmesriik või täidesaatev liikmesriik - peaks olema vastutav selle rikkumise puhul sanktsioonide kehtestamise eest.
Mõned tähelepanekud mõnede peamiste muudatusettepanekute kohta. Mul on märkus esimese raporti muudatusettepanek 1 kohta. Vastuvõtmisel tuleb pealkiri ära muuta, sest tingimisi karistused on rakendusalast välja jäetud. Sama kehtib kõigi muudatusettepanekute kohta, mis viitavad tingimisi karistustele.
Muudatusettepanek 12 on seotud seadusliku elukoha mõistega. See on praegu nõukogus arutusel, nagu ka võimalus minna teise liikmesriiki tööle või õppima. Ma viitan eelkõige muudatusettepanekule 16. Võin teatada, et teksti arutelud nõukogus lähevad väga hästi ja eesistujariik Portugal loodab - komisjoni täielikul toetusel - saavutada poliitilise kokkuleppe 2007. aasta lõpuks, enne Portugali eesistumise lõppemist.
Teise algatuse, Euroopa täitemenetluse korra ja süüdimõistetud isikute üleviimise algatuse, kohta tervitan Ioannis Varvitsiotise raportit, milles väidetakse, et esimeses raportis Euroopa Parlamendi tõstatatud küsimustega on enamasti arvestatud. Nii see on - me arvestasime parlamendi muudatusettepanekute ja ettepanekutega.
Mis puutub ainukesse muudatusettepanekusse, mille tegi raportöör uue põhjenduse 2a kohta, jagan ma täielikult avalduse sisu, et menetlusõigused kriminaalmenetluses on ülitähtis element vastastikkuse usalduse tagamiseks liikmesriikide vahel ning ma nõustun ka sellega, et on ülimalt kahetsusväärne, et seda menetlusõiguste vahendit vastu ei võetud, vaatamata parlamendi toetusele ja vaatamata meie jõupingutustele sõlmida menetlusõiguste kohta kokkulepe. See kahjuks ei osutunud võimalikuks.
Proua juhataja, volinik, kõigepealt pean tänama parlamendiliikmeid, kes minuga kodanikuvabaduste, justiits- ja siseasjade komisjonis väga tihedat koostööd tegid ja kes aitasid mind oma üliolulise panuse kaudu, eriti Ignasi Guardans Cambót, Panayiotis Demetrioud ja lõpuks Fausto Correiat. Me tunneme kõik väga puudust Fausto Correiast, kes oli Euroopa Parlamendi sotsialistide fraktsiooni liige ja pärit Portugalist nagu minagi. Pärast abi osutamist selle raportiga ta suri. Arvan, et parim austusavaldus, mida talle saan teha, on just nagu avalik lubadus, et ma püüan oma kohalolekuga Euroopa Parlamendis aidata viia ellu tema Euroopa ideid, mis oli ambitsioonikas ja visiooniga projekt ja võimekas nagu hiiglane oma õiguste kultuuri maailmale toomas. Sellega tahan ma täna siin avaldada austust meie sõbrale ja kolleegile Fausto Correiale.
Tahaksin teha lühikokkuvõtte selles raportis tõstatatud küsimustest. Esiteks pean rõhutama, et see raport, nagu kõik teisedki raportid, on avatud raport - avatud parimate lahenduste otsimisele ja leidmisele. Nagu volinik rõhutas, on sellel Prantsusmaa ja Saksamaa algatusel on kaks põhilist kasutegurit. Esimene on see, et julgustades vanglakaristustele alternatiivsete meetmete tunnustamist ja järelevalvet, edendame me poliitilist kultuuri, mis muudab kohtud aldimaks nende meetmete kasutamisele. Me propageerime kriminaalõiguse inimlikumaks muutmist liikmesriikides ja Euroopa kriminaalõiguse kvaliteeti. Teine kasutegur puudutab asjaolu, et see algatus aitab muuta kriminaalõigust ühtlustada ja muuta see seeläbi euroopalikumaks ning Euroopa ruumis vähem feodaalseks.
Tegelikkuses on Euroopa integratsioon, mis tegi olulise sammu edasi hiljutise Lissaboni lepinguga, mille osas jõugi kokkuleppele eelmisel nädalavahetusel Lissabonis, tasemel, kuhu kriminaalõigus ei ole Euroopa ruumis veel küündinud. On ülitähtis, et me propageerime jätkuvalt mitte üksnes vastastikkuse tunnustamise kultuuri, vaid ka kriminaalõiguse harmoniseerimist karistuste koostise, nende täideviimise meetodite, õigusrikkujate ja ühiskonna vaheliste suhete ja isegi suure ekvivalentsuse mõistes liikmesriikide kriminaalmenetlusõiguse ja kriminaalmateriaalõiguse vahel.
Euroopa Liidu lepingu artikkel 6 näitab selgelt, viidates Euroopa Liidu ühistele aluspõhimõtetele, et sellel on mõtet üksnes siis, kui meil on palju Euroopa kriminaalõigusi. Enamikku neist põhimõtetest katab kriminaalõigus. Konkreetselt selle raporti kohta tahaksin teha kaks või kolm minu arvates sisulist tähelepanekut. Esiteks, parlamendi ettepanekutes on eriti rõhutatud volituste jagamist otsuse teinud liikmesriigi ja täidesaatva liikmesriigi vahel. Täidesaatva liikmesriigi seaduste kasutamise taga on selge loogika. Teiseks, on olemas põhimõte, et keeldumine on erand, et tulevane raamotsus võiks olla nii tõhus kui võimalik. Kolmandaks, eksisteerib loogika, mille kohaselt ei saa kohandada meetmete liiki, muidu muutuks küsitavaks range karistusõiguse printsiip. Viimaks, samuti tuleb tagada tunnistajate ärakuulamise põhimõte juhtudel, mis sisaldavad tingimisi karistuse täitmisele pööramist või tingimisi karituse kehtestamist.
Proua juhataja, ma lõpetan väitega, et vaatamata kogu sellele edule Euroopa kriminaalõiguses jääb see meile peagi vaatamata kõigele väga kitsaks. Euroopa projekti on võimalik ellu viia üksnes projektina, kus me saame kehtestada antropotsentikke ja kosmopoliitseid seadusi, mis peavad hõlmama kriminaalõigust, mis on rohkem harmoniseeritud ja vähem piiridega jagatud.
raportöör. - (EL) Proua juhataja, ma tahaksin alustada austusavaldusega lahkunud kolleegile parlamendiliikmele Fausto Correiale, kes aitas oluliselt kaasa komisjoni asepresidendi tsiteeritud korrektse ja ülevaatliku raporti koostamisele.
Tahaksin juhtida tähelepanu, et sellel teemal, mida me täna arutame, on väga pikk ajalugu. See algas 1983. aastal, Euroopa Nõukogu konventsiooniga, millega kõik liikmesriigid nõus olid. Konventsioonis oli siiski sätestatud, et kinnipeetavat võib ühest riigist teise üle viia üksnes kinnipeetava nõusolekul. Seega oli konventsioon ebaefektiivne. Koostati teine konventsioon, milles sätestati, et kinnipeetava nõusolek ei olnud vajalik, kuid kõik Euroopa Nõukogu liikmesriigid seda ei allkirjastanud ja see püüdlus läks luhta.
Kolme ELi liikmesriigi - Austria, Soome ja Rootsi - uue algatuse kohta esitati ettepanek, mis oli korralikult nõukogu poolt ette valmistatud ja avaldatud raamkonventsioonina. Mida see raamotsus sätestab? Selles on sätestatud, et süüdimõistetud ELi kodanik tuleb viia üle liikmesriiki, mille kodanik ta on või kus on tema alaline elukoht või kõik tema huvid. See on väga mõistlik, sest me näeme, et tema rehabiliteerimine saab pärast vanglat olema palju lihtsam: oma päritoluliikmesriiki saadetud isikul on keeleoskus, sõbrad ja sugulased ja ta on tuttavas keskkonnas.
Kui te mäletate, proua juhataja, see raport kiideti suure häälteenamusega parlamendis heaks 2006. aasta juunis. Kahjuks takerdus see Poolas bürokraatiasse, kus selle raamotsuse rakendamist erinevate protseduuriliste nüketega venitati. Seega peame seda uuesti arutama. Õnneks on probleem viimaks rahuldavalt lahendatud järeleandmistega Poola nõudmistele.
Proua juhataja, lubage mul siiski juhtida tähelepanu, et kui me niimoodi mõtleme, siis on jutt ühinenud Euroopast mõttetu. Me ei saa rääkida Euroopa konsensusest, kui iga liikmesriik oma tühistel põhjustel sellist kindlat meedet õõnestab. Millisest ühisest Euroopast me sel juhul räägime?
Tahaksin rõhutada, et kaks päeva tagasi Portugali peaministri esitletud Euroopa põhiseaduse leping sätestab õnneks ka selles valdkonnas häälteenamuse, nii et vetostamine lõpetatakse viimaks ära.
Lõpetuseks, lubage mul tänada komisjoni asepresident Franco Frattinit tema panuse eest ja väljendada soovi, et pärast 25. aasta möödumist saab tema hästi mõeldud algatus niipea kui võimalik tegelikkuseks.
fraktsiooni PPE-DE nimel. - (EL) Proua juhataja, kolm sõna, mida me ELis kogu aeg kuuleme on vabadus, turvalisus ja õigus. Need on kolm Haagi programmi komponenti, millele pidid toetuma kõik liidu liikmesriigid.
Vastastikkuse tunnustamise ja kohtuotsuste täitmise põhimõte, mida nõukogu kirjeldas kaheksa aastat tagasi 1999. aastal Tamperes kui justiitsalase koostöö nurgakivi, ei ole kuskile edenenud. Need mõned sammud, mida selle põhimõtte rakendamiseks on vaja teha, on väga aeglased tulema. Ioannis Varvitsiotis on õigesti tuvastanud probleemi olemuse - erinevate riikide individuaalsed rahvuslikud seisukohad. Varvitsiotise raporti teemaks on nõukogu raamotsus vastastikuse tunnustamise põhimõtte kohaldamise kohta kriminaalasjades tehtud otsuste suhtes, sealhulgas teistes liikmesriikides määratud vabadusekaotused. Otsus on tõestuseks, kui aeglane ja juhuslik on olnud tegevus vabaduse, turvalisuse ja õiguse piirkonna loomisel, sest see otsus on vaid üks paljudest meetmetest, mis peaksid juba olema vastu võetud, ning et selle ettevalmistamine võttis nii kaua aega.
Igal juhul me tervitame nõupidamiste protsessi lõppemist ja ühispositsiooni vastuvõtmist kohtuotsuste tunnustamise kohta kriminaalasjades.
Ioannis Varvitsiotis väärib kiitust ettepaneku positiivse tulemuse eest, mille me oleme vastu võtnud ja mille poolt me hääletame.
Estevesi raporti teema täitmisele mittepööratud karistuste, alternatiivsete mõjutusvahendite ning tingimisi karistuste tunnustamine ja järelevalve on kahtlemata järjekordne samm paljude seas , mida tuleb võtta vastastikkuse tunnustamise põhimõtte rakendamiseks ja kohtuotsuste täitmiseks.
Prantsuse-Saksa ettepanekuga püütakse süüdimõistetud isikuid uuesti ühiskonda integreerida. Selles tehakse ettepanek lubada neil teiste liikmesriikide kohtutes mõistetud täitmisele mittepööratud karistusi, alternatiivseid mõjutusvahendeid ning tingimisi karistusi kanda oma elukoha liikmesriigis.
Raportöör on teinud suurepärast tööd ja ma õnnitlen teda. Siiski, minu arvates on "seadusliku ja alalise elukoha" määratlus ebaõige. Peale selle ei ole vajalik kasutada inimõiguste rikkumise kohta sõna "vastuvõetamatu", sest "vastuvõetavaid" rikkumisi ei ole olemas. Ma saan aru, et nende kahe mõiste tõlkimisega on raskusi ja kutsun seega Maria da Assunção Estevesi üles tegema vajalikud muudatusettepanekud suuliselt, et tekst oleks kõigis keeltes korrektne.
Järgmine päevakorrapunkt on Hans-Peter Martini soovitus teisele lugemisele majandus- ja rahanduskomisjoni nimel nõukogu ühise seisukoha kohta eesmärgiga võtta vastu Euroopa Parlamendi ja nõukogu määrus, millega luuakse statistika eesmärgil moodustatud ettevõtlusregistrite ühine raamistik ja tunnistatakse kehtetuks nõukogu määrus (EMÜ) nr 2186/93 [07656/5/2007 - C6-0218/2007 - http://www.europarl.europa.eu/oeil/FindByProcnum.do?lang=2&procnum=COD/2005/0032"].
Proua juhataja, austatud parlamendiliikmed, aeg on juba nii hiline, et ma näen siin koos endaga veel vaid nelja inimest. Üks järgmistest sõnavõtjatest on kvestor, kes kasutab loodetavasti seda võimalust tagada, et need niinimetatud arutelud, mis tegelikult toimuvad vaid protokolli pärast, muutuksid tõhusamaks ja ratsionaalsemaks. Sellele vaatamata olen teile tänulik, volinik, et te soovisite siia tulla ja selles osaleda. Minu meelest on hea valitsemistava, tõhus ja läbipaistev valitsemistava midagi hoopis muud, kui need arutelud sel jumalavallatul tunnil.
Mis puutub teemasse, siis oleme tulnud siia selleks, et jätkata tööd teemaga, mis on juba mõnda aega üleval. Ühest küljest on meil täiesti põhjendatud ja vajalik huvi enamiku poliitilise protsessis osalevate inimeste poolt, mis on saada ise teavet ja leida kiiremini ja üksikasjalikumalt andmed võimalike seoste kohta, eriti ettevõtlussektoris, ja selle kohta, kuidas nad töötavad, eriti piiriüleselt - nende piiride üleselt, mille me paljude Euroopa riikide vahel oleme õnneks juba edukalt maha võtnud.
Võtsime seega komisjoni ettepaneku ja töötasime sellega edasi, pidades alati silmas - arvukates aruteludes alates esimesest lugemisest minu tolleaegse suurepärase kolleegiga majandus- ja rahanduskomisjoni sekretariaadist -, et mitte tekitada rohkem bürokraatiat, rohkem bürokraatlikke takistusi ning et mitte panna muudatusettepanekute ja lihtsustamistega liikmesriikide ettevõtetele täiendavaid vormide täitmise kohustusi ja mõnel juhul täpsemaid kontrolle. See eesmärk on saavutatud.
Mis aga ei ole saavutatud on olukord, kus uue direktiivi alusel kättesaadavaks muudetud andmed ei ole tegelikult huvitatud avalikkusele kättesaadavad. Läbipaistvuse suurendamiseks oleksime võinud teha rohkem. Sellegipoolest oli parlamendi jaoks oluline saada kiired ja selged tulemused alates esimesest lugemisest. Kahjuks, pärast asjakohase konsensuse saavutamist ja varsti pärast selle vastuvõtmist siin - minu teada ei olnud siin saalis ühtegi vastuhäält - tehti muudatusettepanekuid seadusandluse muudes osades, mille tulemuseks oli see, et raport, mis meie arvates oli lõplik, ei saanud järsku enam selles vormis eksisteerida. See on tähendanud seda, et teisel lugemisel oleme me nüüd pidanud tegema pisimuudatusi kahe sõna osas kolmes kohas.
Võttes arvesse kõike toimunut, on, nagu ma ütlesin, küsimus selles, et kas see tõesti oli vajalik. Kas meid ei oleks saanud teavitada parema teabevahetuse koordineerimisega otsustamisprotsessi kohta ja ajal, et kogu see õhtune arutelu, mis on arutelu ainult nime poolest, oleks võinud olemata olla? Seda oleks olnud võimalik teha esimesel lugemisel, kui me oleksime raporti võtnud vastu mõned nädalad hiljem.
See, et me siin täna üldse istume, on klassikaline näide, kuidas Euroopa Liidus võib tihti takistuseks saada mõni pisiasi. On pakiline vajadus suruda läbi kõik algatused, mille eesmärk on õigusloome protsessi üksikasjade parem koordineerimine, mis siis Euroopas laiemalt välja mängitakse. See kõrvaldaks vajaduse tulevikus selliseid arutelusid pidada, nagu me praegu kannatame ja säästaks ka raha, kui vaadata palju see maksab - esimesest kuni teise lugemiseni, koos kõigi ettevalmistustega, kõigi tõlkide ja tõlgetega ning kõik need kohtumised nii hilisel tunnil -, mis oleks kindlasti Euroopa Liidu huvides ja parandaks kodanike nimel tehtavat tööd.
komisjoni asepresident. - Proua juhataja, olen väga tänulik parlamendile selle raporti eest, mis peaks andma võimaluse jõuda nõukoguga statistiliste ettevõtlusregistrite küsimuses kokkuleppele teisel lugemisel, mis on väga oluline ühtlustatud, täieliku ja usaldusväärse statistika koostamiseks äritegevuse ja muu majandustegevuse kohta. Uus määrus laiendab ettevõtlusregistrite raamistikku kogu majandusele, hõlmates kohustuslikus korras ka need kaks sektorit, mis on praegu vabatahtlikud: põllumajandus ja avalik haldus.
Kuid kõige suurem uuendus selle ettepaneku juures on andmete laiendamine ELis tegutsevatele hargmaiste ettevõtete kontsernidele. See on globaliseeruva majanduse kontekstis võtmetähtsusega täiendus. Seda komisjoni väljapakutud lähenemisviisi, mis tagaks selle, et Euroopa poliitika on suunatud Euroopa kodanike kaitsmisele globaliseeruva majanduse tingimustes, toetas ka mitteametlik ülemkogu eelmisel nädalal Lissabonis. Seepärast on ülioluline, et poliitikakujundajate ja sotsiaalmajanduslike agentide käsutuses oleks tõepärane teave igasuguste siin Euroopas tegutsevate hargmaiste ettevõtete kohta.
Mis puutub statistika koostamiseks vajalikele küsimustikele vastajate koormuse vähendamisse, on komisjon üldise parema reguleerimise suundumuse kontekstis pööranud erilist tähelepanu statistika kogumise lihtsustamisele. Ettevõtlusregistrid on oluline osa mitmetes projektides, mille eesmärk on ettevõtete statistilise koormuse vähendamine. Need on vajalikud erinevatest allikatest pärit ettevõtlusega seotud andmete tõhusaks kasutamiseks, näiteks haldusandmete ja sihtotstarbeliste statistiliste uuringute andmete koos kasutamiseks.
Loomulikult ei ole määruse nõuete täitmiseks vaja mingeid uus uuringuid, selle rakendamine on võimalik riigis olemas olevate täiendavate haldusallikate ja olemasolevate uuringute vastuste põhjal.
fraktsiooni PPE-DE nimel. - (DE) Proua juhataja, lubage mul öelda raportöörile - kes just kaebas, et me istume ja arutame siin jumalavallatul tunnil -, et ma olin 20 aastat oma riigi parlamendi liige. Ma ei tea, kas ta on kunagi olnud riigi parlamendi liige, kuid seal harjub ära öiste istungitega ja minu jaoks ei ole see jumalavallatu tund. Raportöör võib küll väita, et selle asjaga oleks pidanud tegelema sujuvamalt, kuid kas ma võin talle meelde tuletada, et tal endal võttis väga kaua aega enne, kui ta otsustas, et on valmis seda raportit koostama.
(FR)Proua juhataja, ma tahaksin lihtsalt öelda, et praegune määrus ettevõtlusregistrite kohta, mis käsitleb liikmesriikides kasutatavate ettevõtlusregistrite ühtlustamist statistilistel eesmärkidel, koostati 1993. aastal ja on tänaseks osaliselt vananenud. Määruse ettepanek sisaldab kaht suurt muudatusettepanekut uute andmenõuete kohta, mis selles kontekstis on vajalikuks osutunud. Kõik majandustegevusega ettevõtted annavad oma panuse SKTsse ja nende kohalikud üksused ja asjakohased juriidilised üksused tuleb edaspidi kohustuslikus korras registreerida. Osad ettevõtlussektorid on registreeritud määruse kehtiva redaktsiooni kohaselt vabatahtlikul alusel.
Minu teine punkt on see, et see peaks hõlmama ka finantsseoseid ja ettevõtete kontserne ning et liikmesriigid peaksid vahetama andmeid ka hargmaiste ettevõtete ja nende nõuandvate üksuste kohta.
Mis puutub soovitusse raporti teise lugemise kohta, Euroopa Parlamendi õigusteenistus on meile esitanud kaks tehnilist muudatusettepanekut. Majandus- ja rahanduskomisjon on teinud ettepaneku, millega mina ühinen, järgida õigusteenistuse soovitusi, milles on päris õigesti juhitud tähelepanu, et sõnade "eesmärk” ja "ulatus” lisamine komisjoni volitustesse annaks komisjonile võimaluse muuta liikmesriikide, ametiasutuste ja keskpankade, aga ka komisjoni enda, kohustusi. Need kohustused on alusakti elemendid, nende igasugune muutmine ühes või teises suunas võib mõjutada alusaktiga tehtud poliitilisi valikuid ning need ühispositsiooni muutmised ei ole takistuseks kokkuleppe sõlmimisele teisel lugemisel, kui nendes on arvestatud kolme peamise institutsiooni poolt tehtud kokkulepetega, mis seega annaks meile võimaluse see ettevõtluse küsimus teisel lugemisel lõpetada. Usun, et see on oluline.
Tahaksin tänada raportööri suurte jõupingutuste eest selle väga keerulise tehnilise dokumendi ettevalmistamisel, sest statistilised küsimused avalikkusele tavaliselt erilist huvi ei paku ja väga atraktiivsed ei ole. Seepärast toimub selle teema arutamine nii hilja. Mul on väga hea meel, et volinik Frattini on kohal, kuigi statistilised küsimused jäävad tavaliselt volinik Almunia vastutusalasse. Me räägime siiski suurtest andmebaasidest, mille kasutamine, turvalisus ja haldamine peab olema selgelt määratletud. Usun, et volinik Almunia on hästi kursis kõigi probleemidega, mis meil on erinevate andmebaaside, nende kasutamise, turvalisuse ja võimaliku mitteotstarbekohase kasutamisega. Dokumendis on esitatud mitmeid punkte, mis aitaksid sarnaseid probleeme ära hoida.
Veel valmistab mulle heameelt see, et selle dokumendiga kaasneb valitsuse haldustoimingute läbipaistvamaks muutmine. Minu arvates on see väga oluline; selline teave peaks olema avalikkusele kättesaadav.
Teisest küljest valmistab mulle Euroopa Demokraatide ja Liberaalide Liidu fraktsiooni liikmena paratamatult muret see, et me oleme viimasel ajal arutanud suurt hulka dokumente, mis on seotud statistiliste andmete hankimisega ja mitmesuguste tegevuste lülitamisega erinevatesse registritesse. Järjest vähem pööratakse tähelepanu kasule, andmete kogumise kulu ja kasu suhtele.
Majandusteadlasena saan ma aru nende andmete olulisusest majanduspoliitikas ja otsuste tegemisel - isegi julgeoleku pärast on oluline olla teadlik hargmaiste ettevõtete tegevuse erinevatest aspektidest ELis ja liikmesriikides.
Piiririigi, ELi piiririigi, Leedu esindajana saan ma sellest vägagi hästi aru. Minu ametiaja alguses räägiti palju vajadusest analüüsida, kui palju see tööstusharule maksma läheb ja asjakohaste arvutuste tegemisest. Osad liikmesriigid olid valmis seda tegema. Näiteks Madalmaad ongi seda tegelikult teinud.
Kahjuks on see algatus õhust tühjaks jooksnud. Mul jääb üle vaid kahetseda, et antud juhul ei käsitletud ettevõtlusele langeva koormuse kindlaksmääramise ja selle koormuse leevendamise võimalust. Siin oleks võinud moodustada erinevaid väikseid Euroopa valikrühmi ja analüüsida nende põhjalt statistilist baasi kogu Euroopa kohta.
Proua juhataja, kui proua Lulling juba pöördus otse minu poole, siis lubage mul öelda, et see, et teised asju halvasti teevad, ei tähenda, et meie sellest eeskuju peaksime võtma. Olukorda ei paranda ka asjaolu, et arutelud riikide parlamentides alles käivad või on algamas. On kibe kogemus, kui keegi teeb reformiettepanekuid ja teised muudkui blokeerivad neid, rääkides millestki muust.
Minu teine punkt on see: proua Lulling, siin ei ole olnud hilinemist. Kui siin midagi oli, siis olid need arusaamatused. Hilinemine, millele ma viitasin, oli mitmete samaaegsete asjaolude õnnetu kokkulangemine.
Oma kolmanda punkti suhtes jään oma arvamuse juurde. Usun, et lähtudes poliitilisest, ja tegelikult ka demokraatlikust, perspektiivist ei ole mõttekas nii hilisel tunnil pidada niinimetatud arutelusid. Ma kohtun hea meelega voliniku meie ühise sõbra hr Staffleriga hotell Laurinis Bolzanos, kus me saame seda arutada. Tõenäoliselt on poliitiline edasiminek võimalik niimoodi, mitte siin, arvestades, et meid on nendes pseudodebattides sellisel ebainimlikul tunnil veel vaid kolm - jah, lubage, ma kordan: ainult kolm! -, pluss volinik.
(DE) Proua juhataja, raportöör väidab, et tema ei ole viivituse eest vastutav. Muidugi on! Ta oli oma asjadega taga ka parlamendikomisjonis ja ma tõesti ei taha rohkem sellest rääkida
(FR) Astrid Lulling, fraktsiooni PPE-DE nimel. - Proua juhataja, tahaksin öelda veel üht asja, juhtides tähelepanu, et raportööri koostatud seletuskiri sisaldab märkusi, mis on täielikult raporti teemast mööda ja kontekstist väljas. Raportööri isiklikud vaated...
Te olete töörühma esimees. Ma pean ütlema, et raportööri isiklikel vaadetel ELi ametnikele makstud pensionide kohta ei ole kohta parlamendi ametlikus dokumendis. Ma tahan, et see oleks ametlikult kirjas.
Järgmine päevakorrapunkt on petitsioonikomisjoni nimel Luciana Sbarbati koostatud raport Euroopa ombudsmani 2006. aasta tegevuse kohta.
Meil on täna hommikul hea meel tervitada ombudsmani ja volinik Wallströmi.
ombudsman. - Proua juhataja, tahaksin tänada auväärt liikmeid võimaluse eest pöörduda parlamendi poole seoses oma 2006. aasta aruandega. Tahaksin tänada ka raportööri proua Sbarbatit ja petitsioonikomisjoni suurepärase raporti eest.
Mu raportis on registreeritud edusammud kaebuste käsitlemisel, hea töökorralduse edendamisel ja teadmiste pakkumisel ombudsmani rolli kohta. 2006. aastal sain ma 3830 kaebust. See tähendab, et kaebuste üldarv on stabiliseerunud umbkaudu tasemel, mis saavutati pärast 53 %-list kasvu 2004. aastal.
Mul on hea meel teile teatada, et tõusnud on mu volituste piiresse kuuluvate kaebuste arv. See näitab, et kodanikel hakkab tekkima parem ettekujutus nii minu kui ka mu kolleegide volitustest, kes kuuluvad Euroopa ombudsmanide võrgustikku, mis on kõigi asjaosaliste kasuks vastavalt tugevnenud.
Käsitletud pöördumiste üldarv oli 2006. aastal 586. Nendest 66 % puudutas komisjoni. Võttes arvesse, et komisjon on ELi institutsioon, millega kodanikel on kõige rohkem põhjust materiaalses kontaktis olla, on normaalne, et see oleks pöördumiste põhimõtteliseks sihtmärgiks.
Lõplik otsus langetati 250 pöördumise osas, mis olid esitatud 2006. aastal. 95 juhtumi uurimisel haldusomavoli ei avastatud. Selline leid ei ole alati negatiivne kaebuse esitaja jaoks, kes saab asjaomaselt institutsioonilt vähemalt täieliku seletuse. Isegi kui haldusomavoli ei avastata, saan ma kindlaks teha võimalused institutsioonide asjaajamise kvaliteedi parandamiseks. Kui nõnda, siis pööran ma sellele edaspidi ka tähelepanu.
Paljud mu uurimised lõpevad tulemusega, millest võidavad nii kaebuse esitaja kui ka institutsioon, mille kohta kaebus esitati. 2006. aasta jooksul langetas asjaomane institutsioon 64 juhtumi puhul otsuse kaebuse esitaja kasuks.
Haldusomavoli avastades püüan ma võimaluse korral sõbraliku lahenduse saavutada. 2006. aastal saavutati kolm sõbralikku lahendust ning aasta lõpul kaaluvad asjaomased institutsioonid veel 27 niisugust ettepanekut.
Kui sõbralik lahendus ei ole võimalik, lõpetan ma juhtumi kriitilise märkusega või koostan soovituse eelnõu. Kriitiline märkus on vajalik, kui asjaomasel institutsioonil ei ole haldusomavoli juhtumit enam võimalik kõrvaldada. Ma soovin rõhutada, et kriitika on mõeldud konstruktiivsena, et aidata tulevikus ära hoida samasugust haldusomavoli. 2006. aastal lõpetasin ma sel kombel 41 pöördumist.
Et oma kriitika ja nõuannete mõju paremini jälgida, olen käivitanud sel aastal kõigi 2006. aastal tehtud kriitiliste märkuste, samuti 38 juhtumi puhul samal aastal tehtud edasiste märkuste järelevalve uurimise. Nende uurimuste tulemused peaksid asjaomastele institutsioonidele pakkuma jätkuvat ergutust parandada oma tavasid ning edasi arendada kodanike teenindamise kultuuri.
Juhtudel, mil haldusomavoli juhtumeid on veel võimalik kõrvaldada, teen ma soovituse eelnõu institutsioonile, kes peab vastama üksikasjaliku arvamusavaldusega. 2006. aastal tehti 13 soovituse eelnõud.
Kui institutsioon soovituse eelnõule rahuldavalt ei vasta, võin ma saata eriaruande Euroopa Parlamendile. 2006. aastal tehti kaks eriaruannet. Esimene puudutas nõukogu vastutust keelte valiku eest, mida kasutatakse eesistujariikide veebisaitidel. Teine kutsus komisjoni üles nõuetekohaselt tegelema kaebusega rikkumiste kohta sportlike kihlvedude korraldamise teenuste puhul. Mul on hea meel teatada, et komisjon reageeris sellele aruandele kohe ja positiivselt.
Aastaaruande uus joon, mida tahaksin hea töökorralduse toetamist ja julgustamist silmas pidades rõhutada, on seotud mu uurimiste käigus ilmnenud nähtusega, mida ma nimetan institutsioonide heade tavade "tähtjuhtumiteks”.
Tahaksin nüüd mainida mõningaid muid tegevusi, mida olen 2006. aastal ette võtnud, pidades silmas parimate võimalike teenuste tagamist kodanikele.
Esiteks kirjutasin alla vastastikuse mõistmise memorandumile Euroopa andmekaitseinspektoriga. Meie kokkuleppe eesmärk on tagada andmekaitse küsimustes esitatud kaebuste kooskõlastatud käsitlemine ning vältida tarbetut kattumist.
Kokkulepe võimaldab mul kasu saada andmekaitseinspektori asjatundlikkusest, konsulteerides temaga juhtudel, kui andmekaitsemääruse tekst ja kehtiv pretsedendiõigus jätavad ruumi eriarvamustele. See on juba osutunud minu jaoks kasulikuks mehhanismiks, kui tegelen juhtumitega, mille puhul on tarvis kontrollida dokumentidele juurdepääsuõiguse vastavust eraelu puutumatuse õigusega.
Olen alla kirjutanud ka kokkuleppele Hispaania valitsusega võimaldada kodanikel esitada kaebusi Euroopa ombudsmanile kõigis Hispaania ametlikes keeltes. Seega olen kooskõlastanud oma tavad nõukogu 2005. aasta juunis tehtud järeldustega, millega sätestatakse nende keelte kasutamine, et hõlbustada Hispaania kodanike suhtlemist ELi institutsioonidega.
Austatud liikmed, ma olen tänulik proua Sbarbati raportis väljendatud toetuse eest Euroopa ombudsmani tööle ning tahaksin teavitada parlamenti, et nagu on nõutud tema raportis, olen ma juba hõivatud vastastikuse mõistmise memorandumi aluste ettevalmistamisega Euroopa Investeerimispangaga.
Arvestades, et ELi õiguse rakendamine on suurelt osalt liikmesriikide valitsuste vastutusel, kavatsen ma jätkata koostöö arendamist Euroopa ombudsmanide võrgustiku kaudu. Mul on hea meel teile teatada, et selle võrgustiku kuues kohtumine leidis aset eelmisel nädalal sellessamas majas. Selle eduka kohtumise lõpul võtsime me ühehäälselt vastu avalduse, mille eesmärk on laiemalt teadvustada riikliku ja piirkondliku tasandi ombudsmanide töö Euroopa Liidu mõõdet ning selgitada teenuseid, mida nad pakuvad inimestele, kes esitavad kaebusi ELi õigusega hõlmatud küsimustes.
Ma usun, et ombudsmanide vabatahtlik koostöö, mis nüüd on avalduseks kristalliseerunud, võib anda olulise ja kasvava panuse Euroopa Liidu suutlikkusse pakkuda konkreetseid tulemusi, tagades, et kodanike võimalus kasutada oma õigusi muutub igapäevaseks reaalsuseks ning probleemid lahendatakse kodanikele lähedastel viisidel.
Euroopa ombudsmani institutsioon kehtestati selleks, et aidata liitu kodanikele lähemale tuua ning anda ELi haldusasutustele "inimlik nägu”. Meie institutsiooni põhiaspekt on see, et ombudsman on isik, kes suhtleb kodanikega vahetult, vaatab läbi nende juhtumid ning otsib võimalusi nende probleemide ja kaebuste lahendamiseks.
Iga selline "mikrosuhtlus” kätkeb endas võimalust tugevdada kodanike ja institutsioonide vahelist usaldust. Selle eesmärgi taotlemisel jätkan ma konstruktiivse dialoogi edendamist institutsioonidega ning nende tähelepanu juhtimist probleemidele, et nad saaksid oma tegevust parandada.
See, mil viisil haldusasutused kaebustele reageerivad, on põhimeede, mis näitab, kui kodanikukesksed nad on. Kuigi areng on toimunud paljudes valdkondades, tõusis 2006. aastal kahjuks proportsionaalselt nende juhtumite arv, mille ma pidin lõpetama kriitilise märkusega.
See peaks muret tegema kõigile, kes soovivad paremaid suhteid ELi ja selle kodanike vahel. Kaebused pakuvad üht võimalust asju parandada ning näidata, et asjaomane institutsioon suhtub tõepoolest austusega kodanike põhiõigusesse saada hea haldus.
Ma pole kindel, kas kodanikel on hõlpus sobitada asjaomaste institutsioonide tihti korratavad avaldusi oma soovi kohta pääseda "kodanikule lähemale” ja olla "rohkem avatud” asjaoluga, et needsamad institutsioonid jätavad tihtipeale kasutamata ombudsmani pakutavad võimalused suhete parandamiseks ja läbipaistvuse suurendamiseks. Mind julgustavad siiski arvukad märgid, et käesoleval 2007. aastal on ilmutatud palju rohkem soovi kasutada kaebuste lahendamiseks võimalusi, mida pakkusid mu uurimistulemused.
Selline koostöö on hädavajalik, sest ombudsmanil ei saa edu olla üksinda. Tipptaseme halduse tagamine on ülesanne, millega tuleb tegelda koostöös ELi institutsioonidega. Lubaduste täitmine, asjakohaste hüvitusmehhanismide pakkumine, vigadest õppimine, avalik tegutsemine ning üldsuse kontrolli võimaldamine - need kõik on ülimalt tähtsad vahendid usalduse loomiseks.
Samamoodi peab Euroopa ombudsman tegema kooskõlastatud ja süstemaatilist koostööd oma riiklike ja piirkondlike kolleegidega, et tagada kodanike õiguste täielik austamine kogu Euroopa Liidus. Ja lõpuks peab ombudsman jätkama pöördumisi kodanike poole, et nad saaksid teadlikeks tema teenustest.
Parlamendi toetusel ja suunamisel kavatsen ma jätkata katseid olemasolevatele saavutustele tuginedes tõsiselt täita oma ametivolitusi, et Euroopa Liit kodanikele lähemale tuua ning ELi haldusasutustele "inimlik nägu” anda.
Daamid ja härrad, esimeeste konverents on vastu võtnud ühehäälse otsuse, mille ma teile edastan, pöördudes eelkõige Euroopa Ülemkogu poole.
Pärast oma nõupidamisi seoses komisjoni ettepanekuga Euroopa fraktsioonide rahastamise määrusesse tehtava muudatuse kohta otsustas alaliste esindajate komitee eile komisjoni ettepaneku kaheks jagada ning võtta vajalikud finantsmääruse muudatused vastu eraldi õigusaktiga, mis luuakse finantsmääruse muudatustele kohaldataval õiguslikul alusel.
See võiks tähendada, et selle õigusliku protsessi võtmetegurid võetakse parlamentaarsest kaasotsustussfäärist ning et komisjon peaks vastupidiselt oma veendumustele esitama uue ettepaneku, kusjuures oleks väga oluline või vähemalt soovitatav konsulteerida kontrollikojaga.
Euroopa Parlament kutsub Euroopa Ülemkogu üles seda otsust uuesti kaaluma. Komisjoni poolt tehtud ettepanekud muudatuste kohta fraktsioone käsitlevasse määrusesse on vajalikud, et üle saada selle määruse kohaldamisel üleskerkinud praktilistest raskustest. Need võiksid ka teha võimalikuks Euroopa tasandil poliitiliste sihtasutuste arengu toetamise jätkamise, mis mängib tähtsat rolli poliitiliste protsesside avamisel üldsuse kontrollile. Neil põhjustel on hädavajalik, et kavandatav määrus peaks jõustuma väga varsti.
22. oktoobril võttis põhiseaduskomisjon vastu raporti, mis väljendas valmisolekut minna Euroopa Ülemkoguga kompromissile, et sillutada teed kavandatava määruse kiirele vastuvõtmisele.
Selle juriidilise dokumendi kahte ossa jaotamine alaliste esindajate poolt nurjab need pingutused. See on õiguslikult ebavajalik, õõnestab komisjoni algatusõigust, piirab parlamendi õigusi ning põhjustab tõenäoliselt märkimisväärset edasilükkamist.
Esimeeste konverentsi nimel kutsun ma Euroopa Ülemkogu üles alaliste esindajate otsust ministeeriumi tasemel tühistama.
Minult on palutud sõna, kuid arutelu pärast seda ei toimu.
põhiseaduskomisjoni esimees. - (DE) Ma olen teile äärmiselt tänulik teie teadaande eest, härra president, ning samuti esimeeste konverentsile. See on tõsine asi, kui Euroopa Parlament - Euroopa tasandil rahva nõupidamiskoda - jäetakse välja Euroopa fraktsioonide reguleerimisega seotud õigusloometegevusest. See on tõepoolest teema, mis kõiki siinviibijaid puudutab, olenemata nende parteilisest kuuluvusest. On mõeldamatu, et selle küsimuse võiksid otsustada pigem mõne rahandusministeeriumi bürokraadid ja siis nende valitsused kui ELi rahva esinduskogu. Me ei peaks selle poolt olema! Lubage mul seoses 2008. aasta eelarvega öelda, et riikide valitsustel on soove, mida nad saavad teostada üksnes koos meiega. 2008. aasta eelarvega tegeldes peaks see parlament meeles pidama, mida Euroopa Ülemkogu eile seoses Euroopa fraktsioone käsitleva määrusega otsustas. Tänan teid teadaande eest. Me ei ole selle küsimusega veel lõpule jõudnud.
komisjoni asepresident. - Härra president, nagu täiskogu teie öeldust aru saab, on Coreper otsustanud jagada komisjoni ettepaneku kaheks õiguslikuks vahendiks:, üks määrus artikli 199 alusel, millele kohaldatakse kaasotsustusõigust ja mis hõlmab poliitilisi sihtasutusi ja kampaaniaid, ning teine artikli 279 alusel, mis tähendab lihtsaid läbirääkimisi parlamendi ja kontrollikojaga finantserandite katmiseks.
Komisjon oli oma ettepaneku sellise jagamise vastu mõjuvatel õiguslikel põhjustel, aga ka poliitilistel põhjustel. See otsus tekitab ebakindlust seoses ajastamisega, kui tahame ettepaneku jõustumist enne käesoleva aasta lõppu, et sihtasutused oleksid täiesti teovõimelised enne aastat 2009. See oli ettepaneku kogu mõte. Me arvame ka, et kogu ettepanek tuleks heaks kiita kaasotsustamise teel asutamislepingu artikli 199 alusel. Seepärast on meil kahju, et Coreper otsustas komisjoni tahte vastaselt vähendada parlamendi rolli küsimuses, mis on parlamendi tegevusega lähedalt seotud, nimelt seoses fraktsioonide finantseerimisega.
Kõigest 36 tundi pärast seda, kui põhiseaduskomisjon komisjoni ettepaneku väga suure häälteenamusega heaks kiitis, otsustas Coreper minna teed, mis läheb lahku komisjoni ja parlamendi omast.
Loodan, et meie sihtpunkt jääb siiski samaks: meie ettepaneku sisu heakskiitmine enne käesoleva aasta lõppu.
Daamid ja härrad, mul on veel üks teadaanne, enne kui me eelarve juurde edasi läheme. Oma kohtumisel täna hommikul - neljapäeval, 25. oktoobril - valis esimeeste konverents ühehäälselt Sahharovi auhinna laureaadi. Tema pühendumuse eest liiga kauaks unustatud ohvritele Darfuris otsustas konverents, et selle auhinna võiks saada Salih Mahmoud Osman.
Üle 20 aasta on härra Osman, inimõiguste advokaat ja Sudaani Piinamisvastase Organisatsiooni liige, kaitsnud arvutuid Darfuri konflikti ohvreid, keda on suvaliselt vangistatud, oma kodudest välja aetud ja piinatud või saanud surmanuhtluse. Tema koht Sudaani Parlamendis võimaldab tal nüüd nende juhtumi tuua rahvusvahelise üldsuse tähelepanu ette, kuigi vahel suure eneseohverduse hinnaga.
Härra Osman võitleb dialoogi ja õigluse poolt ning vägivalla ja türannia vastu. Demokraatiata ei saa olla õiglust. Andes Sahharovi auhinna Salih Mahmoud Osmanile, tahaks Euroopa Parlament toetada selle vapra mehe tööd, kellest on saanud Darfuri hääl, ning toetada tema kaudu õigusriigi kehtestamist Sudaanis.
Peale selle tahaksin teile teatada, et esimeeste konverents oli ühehäälne ka oma arvamuses, et me peaksime kaaluma, kuidas asjakohasel viisil austada mõrvatud Vene ajakirjanikku Anna Politkovskajat ja...
... ...esimeeste konverents otsustab oma järgmisel kohtumisel, millise kuju see lugupidamisavaldus võiks võtta.
Mul on väga hea meel tervitada Majlisi Oli, Tadžikistani Vabariigi Parlamendi liikmeid, kes istuvad ametiisikute rõdul.
Delegatsiooni liikmed on tulnud Strasbourgi kõnelustele oma Euroopa partneritega kolmanda parlamentidevahelise kohtumise raames Euroopa Parlamendi ja Majlisi Oli vahel. See on esimene kord, kui parlamentidevaheline kohtumine leiab aset siin Strasbourgis.
Mahkamboi Asimovitš Mahmudovit, kes on delegatsiooni juht, saadavad Nosir Jussupovitš Salimov ja Gulhoja Gangibekov.
Ma loodan, et delegatsioon naudib oma meeldivat ja edukat viibimist Euroopa Liidus.
Nagu te teate, hääletas eelarvekomisjon 2008. aasta eelarveprojekti üle 1600 muudatuse. Paratamatult on seal väike arv tehnilisi parandusi, mille hääletusele panekut täiskogus ma praegu taotlen.
Muudatus 990: + 1,53m eurot real 16 03 04, üksnes kulukohustuste assigneeringud;
Muudatus 24: real 15 05 55, üksnes kulukohustuste assigneeringud, reserv ja märkused samad mis muudatusel 938;
Muudatus 989: + 1 miljon eurot real 16 03 02, kulukohustuste assigneeringud, ja + 1 miljon eurot maksete assigneeringud;
Muudatus 1043: + 1 miljon eurot real 15 06 06, kulukohustuste assigneeringud, ja + 1 miljon eurot, maksete assigneeringud, pluss täiendavad märkused muudatusest 25 koos arvuga 1 miljon eurot 1,5 miljoni euro asemel.
Nende tehniliste muudatuste ja näitajatega tegeldi eelarvekomisjoni koosolekul 11. oktoobril 2007 ja kiideti need heaks.
Mis puutub Frontexisse, siis avastati pärast komisjonis hääletamist tehniline viga seoses märkustega. Märkuste õige variant sisaldub muudatuses 1133, mis on lisatud hääletusnimekirjale.
Lõpetuseks, muudatuses 634 vastuvõetud märkused ei ilmne muudatustes 1018 eelarvereal 15 02 02 05; 934 eelarvereal 09 06 01; 938 eelarvereal 15 05 55 ja 940 eelarvereal 17 02 02. Ning eelarvereal 09 03 03 peaks õige arv kulukohustuste assigneeringute puhul olema 5 ja maksete assigneeringute puhul 4,85.
Peale selle toimus meil eile koordinaatorite koosolekul arutelu ning vastavalt nende otsusele soovitan ma muudatusettepaneku 752 tagasi lükata ning hääletada muudatusettepaneku 610 poolt eelarvereal 16 02 02 (multimeedia meetmed), kuid võtta reserv muudatusettepanekult 752 ning tagasi lükata muudatusettepanek 1044 ja hääletada muudatusettepaneku 32 poolt eelarvereal 16 02 03.
(FI) Härra president, mis puutub muudatusettepanekusse 878, siis on selle puhul tegemist katseprojektidega ja see on vastu võetud. Komisjonis oli laiapõhjaline konsensus, et peaksime põhjendusteks lisama muudatused muudatusettepanekusse 822. Muus osas on need identsed, kuid muudatusettepanekusse 822 on tehtud väike muudatus võrreldes eelmise muudatusettepanekuga, ning ma teen ettepaneku, et võiksime muudatusettepaneku 822 puhul hääletada ainult põhjendusi.
Tänan, härra Virrankoski. Mulle öeldi, et selline on tõepoolest üldine soov, aga proua De Keyser on jälle sõna palunud.
(FR) Härra president, ma olen mõnevõrra elevil, sest näen, et muudatusettepanekus 231 me oleme hääletanud, et Euroopa sihtasutus parandaks "armastus- ja töötingimusi”. See vajab kindlasti seletusi!
Härra president, ma teen ettepaneku, et hääletaksime ainult reserve, ja ma olen reservide suurendamise poolt, sest me oleme saanud kogu informatsiooni, mida palusime.
Härra president, tahaksin täiskogule lihtsalt meelde tuletada, et see muudatusettepanek on paraolümpia ühtse spordiprogrammi kohta.
Härra president, ma arvan, et eelarverida 15 05 55 on hõlmatud mu eelmise avaldusega, seega me ei tarvitse seda hääletada.
Siin jääb siiski küsimus reservi kohta, härra Virrankoski. Me ei tarvitse hääletada esimest osa, kuid peame hääletama teist osa, see tähendab reservi.
Härra president, oma avalduses ma ütlesin "reserv ja märkused nagu muudatusettepanekus 938”.
Härra president, seoses eelarvereaga 16 02 02 soovitan ma muudatusettepaneku 752 tagasilükkamist ja muudatusettepaneku 610 heakskiitmist, aga nii, et võtame reservi üle muudatusettepanekust 752. Paluksin seepärast, et hääletaksime kõigepealt muudatusettepanekut 610, seejärel muudatusettepaneku 752 reservi.
4. Täitmisele mittepööratud karistuste, alternatiivsete mõjutusvahendite ning tingimisi karistuste tunnustamine ja järelevalve (hääletus)
raportöör. - Härra president, tahaksin lihtsalt teha suulise muudatusettepaneku muudatusettepanekule 2, et teksti selgemaks muuta.
Teen ettepaneku välja jätta sõna "vastuvõetamatu”. Seega tuleks lugeda: "Euroopa Liidu lepingus sätestatud põhiõiguste selgel rikkumisel”. Fraktsioone on juba informeeritud.
raportöör. - (DE) Härra president, pean tegema taotluse kõigi demokraatlikult mõtlevate inimeste nimel. Euroopa Parlamendi liikmete jaoks on vastuvõetamatu olla ristitud "Euroopa vähiks”, teisisõnu, et neid nimetatakse selle surmava haiguse järgi. See ei juhtunud Budapestis nagu solvang, millele härra Schulz viitas eile, vaid Brüsselis. Oma kõnes selle täiskogu nõupidamisel nimetas Euroopa Parlamendi liige ELi kritiseerimist vähktõveks. Kõnealune liige oli Othmar Karas, fraktsiooni EPP asepresident. Ta ütles seda täiskogu istungil 10. oktoobril 2007.
Kõik, mida ma selles suhtes ütlen, on see, et parlamendiliikmed peaksid oma sõnades ja tegudes alati eeskujuks olema.
(DE) Härra president, ma tahtsin selle muudatusettepaneku kohta mõne sõna öelda. Me pidime siin paranduse tegema ja ma palun härra Schöpflinit ja teisi liikmeid selle poolt hääletada, sest originaaltekstis oli viga. 1992 on vale aastaarv. Me võiksime selle vea soovitustesse alles jätta, kui me ei hääletanud härra Kacini muudatusettepanekut. Palun hääletame selle muudatuse poolt.
raportöör. - Härra president, mul on suuline muudatusettepanek lõikele 29, sest sealt tuleb midagi välja jätta. Ingliskeelsest versioonist tuleb välja jätta sõnad "mõlemad üksused”. Teisiti pole eraldi hääletamisel mõtet.
Härra president, seoses istungi läbiviimise korraga tõstatan ma küsimuse kodukorra artikli 166 alusel, mis ütleb, et parlamendiliige peab kõigepealt määratlema, millisele artiklile ta viitab. Mina viitan sellele.
Ma saan aru, et te katkestasite härra Martini, enne kui ta oleks saanud võimaluse lõpetada, mida ta öelda tahtis. Ta rääkis eilsest.
Eile tegi härra Schulz pika poliitilise avalduse, ilma et oleks viidanud kodukorra artiklile, mille alusel ta kõneles. See oli presidendi poolt lubatud, kuna härra Martinit katkestati.
Ma arvan, et siin on süstemaatiline viga töös ja kaksikstandard, sest neil, kes on ELi soosingus, lubatakse öelda, mida nad tahavad, ja neid, kes ei ole soosingus, katkestatakse.
Mina juhatan istungit täna ning püüan alati kohaldada menetluseeskirju nii, nagu ette nähtud.
(ES) Härra president, enne, kui jätkame härra Cappato raporti hääletamisega, tahaksin seletada täiskogule, et hispaaniakeelsesse versiooni on hiilinud üks viga: lõike 1 punktis b on altpoolt kolmas rida "katseprojektide rakendamine”, kuid algversioon peaks olema ingliskeelne ja selles seisab (EN) "looking at the possibility”.
Tänan, et olete teksti nii hoolikalt läbi vaadanud. See viga muidugi parandatakse.
raportöör. - (IT) Härra president, daamid ja härrad, tahaksin tele kõigepealt andeks anda mu nime vale hääldamise ning teiseks teha ettepaneku muudatuse 4 kohta, et muudatusettepanekus jäetaks alles ainult osa, mida võiks nimetada faktiliseks, see tähendab ainult esimene osa.
arvestades, et vastavalt Rahvusvahelise Narkootikumide Kontrollinõukogu aruandele valitseb meditsiiniliseks otstarbeks kasutatavate oopiumipreparaatide osas ülemaailmne ületootmine”,
(IT) - Härra president, daamid ja härrad, muudatus peaks siinkohal lõppema; kui vastuväiteid ei ole, siis sel juhul oleme poolt.
raportöör. - (IT) Härra president, daamid ja härrad, mu vabandused, siis on jällegi tegemist ainult faktilise asendusega; kui tsiteeritakse Afganistani seadust, tuleks kasutada seaduse asjakohast sõnastust:
"arvestades, et Afgaani põhiseaduses on öeldud, et "riik väldib iga tüüpi narkootikumide kasvatamise ja salakaubanduse” ning et Afganistani 2005. aasta narkootikumidevastase seadusega on ette nähtud litsentseeritud tootmine ja kontrollitud ainete turustamine Afganistanis;”
kirjalikult. - Me oleme ELi eelarvemahu kasvu vastu, see on juba praegugi liiga ulatuslik ning suur osa rahalistest vahenditest läheb valesse kohta. Praegu näivad liidu uued eesmärgid ja ELi rahastamise nõuded olevat pöördvõrdelises suhtes.
See tähendab uusi maksetaotlusi liikmesriikidelt, aga ka seda, et uusi vahendeid tuleb kanda süsteemi, mis on bürokraatlik, ebatõhus ja keeruline. Praegu on laialdaselt keskendutud ka tööstuslikult põllumajandusele, välispoliitikale ja sõjalistele projektidele, kuid ebapiisavalt keskkonnaalastele ja sotsiaalsetele projektidele. Eelarve kaudu on siiski rahastatud paljusid soovitavaid algatusi ja olemasolevate vahendite mõistlikke muudatusi me toetame. Otsustasime toetada konkreetset muudatusettepanekut 945, kuna see muu hulgas hõlmab ka abi Palestiinale, isegi kui me ei kiida heaks muudatusettepaneku muid aspekte.
kirjalikult. - Ma olen täielikult selle vastu, et Euroopa vahendeid kasutatakse tubakakasvatuseks Euroopa Liidus. Igal aastal sureb pool miljonit ELi kodanikku tarbetult tubakasõltlastena. Me ei saa jätkata tubakakasvatuse subsideerimist ELis.
kirjalikult. - (SV) Olen otsustanud hääletada suurimal võimalikul määral nõukogu 2008. aasta eelarveprojekti poolt ning seetõttu kõigi kulutuste suurendamise vastu, milleks on ettepaneku teinud Euroopa Parlament. See on äärmiselt halb, et parlament soovib finantseerida Galileod ühenduse eelarvest. Kui selgub, et eraettevõtjatel tekib seeläbi tasuvusprobleeme, peaks EL vastutama tagajärgede eest ning projekti pooleli jätma või lubama huvitatud liikmesriikidel sellega ühineda, nagu juhtus Boeingiga. Ma olen juba kaasatud küsimusse tubakatootjate subsiidiumide ja veinitootmise toetamise tühistamisest ning võin ainult kahetsust tunda, et parlament ei ole ette valmistatud neid ettepanekuid toetama.
(HU) Tänan teid väga, härra juhataja. Muidugi pole ükski eelarve täiuslik, kuid me peame sellest hoolimata püüdma kulutada ühiseid vahendeid õiglasel ja tulevikku suunatud viisil. Kahjuks kulutatakse suurem osa Euroopa Liidu eelarvest mineviku tingimuste säilitamisele. Sellepärast ongi oluline tagada, et osa raha läheks tuleviku peale, uurimis- ja arendustegevuse ning teaduse peale. Endiselt vajab lahendamist Euroopa Tehnoloogiainstituudi rahastamise probleem, sest komisjon on teinud ettepaneku esialgseks lahenduseks maksimaalsummas 308 miljonit eurot. Budapest oleks Euroopa Tehnoloogiainstituudile ideaalne asukoht oma suurepäraste uurimistöö ja teadussaavutuste tulemuste poolest, mis on kogutud kliimamuutusega võitlemisel. See on teine põhjus, miks ma olen nii innukas rahastamisküsimuse lahenduse leidmisel. Meie, ungarlased, suudame pakkuda instituudile asjakohast asukohta, mis on suuruselt tagasihoidlik, majanduslikus mõttes kokkuhoidlik, kuid seda tugevam oma intellektuaalse baasi poolest.
(LT) Täna oleme lõpetanud ELi 2008. aasta eelarve esimese lugemise ja peame selle üle hääletama. Vastavalt eelarvele eraldatakse 2008. aastal üle 129 miljardi euro kulukohustuste ja üle 124 miljardi euro maksete assigneeringuteks.
Euroopa Komisjoni ettepanekuga võrreldes tahaksime suurendada maksete assigneeringuid 0,97 protsendilt Euroopa Liidu kogutoodangust 0,99 protsendile.
Tahaksin rõhutada, et selline suurendamine on täiesti õigustatud ning seotud tähtsate projektide arendamisega, nagu näiteks Galileo satelliitnavigatsiooni süsteem ja Tehnoloogiainstituudi projekt.
Minu arvates on väga oluline eraldada täiendavaid vahendeid meie kohustuste täitmiseks Kosovos ja Palestiinas - see tähendab, rakendada neljandat kategooriat, "EL kui globaalne tegija”.
kirjalikult. - (NL) Mõlemad ELi eelarve raportöörid, härra Virrankoski ja härra Itälä, on õigusega võtnud mõnevõrra kriitilise hoiaku seoses summade suurendamisega 2008. aastaks. Tahaksin sel puhul oma seisukohta väljendada.
Kahjuks soovib Euroopa Parlament praegu nii paljude puhul vahendeid suurendada. Sellepärast mul ongi probleeme härra Virrankoski raporti lõigetega 2 ja 4. Euroopa Liidus ei ole asjakohane keskenduda valdkondadele, mille põhieesmärgiks on kasusaamine.
Lõpetuseks on põhiprobleem, mis muudab veel raskemaks Virrankoski raporti heakskiitmise, sotsialistide fraktsiooni muudatusettepanek 2. Selle muudatusettepanekuga tehakse ettepanek, et seksuaalsed ja reproduktiivsed õigused tuleks lülitada parlamendi tööülesannetesse. See ei välista siiski abortus provocatus'e võimalust. Seega on väljend "seksuaal- ja reproduktiivõigused” vastuvõetamatu.
kirjalikult. - (SV) Meie, Rootsi sotsiaaldemokraadid, hääletasime täna 2008. aasta ELi eelarve poolt.
Me arvame, et vastuvõetud ettepanek oli hea kompromiss ning me toetame seda täielikult, kuigi oleme mõnes suhtes kaotanud.
Me hääletasime põllumajanduse ekspordisubsiidiumide vähendamise poolt, kuid arvame, et pole mõistlik hääletada toetuse täieliku ja viivitamatu lõpetamise kasuks.
Me hääletasime ka tubakatootjatele subsiidiumide maksmise jätkamise vastu ning Strasbourgis toimuvate parlamendi istungjärkude arvu vähendamise poolt.
Seoses Daphnega (laste, naiste ja noorukite kaitsmine vägivalla eest) hääletasime me assigneeringute suurendamise poolt komisjoni ettepaneku tasemele. Olime siiski valmistunud hääletama jätkuva rahastamise poolt, kuid selleks polnud võimalust, sest muudatusettepanek ei tulnudki hääletusele.
Härra Virrankoski otsuse puhul hääletasime meie, Rootsi sotsiaaldemokraadid muudatusettepaneku vastu, mis muuhulgas pöördus komisjoni poole tagamaks, et ükski põllumajandustootja ei saaks ELilt rohkem otsetoetust kui 50 000 eurot aastas. See arutelu jätkub, niisiis nõustume me ettepaneku vaimuga, kuid ei pea asjakohaseks täpse summa või konkreetsete tingimuste kindlaksmääramist kohe praegu.
kirjalikult. - (PT) Nagu oleme juba rõhutanud, et kuigi Euroopa Parlamendi poolt esimesel lugemisel heakskiidetud 2008. aasta üldine eelarveprojekt sisaldab aspekte, mis parandavad nõukogu ja komisjoni ettepanekut, ei ole see siiski vastavuses sellega, mis kiideti 2008. aasta kohta heaks mitmeaastases finantsraamistikus 2007-2013.
Samas kui ELi eelarvele on pandud piirangud, määratletakse selle prioriteedid kui konkurentsipoliitika (mille näiteks on struktuuripoliitika järkjärguline moonutamine, mis paneb selle Lissaboni strateegia teenistusse) ning "sisemise julgeoleku ja immigratsiooni kontrolli” ühiskonnastamine ning ELi välispoliitika, mis soosib rahvusvahelistesse suhetesse sekkumist ja nende militariseerimist.
Tuleks siiski tuua välja meie esitatud ettepanekud, mis heakskiidu said, nagu näiteks ettepanek
suurendada summasid, mida saavad struktuurifondid, POSEI (Assoorid ja Madeira) ning PROGRESS (meeste ja naiste võrdõiguslikkus);
toetada koostööd põllumajandustootjate ühenduste vahel ja muid maapiirkondades toimuva tegevusega seotud meetmeid, samuti väikesi ja perekondlikke põllumajandusettevõtteid;
suurendada 2 miljoni euro võrra programmi rahastamist, millega kompenseeritakse teatavate äärepoolseimatest piirkondadest pärit kalandustoodete turustamisel tekkinud lisakulusid, mis tähendab Madeira ja Assooride autonoomsetele piirkondadele suurendamist 570 000 euro võrra.
kirjalikult. - (RO) Ma toetan Euroopa Liidu eelarvet selle praegusel kujul mitmel põhjusel. 553 miljoni suurune kärbe põllumajanduses, millega tegeles nõukogu, sai suuremalt osalt taastatud, ning komisjoni haldusvahendite arvelt loodud reserv on õigustatud sektoraalsete rakenduskavade ja maaelu arengukavade heakskiitmise edasilükkamise tõttu. Euroopa eelarve teisel lugemisel ei peaks Euroopa Liidu Nõukogu tegema täiendavaid vähendamisi põllumajandus- ega struktuurifondidesse.
Täiskogule esitatud muudatusettepanek piirata põllumajandustootjate sissetulekut maksimaalselt 50 000 euroni aastas on õigustamata. Niisugune kunstlik barjäär võib takistada parimatel põllumajandusettevõtjatel nende töö kasumlikku arendamist. Peale selle annab niisugune piirang oma osa põllumajandusliku tegevuse katkestamisse ning Euroopa põllumajandusliku konkurentsivõime langemisse. Sel põhjusel hääletasin ma seda meedet sätestava muudatusettepaneku vastu.
2008. aasta eelarve niisugusel kujul, nagu me täna vastu võtame, on eelarve, mis muudab Euroopa Liidu institutsioonid aruandekohustuslikeks. Ma toetan ettepanekut kanda üle 49 miljonit eurot komisjonile eraldatud vahenditest reservi, kuni komisjon esitab selge aruande oma inimressursside poliitika kohta, eriti mis puutub uute töötajate palkamisse hiljuti ühinenud riikidest - Rumeeniast ja Bulgaariast.
komisjoni liige. - Härra juhataja, Euroopa eraäriühingu põhikiri on regulaarselt olnud Euroopa Parlamendi päevakorras ning samuti, nagu te teate, ka õiguskomisjoni päevakorras. Mitmesugused nende arutelude käigus esitatud argumendid on näidanud, et Euroopa eraäriühingu põhikiri võib väikestele ja keskmise suurusega ettevõtetele kasu tuua ning toetust on leidnud ka idee sidusrühmadega konsulteerimisest.
Komisjon mõistab, et on tarvis vastu võtta reguleeriv raamistik, et võimaldada väikestel ja keskmise suurusega ettevõtetel hakkama saada üha enam integreeruvatel Euroopa turgudel. Me peame piiriülesed äritehingud väikestele ja keskmise suurusega ettevõtetele kergemaks tegema. On oluline võtta meetmed, mis aitaksid neil ettevõtetel ühtsest turust täielikult kasu saada.
Nagu me kõik teame, on väikeste ja keskmise suurusega ettevõtete kasv olulise tähtsusega Euroopa majanduse konkurentsivõimele ning komisjon võib näha, et Euroopa eraäriühingu põhikiri võiks hõlbustada väikeste ettevõtete laienemist üle riigipiiride. Seega võib see valikuvabadust pakkudes ja lisakoormusi tekitamata ettevõtetele rohkem võimalusi anda.
See võib väga hästi vähendada ka nende ettevõtete kulutusi, kes soovivad tegutseda mitmes liikmesriigis. Kui me selle saavutaksime, oleks väikestel ja keskmise suurusega ettevõtetel hõlpsam uutele turgudele pääseda. Seepärast on komisjon teadlik Euroopa eraäriühingu põhikirja tähtsusest Euroopa Liidu liikmesriikidele ja Euroopa ettevõtetele.
Ma võin teile kinnitada, et mu kolleeg volinik McCreevy jätkab ettepanekuga koostada õigusakt, mis käsitleb Euroopa eraäriühingute põhikirja, nagu ta teatas õiguskomisjonile 3. oktoobril 2007. See ettepanek peaks valmis saama hiljemalt 2008. aasta keskpaigaks. Nagu te teate, peame me praegu ettepaneku täpse vormi ja sisu üle jätkuvalt läbirääkimisi, mille tulemused võetakse seejärel mõjuhindamisse, mis peab saama lõpetatud järgmise aasta esimestel kuudel. Mu kolleegil härra McCreevyl on väga hea meel teiega dialoogi jätkata, kui see ettepanek kord esitatud saab.
fraktsiooni PPE-DE nimel. - (DE) Härra juhataja, volinik, lubage mul alustada, tänades teid siiralt märkuste eest, mis tõid mu kenasti esimese punkti, nimelt Euroopa eraäriühingu põhikirja juurde. Võin öelda, et meil on hea meel, et pärast pikaajalisi raskusi on komisjoni viimaks veendud selle õigusakti eelnõu vajalikkuses ning me võime nüüd loota, et selle saame. On parlamendi teene, et see sai võimalikuks tugeva surve tõttu, mida avaldasime. Olgu kuidas on, tulemuse üle võime kõigest südamest vaid rõõmustada.
Kavatsen siiski käsitleda teist punkti, millele tänane resolutsioon samuti viitab, ja millega me rahul pole, sel moel, nagu asjad on arenenud. Pean silmas äriühinguõiguse 14. direktiivi äriühingu registrisse kantud asukoha - see on koht, kus äriühingud on registreeritud - üleviimise kohta. Euroopa Komisjonil on juba palju aastaid plaanis olnud sulgeda see lünk äriühinguseaduses. Oleme nüüd teada saanud, et see on õigusloomeprogrammist enam-vähem välja jäetud, vähemalt niipalju, kui Euroopa Komisjon asjasse puutub, ning et lünk jääb seetõttu täitmata.
Kas tohin siinkohal rõhutada, et vähemalt minu fraktsioon - ja ma usun, et rõhuv enamus õiguskomisjonist, kui otsustada selle arutelude tooni järele viimastel aastatel, ning ka sellest täiskogust tervikuna - on alati olnud arvamusel, et see lünk on tarvis sulgeda ning et äriühinguõiguse 14. direktiiv on hädavajalik.
See ei ole lisanduva bürokraatia ega äriühingute uute kohustuste küsimus. See on lihtsalt äriühingutele asutamislepinguga lubatud võimaluse andmine Euroopa Liidus vabalt ringi liikuda ja mis tahes liikmesriigis tegevust alustada. Oleme kuulnud, et üks põhjustest, miks Euroopa Komisjon tundis end võimetuna selles küsimuses edasi liikuma ja ettepanekut esitama, oli ta seisukoht, et kehtivad ühinemismäärused ja muud sätted olid äriühingute liikuvuse tagamiseks asjakohased.
Võin öelda vaid seda, et kui äriühing ei saa oma registrisse kantud asukohta ühtse turu piires üle viia teisiti, kui vaid leides teises riigis uue äriühingu, millega liituda, siis saab praegusi eeskirju vaevalt küll eeskujuks seada kui vahendeid bürokraatia vältimiseks või kulude vähendamiseks. Ideaalne oleks usaldusväärne teisene õigusakt, mis tagaks äriühingutele õiguse kasutada ka praktikas vabadust, mida siseturg neile teoorias pakub.
Üks status quo saavutanud argumente on see, et Euroopa Kohtu otsused on äriühinguseadust igal juhul juba kõvasti liberaliseerinud. See on kahtlemata õige, kuid Euroopa Kohus teeb neid otsuseid üksnes esmaste õigusaktide täieliku kohaldamise edendamiseks, lihtsalt sellepärast, et teiseste õigusaktide vastuvõtmise eest vastutavad seadusandlikud organid, nimelt parlament ja nõukogu - kuigi me sõltume Euroopa Komisjonist - ei ole suutelised jõustama usaldusväärseid teiseseid õigusakte, mis ka tegelikult tagaksid vabadused, mis on kirjas asutamislepingu siseturu rajamise sätetes.
Sellepärast parlament peabki kinni oma seisukohast, et komisjoni monopol algatusõigusele kohustab teda esitama äriühinguõiguse 14. direktiivi ettepanekut õigel ajal. Me küsime komisjonilt, kas 14. direktiivi, mis juba on komisjoni kontorites toimikus, saab lähematel aastatel õigusloomeprogrammi võtta.
Kui seda ei juhtu, jätab parlament endale õiguse - nagu meie resolutsioonis on selgesõnaliselt ette nähtud - appi võtta asutamislepingu artikli 192 ning esitab raporti omal algatusel, pidades silmas õigusakti ettepaneku nõudmist. Ja kuna me tegeleme äriühinguseaduse teemaga, siis lubage mul kasutada seda mugavat võimalust öelda paar sõna komisjoni viimase teatise kohta, mis käsitleb äriühinguseaduse lihtsustamist. Resolutsioon ei tegele küll otseselt selle teatisega, kuid nende kahe vahel on temaatiline seos.
Ma usun, parlament nõustub minuga, et me ei toeta mingit lihtsustamismeetmete tagajärjel tekkivat ainese kadu ühenduse kehtestatud õiguses ega praktikas - milleks on acquis communautaire. Teisisõnu, minu arvates ei saa tekkida küsimustki tervete direktiivide väljajätmisest. Mida me võime toetada, on meetmed ettevõtete koorma vähendamiseks, bürokraatia ja statistiliste kohustuste minimeerimiseks, ettevõtete vabastamiseks nõudest avaldada iga pisimgi asi, mis on nende bilansis kirjas, kuid mis võib tegelikult olla üpris tähtsusetu. Ma usun, et see on ala tihedaks koostööks komisjoniga, et äriühinguseadust paremaks muuta.
Üks teine asi, mis mind jahmatas, kui lugesin komisjoni pabereid selle teema kohta, oli see, et on olemas teatavad õigusaktid, mille me oleme jõustanud - üks näide on läbipaistvuse direktiiv, vastu võetud Sarbanes-Oxley akti järel - ja mis sisaldavad mõningaid sätteid, mis nüüd lausa paluvad, et küsiksime, miks neid ei vaadata osana lihtsustamistegevusest. Tahaksin ka tervitada selle teema edasist kaalumist komisjoni poolt, sest selline läbivaatamine võiks äriühinguseaduse parandamisel tõenäoliselt abiks olla.
fraktsiooni PSE nimel. - (ES) Härra juhataja, sisuliselt esitas härra Lehne seisukoha, mida jagavad õiguskomisjoni liikmed. Tema tegi seda Euroopa Rahvapartei fraktsiooni nimel ning mina teen seda Euroopa Sotsiaaldemokraatide fraktsiooni nimel.
Meile teeb praegu muret, nagu härra Lehne ütles, et loodame liiga palju õiguse kohtuliku arengu peale, teisisõnu, arengule Euroopa Kohtu pretsedendiõiguse kaudu. Euroopa Kohtu pretsedendiõigus täidab lüngad, mille on jätnud Euroopa Liidu teisesed õigusaktid, kuid meil ei ole teiseseid õigusakte. Lepingud on olemuselt väga üldised ning näevad ette teatavaid valdkondi ja võimaldavad eri tõlgendusi ega hõlbusta praegu siseturu kehtestamist.
Meie ettepanekud on kahesuunalised, nagu härra Lehne märkis - esiteks toetavad need komisjoni tehtud pakkumist esitada ettepanek Euroopa eraäriühingu direktiivi kohta, mis ilmselgelt aitaks väga palju kaasa vaba liikumise kehtestamisele Euroopa Liidus, ning teiseks püüda jätkata jõupingutusi äriühinguõiguse valdkonnas, surudes läbi uut direktiivi, neljateistkümnendat, millega saaks neid sätteid viimaks täiendada.
Ma jagan härra Lehne muret selle üle, et kui me ei võta vastu sätteid ettevõtte peakorteri üleviimise kohta, siis jätame tegelikult täitmata õigusliku lünga, kuna ühinemised on teine teema ega kuulu täielikult sellesse kategooriasse. Me loodame, et komisjon saab seda tüüpi tegevuse oma tööprogrammi võtta.
Esiteks ma loodan, et 2008. aasta jooksul ning kui võimalik, siis enne 30. juunit, on Euroopa eraäriühingu põhikirja direktiiv valmis, ning teiseks tuleb loota, et komisjon ei loobu mõttest äriühinguõigust edasi arendada sellistes valdkondades nagu asutamisvabadus või ettevõtete alalise asukoha muutmine.
komisjoni liige. - Härra president, lubage mul vastata kahele küsimusele.
Arvan, et esimese küsimuse vastus on selge. Vastuseks teisele, mis puudutab äriühinguõiguse 14. direktiivi, siis oleme arvamusel, et edasised vahendid liikuvuse suurendamiseks võiksid luua otseselt tingimused Euroopa Liidus registreeritud asukoha üleviimiseks. Direktiivi võimaliku lisaväärtuse majandusliku analüüsi tulemused olid ebaveenvad; äriühingutel on juba õiguslikud vahendid üle piiri viimise jõustamiseks. Mitmed äriühingud on oma registreeritud asukoha juba üle viinud, kasutades Euroopa äriühingu põhikirja pakutud võimalusi.
Varsti annab detsembris jõustuv piiriülese ühinemise direktiiv kõigile aktsiaseltsidele, sealhulgas väikestele ja keskmise suurusega ettevõtetele võimaluse oma registreeritud asukoha üleviimiseks. Nad saavad seda teha, asutades liikmesriigis, kuhu tahavad liikuda, allettevõtte ning seejärel ühendades olemasoleva äriühingu selle allettevõttega.
Komisjoni arvates saab tuleviku õigusmeede äriühinguõiguse 14. direktiivi kujul olla õigustatud üksnes juhul, kui leitakse, et raamistik seda nõuab. Sellepärast on härra McCreevy otsustanud praegu äriühinguõiguse 14. direktiiviga mitte jätkata, kuid muidugi võin ma teie mured jälle edasi anda.
Ma olen saanud kodukorra artikli 103 lõike 2 alusel resolutsiooni ettepaneku.
autor. - (PL) Härra juhataja, jälle me räägime Iraanist. Olen fraktsiooni Liit Rahvusriikide Euroopa eest ettevalmistatud resolutsiooni kaasautor. Olukord Iraanis on inimõiguste rikkumise lõputa lugu. Euroopa Parlament pöördub selle teema juurde tagasi väga korrapäraselt, esitades veel rohkem ohvrite nimesid ja veel rohkem näiteid inimõiguste rikkumise kohta. Pean mõningase kahetsusega ütlema, et mõned Euroopa Liidu poliitikud ja mõned valitsused kohaldavad topeltstandardeid, sellega on palju rohkem öeldud inimõiguste kohta riikides, kus kaubandust ei toimu, kus ei tehta äri. Nende riikide puhul, kus majandussidemed on säilitatud, olgu või ebaametlikult, midagi ütlemata, kuid tehakse raha, näivad inimesed kõnelevat inimõigustest palju vaiksemalt, sosinal. On väga hea, et Euroopa Parlament ei sosista, kui jutt läheb Iraanile.
Tahaksin rõhutada poliitilist jagunemist arvestamata, et ühisresolutsioonis, mille kohta me teeme ettepaneku, oleme loetlenud uusi konkreetseid ja traagilisi fakte, mis illustreerivad meie silme all selles riigis toimuvat draamat. Maailma avaliku arvamuse tähelepanu on keskendunud millelegi muule, teatavatele katsetele selles riigis tuumajõudu luua või Iraani presidendi selgelt antisemiitlikele avaldustele. Õnnetuseks ei märka me inimõiguste rikkumisi selles riigis, nii et on hea, et Euroopa Parlament täna seda teemat arutab.
autor. - Härra juhataja, see pole esimene kord ja ma kardan, et ka mitte viimane, kui seda täiskogu üles kutsutakse tegelema olukorraga Iraanis. See riik, millel on olemas kõik loodusvarad, et saavutada oma rahvale kadestusväärne elustandard, vajub kahjuks aina sügavamale pimeduse ajajärgule sarnaneva totalitaarse valitsemise kuristikku, mille tagajärjeks on selle kodanike inimõiguste tohutud rikkumised ning Iraani muutumine üha isoleeritumaks muust maailmast.
Jätkuvalt harrastatavad barbaarsed aktid, nagu näiteks kodanike, sealhulgas ka naiste ja laste kividega surnuks pildumine, ning naiste ja poliitiliste oponentide õiguste mittetunnistamine on häbimärk tsiviliseeritud elule. Iga päev teatatakse meile aina uutest juhtudest, mil Iraani võimud süütuid tsiviilisikuid arreteerivad, piinavad ja tapavad.
Ma loodan, et see ei võta mu aega vähemaks, härra president. Muuseas, sellepärast ma inglise keeles räägingi, et inimesed minust aru saaksid vajaduseta tõlkida.
Sõnavabadust ja trükivabadust selles riigis kuigivõrd ei eksisteeri ning kõik niisugused asjad, nagu näiteks salajane töö tuumarelvade kallal, läheb samas edasi igasuguse terve mõistuse vastaselt ja rahvusvahelisest protestist hoolimata.
Lühinägelikust natsionalismist ja äärmuslikust religioossest fanatismist pimestatuna läheb Iraani režiim teed, mis saab viia vaid vastasseisuni ja jätkuvate kannatusteni, peamiselt tema enda rahvaga. Saatkem veel kord, seoses selle resolutsiooni hääletamisega, toetussõnum nendele iraanlastele, kes võitlevad vabaduse ja demokraatia eest, ning tehkem taas selgeks Iraani ekstremistlikele valitsejatele, et meie kannatus on nende rumalalt ohtliku käitumise tõttu kiiresti lõppemas.
Kas võin lõpetada, teatades kolleegidele mõned head uudised Ühendriikidest, mis ma just sain, ja nimelt, et USA valitsus on otsustanud rühmituse Revolutsioonilised Valvurid terroristide nimekirja panna.
autor. - (PT) Härra juhataja, volinik, daamid ja härrad, sel nädalal oli meil hea meel kuulda Nobeli kirjanduspreemia laureaati Doris Lessingit, kes, nagu me teame, on Iraanist pärit, ütlemas seda, mida me kõik mõtleme: "Ma vihkan Iraani valitsust. See on julm ja halb valitsus.” Doris Lessing ütles ka, et põhjus, miks keegi Iraani valitsust kritiseerida ei julge, on nafta. Ma arvan, et tal poleks saanudki rohkem õigus olla ning seda pole võimalik paremini öelda.
Niisugune rahusobitamispoliitika on surmav, mitte ainult Iraani rahva huvidele, vaid ka igaühele, kes tahab rahu. Selle poliitika jätkamine ning Iraani režiimi ekspansiivsete ja fanaatiliste instinktide toitmine võib muutuda suurimaks tragöödiaks, mis meil lähitulevikus ees seisab. Ma usun, et kõik me peame seda fakti teadvustama ja selle poliitika vastupidiseks muutma. Kui me seda ei tee, on tulevik väga tume, ja ma tahaksin veel öelda, härra juhataja, et see täiskogu peaks saatma Nobeli auhinna laureaadile tema väga õigete sõnade eest väga erilise tervituse.
autor. - (NL) Härra juhataja, hinnates seda, mis praegu Iraanis ja Iraani ümber toimub, tuleb arvesse võtta nelja küsimust. Esiteks, inimõiguste kohutav olukord, mis on kujunenud selle tulemusel, et režiim ei põhine mitte demokraatiale ja inimeste võrdsusele, vaid omaenda interpretatsioonile jumala tahtmisest, mis annab talle õiguse teisi vangistada, piinata ja mõrvata.
Teiseks, režiimi katse masside toetust võita, vaatamata oma rollile vägivaldse vähemusena. Ta rõhub kunstlikult rahvuslikule uhkusele. Selle uhkuse põhjuseks on tuumaenergia ja võimalik, et isegi tuumarelvade omamine, sarnaselt India, Pakistani ja Iisraeliga, kes ei ole tõkestamislepingule alla kirjutanud.
Kolmandaks, vastuseismine režiimile. Mõlemad, nii mõõdukas opositsioon, mis tahab pisut vähem jäika süsteemi, nagu oli eelmise presidendi ajal, kui ka tõeliselt demokraatlik opositsioon Iraani tööliste ja üliõpilaste, samuti välismaale põgenenud intellektuaalide seas.
Neljandaks, Ameerika ähvardus kasutada Iraanis sama mudelit, mis Iraagis ja Afganistanis, koos sõjalise sissetungiga või vähemalt pommitamisega. Selline rünnak välisvaenlaste poolt avaldaks vastupidist mõju. See võiks tugevdada iraanlaste patriootilisi tundeid ning, kui üldse midagi, siis võiksid nad vihatud režiimi ja selle aatomirelvade eest võitlema hakata.
Minu fraktsioon ei ole režiimi vastase sõjalise invasiooni poolt ega otsi selle režiimiga omakasupüüdlikkusest ka sõbralikke suhteid. Me peaksime näitama solidaarsust ohvritega ja opositsiooniga. Režiimile ei tohi mingil viisil jätta muljet, et on võimalik pidada läbirääkimisi Euroopas eksiilis viibiva opositsiooni õiguste piiramise üle ega tohi lubada propaganda levitamist, kinnitades et demokraatlikud riigid toetavad seda halba valitsust.
Euroopa Kohtu otsust eemaldada rühmitus Mojahedin-e Khalq terroristlike organisatsioonide nimekirjast tuleks täielikult täita, nii et sellel organisatsioonil ja teistel opositsioonilistel rühmitustel ei oleks mingeid raskusi ega finantstakistusi.
autor. - (ES) Härra juhataja, ma usun, et on olemas kolm tegurit - vähemalt kolm - mis sellist kiirustamist õigustavad.
Esiteks, nagu juba märgitud, inimõiguste olukorra kasvav halvenemine. Teiseks, rekordilised hukkamised, mitte üksnes arvulises mõttes, vaid ka brutaalsuse poolest, millega need teostati. Praeguseks on hukkamisi rohkem, kui oli terve 2007. aasta jooksul - 2007 oli neid 244 ja 2006 oli 177. Kolmas tegur on tagakiusamised, mille osaliseks on saanud inimõiguste eest võitlemise organisatsioonide aktivistid, eriti nende organisatsioonide, mis kaitsevad naiste õigusi.
Ma arvan, et kõik see ei õigusta mitte ainult seda resolutsiooni, vaid innustab ka, nagu resolutsioon kinnitab, ÜRO Peaassambleed selgesõnaliselt resolutsiooni poolt hääletama ning põhiõiguste rikkumist Iraanis tingimusteta hukka mõistma. See on miski, mida oleme pikka aega taotlenud. Me ei mõista, miks selles osas valitseb niisugune vaikus, ning ma loodan, et see resolutsioon aitab vähemalt mõnede arvamusi muuta.
autor. - (PL) Härra juhataja, koraani, moslemite püha raamatut peavad väljapaistvad spetsialistid armastuse raamatuks. Kuid mis toimub nendes riikides, mis peavad ennast islamiriikideks? Neid valitsevad äärmuslikud radikaalid. Ainus sõnum, mis saabub nendest riikidest, on välismaailma, kaasmoslemite ja nende enda kodanike vihkamine. See, mis toimub praegu Iraanis, on täiesti vastuvõetamatu. Oleme siin nõupidamissaalis juba palju kordi rääkinud vajadusest kohaldada radikaalseid meetmeid, et ära hoida inimõiguste mitmesuguseid rikkumisi Iraanis.
Eriti kohutav on surmanuhtluse täideviimise moodus. Surmanuhtluse täideviimine kividega surnuks loopimise teel on tsiviliseerimata, ebainimlik ja igale demokraatiale täiesti vastuvõetamatu. Surmanuhtluse täideviimine alaealiste puhul, mis on keelatud terves demokraatlikus ja tsiviliseeritud maailmas, jätkub Iraanis, Iraani valitsuse ja parlamendi lubadustest hoolimata.
Edasised vihkamise teod on suunatud igasuguse opositsiooni vastu - nii väga väikese üksikute kodanike siseopositsiooni vastu, kui ka palju suurema ja organiseerituma opositsiooni vastu riigi sees ning sellest väljaspool. Ajakirjanike arreteerimine, sõnavabaduse puudumine, keeld trükkida või isegi kõnelda vangistamise või isegi surma ähvardusel, selline on olukord, mida me ei saa mingil juhul aktsepteerida. Näib, et praegu on kõik pöördumised juba peaaegu liiga hiljaks jäänud. Peaksime mõtlema konkreetsematest piirangutest, mis sunniksid Iraani valitsust oma käitumist muutma.
komisjoni liige. - Härra juhataja, kõigepealt me komisjonis tervitame seda Euroopa Parlamendi uut resolutsiooni ühisettepanekut.
Võin teile öelda, et oleme korduvalt väljendanud oma suurt muret inimõiguste olukorra üle Iraanis - mina ise alles väga hiljuti ÜRO Peaassambleel, mille kuluaarides kohtasin ka Iraani välisministrit, kus ma jälle kõiki siinesitatavaid fakte väga tugevasti rõhutasin.
Pean ütlema, et põhiliste inimõiguste austamine on Iraanis paari viimase aasta jooksul jätkanud tugevat halvenemist ning sel põhjusel toetame ka meie, nagu teeme seda igal aastal, ÜRO Peaassamblee uut resolutsiooni inimõiguste olukorra kohta Iraanis, mille Kanada tõenäoliselt esitab.
autor. - Härra juhataja, lubage mul alustada kaastundeavaldusega Karachi kohutava pommirünnaku ohvritele. Meie mõtted on kõigi nendega, keda see dramaatiline sündmus puudutas.
Pakistani rahvas on rahvas, kellest me Euroopas peaksime väga hoolima. See on suur kaubandusrahvas, see on inimeste eksportija ja mitte ainult meie kontinendile, ning see on eluliselt tähtis liitlane võitluses terrorismiga. Sellepärast on see suure kurvastuse põhjus, et oma 60-aastase ajaloo jooksul ei ole Pakistanil õnnestunud saada tõeliseks demokraatiaks; kuid teisest küljest peaks meid julgustama fakt, et see ei ole muutunud teokraatiaks või isegi püsivaks sõjaväeliseks diktatuuriks. Taas kord on Pakistanis avanenud aken demokraatiasse.
Me ootame kohtulahendi tulemust presidendivalimiste seaduslikkuse kohta. Me kutsume president Musharrafit üles aktsepteerima tulemust, mis pole talle soodne, kuid ma kutsun üles ka Pakistani rahvast ja kogu maailma aktsepteerima kohtulahendit, kui see saab olema presidendi kasuks. Ma arvan, et see on ainus alus, millele toetudes me saame selles riigis edasi liikuda.
Seoses jaanuaris toimuvate valimistega loodan ma, et valitsus püüdleb nende valimiste poole ja jätkab ettevalmistustega ning teeb Benazir Bhuttole võimalikuks turvalise kampaania. Seda öeldes ma tean, et me vihjame, et pommitamise taga seisis valitsus; ma ei usu seda, kuid meil on tarvis kindel olla, et kõigi kandidaatide turvalisus on tagatud ning et valitsus teeb oma parima Benazir Bhutto kaitsmiseks. Ma usun, et härra Sharifil tuleks lubada riiki tagasi pöörduda ja valimisvõitlusest osa võtta, kui ta seda soovib, ning jällegi tuleb tagada tema turvalisus.
Sõjavägi peaks kogu valimisvõitluse perioodiks taanduma ning ma loodan, et enne jaanuari - ja loomulikult enne kampaania algust - võtab president ise vormi seljast ning muudab riigi tõeliseks tsiviilriigiks. See on Pakistani tuleviku suhtes parim lootus ning see on parim lootus ka Euroopa ja Pakistani vahelistele suhetele; et saame jaanuaris demokraatlikult valitud parlamendi koos presidendiga, kes ei kanna vormi, vaid tsiviilrõivaid.
autor. - (SV) Tänan, härra juhataja. Pean kõigepealt raske südamega ütlema, et peame siin parlamendis üks kuu teise järel erinevate resolutsioonide üle otsustama, kuna nii suur maailma osa meie ümber ei austa kodanikuvabadusi ja -õigusi ning rikub põhilisi inimõigusi. Ma pean seda ütlema, sest arvan, et see on nii hirmus, et see muudkui jätkub ja jätkub. Me räägime sellest siin parlamendis, me räägime sellest nii paljudes eri kontekstides ja ikkagi see jätkub.
Seoses Pakistaniga, mis on resolutsiooni subjektiks, mida me praegu arutame, tahan ma öelda, et GUE/NGL fraktsioon toetab resolutsiooni tervikuna. Resolutsioon esitab Pakistani valitsusele suure hulga väga põhjendatud nõudmisi. Meie seda ümbritsevas maailmas ei saa vaikida sõjaväelise režiimi mõjust ja otsustusõigusest ühiskonna kõigis valdkondades. Võim tuleb üle anda demokraatlikule tsiviilvalitsusele. Me peame toetama kõiki vabatahtlikke organisatsioone, igaüht, kes töötab demokraatlike vabaduste ja õiguste heaks. Eriti tahan ma rõhutada resolutsiooni lõike 16 tähtsust. Selles punktis väljendab parlament oma suurt muret fakti pärast, et suur osa Pakistani naistest ei saa demokraatlikus protsessis osaleda. Sõjaväeline režiim rõhub Pakistanis inimesi religioossel alusel, kuid me ei tohi unustada rõhumist, mille ees on kaitsetu suur osa Pakistani naistest. Meie fraktsioon soovib tugevalt toetada tervet resolutsiooni. Tänan teid.
Härra juhataja, ka mina soovin öelda, et vaatamata faktile, et loogiliselt võttes lasub peamine vastutus olukorra lahendamise eest Pakistani ametiasutustel, ei tohiks see lasta meil unustada, et Euroopa Liidul ja eelkõige meil, liikmesriikidel, on tohutult suur vastutus olukorda vähemalt mitte raskemaks muuta.
See on seotud tegevusega, mis on samuti arusaamatu, sest ei ühildu tahtega olukord lahendada, jätkata relvade eksportimist Pakistani või selleks võimalusi otsida.
Toon kõigest kolm näidet: 2006. aastal lubas Ühendkuningriigi valitsus eksportida piirkonda, sealhulgas Pakistani, 15 000 vintpüssi. Prantsusmaa jätkab võimaluste otsimist müüa Pakistanile reaktiivmürske ja radareid, et ehitada lahingulennukeid, mida Pakistan oletatavasti välja töötab koos Hiinaga; ning ka Saksamaa on vastutav märkimisväärsete laskemoonakoguste, relvade ja muud tüüpi sõjavarustuse eksportimise eest.
Ma arvan, et soov lahendada olukord Pakistanis ei ole sellise tarnepoliitikaga vastavuses. Sellepärast soovitan ma oma kolleegidele ning palun neid toetada muudatust, mille eesmärk on peatada relvade ja sõjavarustuse igasugune eksport ajani, mil saab garanteerida, et seda ei kasutata inimõiguste rikkumiseks.
autor. - Härra president, eelmisel nädalal Karachis lõhkenud suitsiidipomm tuletas meile meelde, kui eluohtlikult lähedale on Pakistan jõudnud anarhiale. Väljavaade, et tuumarelvastusega Pakistan muutub roimarlikuks riigiks, mida juhivad islami fanaatikud, on ausalt öeldes üpris kohutav.
Ma ei ole küll eriline fänn Benazir Bhuttole, kelle ametiaega peaministrina märkis laialt levinud korruptsioon, kuid lõppeks on demokraatlik ja ilmiklik tsiviiljuhtimise all olev valitsus alati eelistatavam kui sõjaväeline diktatuur, mida praegusel juhtumil kompromiteerivad tema sidemed islamiparteide ja afgaani Talibaniga. President Musharrafit peeti meie liitlaseks võitluses terrorismi vastu; mõnikord ma juurdlen, kui huvitatud on ta terrorismi väljajuurimisest tema oma riigis.
Loodetavasti võib nüüd proua Bhutto tagasipöördumine Pakistani saada inimõiguste stiimuliks. Üks suur mure on religioossete vähemuste jätkuv represseerimine, nende hulgas kristlased, hindud ja Ahmadi moslemid. Kui Bhuttot tuleb kaasaegsema Pakistani edumeelse liidrina tõsiselt võtta, siis peab ta tagama, et Pakistan austaks oma rahvusvahelisi kohustusi vastavalt inimõiguste konventsioonile.
Aga kuigi Pakistani ees seisab palju väljakutseid, peaksime me tunnistama, et teatavates valdkondades on tehtud teatavaid edusamme. Majandus jätkab kasvu ning Pakistan on ka seotud usaldust suurendavate meetmete kaudu Indiaga seoses vaidlustega Jammu ja Kashmiri üle.
Üks küsimus, mis jääb täielikult vastamata, on see, kuidas sai Pakistani valitsus seaduslikult, vaatamata sellele, et ülemkohtu otsusega lubati endisel peaministril Nawaz Sharifil eksiilist Pakistani tagasi pöörduda, saata ta viivitamatult välja Saudi Araabiasse. Kuidas saab valitsus rahvusvahelise seaduse järgi deporteerida ühe omaenda kodanikest? Nawaz Sharifil või ikka veel olla eluliselt tähtis osa mitmeparteilise demokraatliku tsiviilpoliitika kehtestamisel Pakistanis.
fraktsiooni PPE-DE nimel. - (DE) Härra juhataja, me peame Pakistani osas võtma väga aruka seisukoha. See on suur ja oluline, keeruka ajalooga riik. Pakistani riik on kunstlikult loodud Indias elavate moslemite kodu ning seepärast on sel islami identiteet, mille vastu ei ole meil praegu enam midagi öelda. See oli enam-vähem algupärane raison d'être.
See ei tähenda, et me ei peaks võitlema islami ekstremismi vastu ning muidugi pühendavad pakistanlased ise sellele võitlusele märkimisväärseid jõupingutusi. Pakistan oli tähtis liitlane nõukogude okupatsiooni puhul Afganistanis, suhtlemisel kommunistliku Hiinaga ja nõukogude pikaajaliste katsete puhul Indias mõjuvõimu omandada. Lääne jaoks oli ta tähtis strateegiline tegur.
Teisest küljest, see toimub, ilma et ütleksime, et Pakistanil on siseprobleeme, millest peame olema teadlikud: etnilises ja religioosses mõttes keerukas ja heterogeenne elanikkonna struktuur, laialt levinud vaesus ning muidugi vajadus tugevdada demokraatiat ja õigusriiki. On selge, et peame andma riigile ajutiselt väga palju toetust vabade valimiste läbiviimiseks ja tugevama sõltumatu kohtusüsteemi kehtestamiseks ning peame julgustama sõjaväelist juhtkonda võimu valitud poliitikutele järk-järgult üle andma. Eelkõige, nagu ütles Charles Tannock, peame me Pakistani julgustama jätkama usalduse tõstmise protsessi naaberriigi Indiaga.
Selles osas on esinenud julgustavaid märke ning Pakistani tasakaalustatud poliitika eesmärk on neid märke tugevdada, väljendades samas mis tahes vajalikku kriitikat.
fraktsiooni ALDE nimel. - Härra juhataja, Pakistani rahvas ei ole ära teeninud sõjaväelist diktatuuri, vägivalda ja seadusetust. Seepärast on üks selle resolutsiooni kesksetest artiklitest see, mis kinnitab meie solidaarsust Pakistani rahvaga, kes jagab demokraatliku juhtimise eesmärke ja läbipaistvat vastutustundlikku valitsemist ning tegutseb vapralt ja sihikindlalt terrorismi ja kriminaalse vägivalla palge ees.
See on muidugi põhjus, miks me rõhutame vajadust demokraatia ja tsiviilvalitsuse juurde tagasi pöörduda vabadel ja ausatel valimistel jaanuaris, mis on ainus tee vastata Pakistani ühiskonna väljakutsetele.
Samal ajal me rõhutame ka vajadust kaotada Pakistani ühiskonna militariseerimine ning taunida president Musharrafi ebaõnnestumist esineda armee ülemjuhatajana, nagu ta lubas. Õigusriik Pakistanis on äärmiselt ebakindel. Vahel on toimunud ka teatav julgustav areng, kuid sellega on kaasnenud mõned väga represseerivad kohtuotsused. Eriti raskelt mõjutab see religioosseid ja muid vähemusi, samuti naisi. Kutsume õigusega üles muutustele selles piirkonnas.
Taunime muidugi ka eelmise nädala suitsiidiplahvatust 140 ohvri ja 500 vigastatuga. Ma kardan, et need võivad anda ettekäände poliitilise tegevuse piiramiseks, sest valitsus on juba avaldanud teadaande, et parteidel lubatakse korraldada ainult koosolekuid korralikult turvatud parkides ja avalikes kohtades, mitte organiseerida rongkäike. On kohe näha, et see võib olla ettekäändeks.
Lõpuks, üks veel tihedamalt seotud asjaolu on põhjuseks, miks ma tahan, et Pakistan võitleks nii ekstremismi kui ka militariseerimisega ja muutuks õigusriigiks, ja nimelt on see mõju Pakistani päritoluga Briti inimestele, nagu näiteks viisanõuded Ühendriikide jaoks. Kui Pakistan oleks demokraatlik ühiskond, võiks see kõrvaldada sellise ähvarduse mu valijatele.
fraktsiooni UEN nimel. - (PL) Härra juhataja, täna näidati televisioonis veel üht teadet veel ühest rünnakust Pakistanis ja selles hukkunutest. Ka see on üks lõputa lugu. Miks me selle peale aega kulutame, eriti Euroopa maksumaksjate nimel tegutsedes? Me peaksime meeles hoidma, et Euroopa Liit saadab Pakistani märkimisväärse hulga raha tervishoiu ja hariduse edendamiseks ning vaesuse likvideerimiseks. Sel põhjusel on meil õigus huvi tunda, mis toimub selles riigis, mida osaliselt toetatakse meie valijate rahaga.
Tahaksin juhtida teie tähelepanu küsimustele, mida ei ole siin arutatud. Kõigepealt faktile, et Pakistanis kiusatakse taga ja diskrimineeritakse religioosseid vähemusi. See käib kristlaste, aga ka hindude, sikhide ja budistide kohta. Ma usun, et sellele küsimusele tasub keskenduda. See on miski, mille kaotame silmist nende rünnakute ja traagiliste surmade taustal, kuid see on pidevalt toimuv nähtus.
Järgmine päevakorrapunkt on kuus resolutsiooni ettepanekut Aafrika Liidu rahuvalvajate mõrvamise kohta.
autor. - Härra juhataja, see täiskogu on pidevalt tegelenud kohutava olukorraga Darfuris, viimane resolutsioon sai vastu võetud alles käesoleva aasta septembri keskel. Uudiseks on see, et septembri lõpus toimus mõrvarlik rünnak Aafrika Liidu baasi vastu Lõuna-Darfuris, mis lõppes 10 rahuvalvaja surma, kaheksa muu töötaja tõsise vigastuse ning umbes 40 muu inimese pantvangi võtmisega, mis on hirmuäratav meeldetuletus sellest, et vaatamata meie pingutustele jääb selles kurvas maailma nurgas ikka veel palju teha rahu ja stabiilsuse tagamiseks.
Me võime muidugi meelde tuletada, et nelja-aastase konflikti vältel on Darfuris surnud vähemalt 200 000 inimest ning üle kahe miljoni inimese on sunnitud oma kodudest lahkuma. Septembrikuine rünnak Aafrika Liidu rahuvalvajate vastu peab sundima Euroopa Liitu ja ÜROd tagama, et rahuvalvajad Darfuris vastavad oma kohustustele nii arvult kui ka väljaõppelt ning et nad on nõuetekohaselt ja täielikult varustatud ning et neile on osutatud asjakohast logistilist ja muud vajalikku abi, et nad saaksid oma ülesandeid turvaliselt ja tõhusalt täita.
Viletsalt väljaõpetatud ja halvasti varustatud Aafrika Liidu tsiviilisikute saatmine ülimalt ohtlikku olukorda ei teeni mingit kasulikku eesmärki, nagu oli selle juhtumi puhul näha, peale selle, et vähendada kulutusi rahalises mõttes, kuigi see suurendab kulutusi inimkadude mõttes. Väga vajalik on rahvusvahelise üldsuse kiire ümbermõtlemine ja ümberplaneerimine.
Ja viimaks, kuigi mitte vähemtähtsana ei tohi me unustada neid ikka veel kaotsi olevaid inimesi, kes võivad olla pantvangideks. Tuleb teha kõikvõimalikud jõupingutused, et aidata nende saatust kindlaks määrata ja tuua nad tagasi oma armastavate pereliikmete juurde.
autor. - (FR) Proua juhataja, volinik, kolleegid, pärast kümne inimese kaotamist Haskanita rünnakus andis Aafrika Darfuri misjoni juht kindral Martin Luther Agwai häirekella, rõhutades fakti, et tema relvajõud on liiga viletsalt varustatud ja arvult liiga vähesed, ning et väga varsti võivad need lüüa saada. Siiani pole olukorras siiski muutusi olnud ja edasised, 29. septembri taolised rünnakud jäävad võimalikeks. Kindrali häiresignaalile peab tähelepanu pöörama rahvusvaheline üldsus ja eelkõige Euroopa Liit, kes võiks kindlasti välja anda tugeva pöördumise tõhusa ühismeetme järele, mille esitaksid kõik asjaomased liikmesriigid lubatud ELi toetuse saamiseks.
Kahe päeva pärast toimuvad Liibüas olulised läbirääkimised Sudaani valitsuse ja eri vastupanujõudude vahel. Pole ikka veel kindel, kas Abdel el-Nur - Sudaani vabastusarmee asutaja, kes praegu on eksiilis Prantsusmaal - saab nendest läbirääkimistest osa võtta. Muidugi on sel puhul just sama palju ebakindlust muude mässulisi esindavate isikute osas, kuna nende hulk iga päev muutub. Olgu kuidas on, peame me prioriteediks muutma need arutelud, millel on potentsiaali relvarahuni jõuda. Nii et jälle kord tahaksime me paluda Euroopa Liidu asutustel levitada võimalikult laiemini sõnumit nende kohtumiste tähtsusest ning Euroopa kavatsusest toetada mistahes positiivseid arenguid, mis võiksid järgneda, nii sõjaväelises kui ka eriti raskes olukorras olevate töötajate tingimuste parandamise mõttes.
Tahaksin teile ka meelde tuletada, et valitsus Hartumis kannab oma tegevuse tõttu suurt osa vastutusest praeguse traagilise olukorra eest - ja mitte ainult sellepärast, et toetas Janjaweedi maakaitseväge, mis tõi surma ja hirmu Aafrika mustale kogukonnale. See oli samuti valitsus, kes kuude kaupa kategooriliselt keeldus aktsepteerimast Lääne vägede kohalviibimist Sudaanis. Ja ka see oli valitsus, kes muutis ajakirjanikele ja välisvaatlejatele võimatuks ligipääsu kõige enam muret tekitavatesse piirkondadesse, isegi kui nende töö seal oleks väga palju kaasa aidanud rahvusvahelise avalikkuse arvamuse kujundamisele. Sellist arvamust on ilmselgelt väga vaja, kui tahame tagada, et kõik me Euroopas täidame oma kohustusi võitluses nähtuse vastu, mille peaks määratlema peaaegu genotsiidiks.
Veel üks tähtis punkt on see, et uus Euroopa relvajõud (oma asukoha tõttu Tšaadi idaosas ja Kesk-Aafrika vabariigi põhjaosas) teeb mässulistele raskemaks vabalt üle nende riikide piiride liikumise ning vabatahtlike või muude võitlejate värbamise põgenike ja ümberasustatud isikute laagritest. Selle takistuse vältimiseks on mõned relvastatud rühmitused juba pööranud oma tähelepanu Darfurist teisele poole, naaberpiirkonda Kordofani, mille väravaks on Haskanita. Ka siin on Euroopa Liidu toetus osutunud väga kasulikuks, kuigi lähemal ajal võib selguda, et see on ebapiisav.
On järelikult meie ülesanne jätkata kangekaelselt tegevust, mida suudame, et luua poliitilised tingimused Euroopa tõhusaks tegutsemiseks. Oleme selles maailma osas näinud ju liiga palju vägivalda ja südamevalu? Kaotatud pole mitte ainult tuhandeid elusid, vaid täielikult on hävitatud ka Darfuri sotsiaalne tagapõhi, nii et selle taastamine muutub iga päevaga aina küsitavamaks.
Ma saan aru, et täna pärastlõunal on meil pisut rohkem aega, kuid ärgem laskem ennast siiski täielikult kaasa kiskuda, palun!
autor. - (DE) Proua juhataja, selle resolutsiooni teemaks olev rünnak oli suunatud Sudaani olukorra diplomaatilise lahendamise vastu. Kontekst on üpris tähtis, sest rünnak toimus varsti enne seda, kui Desmond Tutu pidi pidama oma olulised kõned Darfuris. Tundub olevat silmnähtav, et rünnak oli sihilikult kavandatud diplomaatilise lahenduse nurjamiseks, mida selles piirkonnas nii hädasti vajati. Järgnesid muidugi pikaleveninud spekulatsioonid selle üle, milline mässuliste rühmitus võis korraldada rünnaku, mis lõppes kümne Aafrika Liidu rahuvalvaja surmaga. Märgid tunduvad näitavat, et kõige tõenäolisemad toimepanijad olid läänelikud mässulised piirkonnad.
Kui tegeleme Darfuri teemaga, siis on oluline mitte liiga kitsalt keskenduda, vaid meeles hoida, et enamik laialt levinud mässuliste rühmitusi Sudaanis, Tšaadis ja Kesk-Aafrika Vabariigis tegutsevad seal lisaks kohalikele mõlema poole relvajõududele.
Leian, et on väga paljastav, et Euroopa Liidu tehtud katse tegutseda Darfuri konfliktis Tšaadi missiooni kaudu on praegu üpris tõhusalt kurva olukorraga lõppenud. Alguses räägiti seal ELi jõudude kasutamisest. On tõsi, et tegelikult saadeti sinna ELi lipu all Prantsuse relvjõud koos mõningate lisavägedega. Ma pole veel suutnud saada korralikku informatsiooni relvajõudude tegeliku tegutsemispiirkonna kohta. Kuigi meile jätkuvalt räägitakse, et relvajõudude kohalviibimise eesmärk on kaitsta põgenikke, kerkib enamik põgenikest esile piirialadel, see tähendab nimelt seal, kus Tšaadi valitsus ei taha ELi vägesid paiknevat. Ehk saab volinik taas teatava info osas aidata.
See, mida EL hetkel teeb, ei ole kindlasti mitte see, mida peaks käesoleva olukorra rahustamiseks tegema. Peame väga selgelt ütlema, et toetame siin just nimelt seda, mida tahtis Desmond Tutu, see tähendab diplomaatilist lahendust.
Proua juhataja, volinik, pärast 1956. aastal iseseisvuse saavutamist eeldati, et Sudaan, mis on pindalalt kõige suurem Aafrika riik, võib olla koduks kõigile, põhja araablastele ja lõuna mustadele, moslemitele, kristlastele ja animistidele.
Siiski nõudis selles riigis peaaegu 50 aastat kestnud kodusõda vähemalt kaks miljonit ohvrit. Rohkem kui 4,5 miljonit inimest sunniti oma kodunt lahkuma. Darfuris, kus konflikt 2003.aasta alguses puhkes, on umbes 200 000 hukkunut ja peaaegu kaks miljonit oma kodudest väljaaetut. See on kohutavate võitluste, puhastusaktsioonide ja õuduste tagajärg. Praegusel hetkel on see inimkonna kõige traagilisem kriis maailmas ning seda muudavad veelgi raskemaks nälg ja veepuudus.
Seepärast tuleks tänulik olla kõigile neile, kes selles piinatud riigis rahualgatusi alustavad. Peaksime suunama sellised tänusõnad Aafrika Liidule, kes saatis sinna 7000-pealise rahumissiooni. Viimasena sellele missioonile Haskanitas toimunud rünnak tekitas tugevaid vastuväiteid. Vähemalt kümme hukkunut ning umbes 50 kadunut või röövitut. See on selge tühik praegu kehtivates lepingutes ja ÜRO resolutsioonides. Tahaksin avaldada kaastunnet nende isikute perekondadele.
Euroopa Liiduna tegutsedes peaksime nõudma, et vastutuse kandjaid karistataks ja rahu taotlemise protsess taastataks. ÜRO kavandatava missiooni jõud koos Aafrika Liiduga hõlmavad umbkaudu täiendavalt kakskümmend tuhat sõdurit. Siiski peab neile jääma mingi võimalus relvakonflikti vältida ja aidata stabiilsust tuua sellesse Aafrika plahvatusohtlikku nurka. Ma loodan, et Euroopa Parlamendi otsus anda Sahharovi auhind Sudaani advokaadile Salih Mahmoud Osmanile aitab sooritada läbimurde selles Sudaani draamas.
autor. - (ES) Proua juhataja, loomulikult soovin ma lisada oma hääle sellele rahuvalvevägede liikmete tapmise tugevale hukkamõistule.
Samal ajal tahan siiski meenutada kõiki tsiviilisikuid, kes olid ohvrid ning kes on ohvrid Darfuri olukorras, viidates eriti teatavate rünnakute julmusele, mis pandi toime selge seksuaalse ülemtooniga, ning tõsist vägivalda, mis toimub viisil, kuidas naisi kasutatakse mitmesugustel rinnetel, sealhulgas seksuaalselt.
Ma usun, et kõik see ei nõua mitte ainult meetmeid ja deklaratsioone, vaid ka tõsist uurimist, mille peaks läbi viima mitte ainult lihtinimesed, vaid ka Rahvusvaheline Kriminaalkohus. Minu jaoks on see üks olulisi arutelu aspekte.
Teiseks tahan ma märkida ka seda, et peaksime tervitama fakti, et praegu on meil Sudaani valitsuse luba - kui sellele mingi nimi anda, aktsepteerida UNAMIDi vägesid, kuid peaksime samas ka märkima, et muudel juhtudel on nad oma kohustusi rikkunud, oma lubadusi murdnud, ning seepärast peaksime säilitama teatava ettevaatuse.
Ma usun loomulikult, et on tarvis jätkata pealekäimist, tagades samal ajal, nagu härra Pflüger ütles, et väed, mis seda teevad, teevad seda ÜRO volituse alusel ja mitte ainult ühe teatava riigi huvide kaitsmiseks.
Kolmandaks, ma usun, et on ka hädavalik ja tarvilik endale teadvustada, et tuleb teha kättesaadavaks kogu abi, olgu siis poliitiline, finantsiline või tehniline, mida on vaja ülesannete täitmiseks, mis sel missioonil võivad töö käigus tekkida. Pole võimalik saata missiooni välja, kui sel ei ole garantiisid, et ta suudab oma volitusi täita.
Lõpetuseks, ja taas väga tähelepanuväärselt, tahaksin ma märkida, ning toetun siin kahtlemata resolutsiooni sõnadele, mis innustab Sudaani valitsust esitama Rahvusvahelise Kriminaalkohtu peaprokurörile Luis Moreno-Ocampole nõudmist arreteerida Sudaani humanitaarasjade minister Ahmed Haroun, eelkõige nõnda, et teda saaks vastutusele võtta kahe miljoni Darfuri inimese ümberkolimise eest, algatades sellega rahvusvahelise kohtuprotsessi, mis oleks pidanud toimuma juba mõni aega tagasi.
autor. - (DE) Proua juhataja, volinik, daamid ja härrad, faktid on üldtuntud: 30. septembril toimus rünnak Aafrika Liidu rahuvalveüksustele; kümme sõdurit kaotas elu, kaheksa sai tõsiselt vigastada ning nelikümmend on ikka veel kadunud.
Käisin meie parlamendi delegatsiooniga juulis Darfuris. Visiidi ajal kohtusime AMISe, Aafrika Liidu Sudaani missiooni esindajatega. See oli ja on praegugi uskumatult raske missioon, nagu oleme kuulnud mõnelt AMIS esindajalt. Näiteks rääkis meile üks ülemjuhatajatest, Nigeeria kindral, et ta tundis end pigem preestri kui sõdurina. Kõik, mida ta sai teha, ütles ta, oli pöörduda inimeste poole, et nad kurjadest tegudest hoiduksid; tal polnud tegelikult tegutsemiseks volitusi, nii et pole kuigi üllatav, et mässulised seda nõrkust ära kasutasid.
Proua juhataja, ma palun teie ning ka oma kolleegide leebust viimasel hetkel esitatud suulise muudatusettepaneku puhul, võttes arvesse, et saime äsja teada tuntud inimõiguste eest võitleja arreteerimisest Iraanis. Lõikele 15 tuleb muudatusena lisada järgmine lause: "Mõista hukka inimõiguste eest võitleja doktor Sohrab Razzaghi arreteerimine 24. oktoobril 2007 ning nõuda tema viivitamatut ja tingimusetut vabastamist”.'
Olen juba rääkinud enamiku teiste fraktsioonidega ja nad on andnud nõusoleku.
Daamid ja härrad, sügava kurvastusega kuulsime traagilisest sündmusest Soomes, kus tapeti kaheksa inimest - õpilased ja õpetajad. Täiskogu nimel tahaksin avaldada meie sügavaimat kaastunnet nende perekondadele ja Soome rahvale.
Fraktsioonid palusid mul teha avalduse seoses jalaväemiinide kasutamise, ladustamise, tootmise ja üleandmise keelustamise ning nende hävitamise konventsiooniga (Ottawa konventsioon). Jalaväemiinide kasutamise, ladustamise, tootmise ja üleandmise keelustamise ning nende hävitamise konventsiooni allakirjutamise 10. aastapäev saabub mõne nädala pärast. 3. ja 4. detsembril 1997 allkirjastasid 122 riiki ajaloolise lepingu Ottawas. Jalaväemiinid ei tee vahet tsiviilisikutest ja sõjaväelastest ohvritel. Need on suunatud inimeste vastu, eesmärgiga tappa või sandistada neid. Nende keelustamise mõju Ottawa konventsiooni tähenduses on võit inimkonna jaoks.
Konventsioon on ka kordaminek rahvusvaheliselt ühendatud tsiviilühiskonna jaoks. Protsessis, mida varem ei olnud nähtud, õnnestus valitsusväliste organisatsioonide koalitsioonil koos seotud valitsuste ja parlamentidega väljaspool tavapäraseid diplomaatilisi foorumeid jõuda rahvusvahelise lepingu allkirjastamiseni. Rahvusvahelisele Maamiinide Keelustamise Liikumisele määrati 1997. aastal Nobeli rahupreemia selle saavutuse tunnustamiseks.
Euroopa Parlament toetas maamiinide keelustamise kampaaniat algusest peale. Pärast Ottawa konventsiooni allakirjutamist võttis Euroopa Parlament kampaaniast osa kasutades resolutsioone, kuulamisi ja arvamusi, et tagada selle tulemuslikku elluviimist. Täna on selge, et rahvusvaheline kampaania on olnud erakordselt efektiivne. Rohkem kui kolm neljandikku kõigist riikidest on ratifitseerinud Ottawa konventsiooni. Jalaväemiinide kasutamine on drastiliselt vähenenud, nagu ka nende riikide arv, kes toodavad maamiine. Edule vaatamata on rohkem kui 69 riiki, kes ei ole veel maamiine keelustanud. On saanud selgeks, et seda eesmärki ei saavutata kõikjal ilma täiendavat rahalist toetust andmata.
Euroopa on pakkunud tähtsat rahalist toetust Ottawa konventsiooni täitmiseks viimaste aastate jooksul. 1997-2004 on Euroopa Liit maamiinide vastasesse võitlusesse investeerinud üle miljardi euro. Euroopa Komisjoni miinivastane strateegia on loetud Euroopa välispoliitika arengu kõige edukamate elementide hulka. See pole ainult meie humanitaarsete kohustuste väljendus, vaid ka tänuväärne investeering säästvasse arengusse ja turvalisusesse.
Euroopa Liidu Nõukogu võtab peagi vastu uue ühismeetme maamiinide kohta ühise välis- ja julgeolekupoliitika valdkonnas. Me tervitame seda pingutust Ottawa konventsiooni universaalseks ratifitseerimiseks ja efektiivseks läbivaatamiskonverentsiks 2009. aastal.
Me ootame nõukogu ja komisjoni tihedat koostööd selle ühismeetme rakendamiseks. Ma loodan, et meil on varsti võimalus arutada nõukogu ja komisjoniga nende asjaomastest algatustest maamiinide kohta ning kuidas nad seda omavahel kooskõlastavad. Meie kõigi ühine eesmärk on maailm ilma maamiinideta; selle saavutamiseks peab Euroopa Liidul olema sidus ühine poliitika.
Selle osaistungjärgu päevakorra lõplik projekt, nagu sätestas esimeeste konverents oma neljapäeva, 8. novembri koosolekul vastavalt kodukorra artiklitele 130 ja 131, on teile välja jagatud. Sellesse päevakorra ettepanekusse on tehtud järgmised muudatusettepanekud:
Euroopa Demokraatide ja Liberaalide Liidu fraktsioon palus, et nõukogu ja komisjoni avaldus laevaõnnetuste kohta Mustal merel lisataks päevakorda teisipäeva õhtupoolikuks, pärast härra Leineni raportit, pikendades vastavalt õhtupoolset istungit kella 18.30ni. See tähendab, et komisjoni infotund ei alga enne 18.30 ja on järelikult pool tundi lühem.
Kui keegi ei võta sõna ettepaneku poolt või vastu, on teema sellega lõpetatud.
Roheliste / Euroopa Vabaliidu fraktsioon palub, et nõukogu ja komisjoni avaldus olukorra kohta Gruusias lisataks ja käsitletaks ühisdebatil koos härra Obiols i Germà ja härra Tannocki raportiga, ning et õhtupoolne istung pikeneks seetõttu 18.30ni ja nõukogu infotund oleks pool tundi lühem. Nad paluvad samuti, et debatt Gruusia üle lõppeks resolutsiooni ettepanekuga ja et hääletamine sel teemal viidaks läbi novembri osaistungjärgu jooksul Brüsselis.
(DE) Lugupeetud juhataja, mul ei ole vaja palju selgitada: kõigile on selge, mis toimub Gruusias, ja on selge, et me peame lisama Gruusia, kui arutame naabruspoliitikat. See on vaja sätestada, nii et nõukogu teab, mis on mis. Seejärel peaksime vaikselt jätkama resolutsiooni ettevalmistamisega, kuna minu arvates on tähtis, et Euroopa Parlament formuleeriks selge resolutsiooni Gruusia sündmuste kohta. See tuleks Brüsselis vastu võtta. See on korrektne formaalne protseduur ja ma loodan, et kõik parlamendiliikmed on sellega nõus, nii et me saame sel viisil jätkata.
(DE) Lugupeet juhataja, me soovime seda toetada väga olulisel põhjusel. Rooside revolutsioon Gruusias tõi endaga kaasa palju positiivseid elemente, eriti pärast Ševardnadze režiimi. Nüüd on suur oht, et vaieldamatud kordaminekud hävitatakse, kui opositsiooni kriitikat arvesse ei võeta.
Euroopa Parlamendi initsiatiiv võiks aidata president Saakašvilil õigele rajale tagasi pöörduda; see tähendab, alustada dialoogi opositsiooniga.
Ma sooviksin samuti paluda teid, härra president, olla kontaktis parlamendi spiikriga, kes on seal väga aktiivne, ja proovida teda veenda jätkama dialoogi. See on selle arutelu ja ka resolutsiooni mõte ning seepärast toetan ma seda kogu südamest.
(IT) Lugupeetud juhataja, daamid ja härrad, ma pean vabandama. Ma palusin sõna varem, ja kuigi ma tõusin püsti ja andsin mitu korda märku, ei antud mulle võimalust rääkida. Ma tahaksin midagi teada saada. Ma kavatsesin Euroopa Demokraatide ja Liberaalide Liidu fraktsiooni nimel, paluda nõukogult ja komisjonilt avaldust Musta mere katastroofi kohta. Ilma kuulmata, kes olid poolt ja kes vastu, ei ole ma kindel, mis otsustati. Nagu ma ütlesin, oli see mu kavatsus ja ma andsin selleks palveks märku. Mu kavatsus oli suunata see palve presidendile: et tuleks võtta nõukogu ja komisjoni avaldus Musta mere katastroofi kohta. Ma lihtsalt palun selgitust, mida parlament on otsustanud teha.
Härra Andria, olge palun kannatlik. Ma kutsusin väga selgelt parlamendiliikmeid üles seda ettepanekut selgitama. Sellele ei vastatud. Ega olnud neid, kes vastutaksid selle protseduuri läbiviimise eest siin ruumis. Ma vaatasin väga tähelepanelikult ringi, seal ei olnud mingit toetust ärakuulamiseks, ega ka põhjendamiseks või ettepaneku toetamiseks, ja nii nõustus täiskogu, et kellegi polnud vaja rääkida selle vastu, kui seda ei põhjendatud. Nii nõustusime me siin üleval, nagu ka plenaaristung, et see ettepanek kukkus läbi ja ei ole enam päevakorras. Seepärast palun ma, et me jätkaksime nii, nagu otsustati.
(IT) Lugupeetud juhataja, daamid ja härrad, palun lubage mul seletada. Ma tõusin püsti ja andsin märku, isegi verbaalselt, aga juhataja näitas, et ma peaksin lõpetama. Ma tõusin püsti mitu korda. Ma palun teil lisada see algatus päevakorda ja tagada, et nõukogu ja komisjon teevad avalduse. Igal juhul istungi alguses ütles juhataja, et Euroopa Demokraatide ja Liberaalide Liidu fraktsiooni poolt oli palve.
Ma ei mõista, miks meil ei võiks olla arutelu lihtsalt seepärast, et palve juhuslikult vahele jäi. Ma palusin sõna, keegi ei märganud, ma isegi tõusin püsti.
Keegi ei võtnud seda täiskogul teadmiseks ja seetõttu andsin ma sellest niimoodi teada, aga kui te peate seda vajalikuks, siis me võime meeleldi selle üle hääletada.
Lugupeetud juhataja, ma tean, et mu kolleeg püüdis vahele hüüda, kui te tõstatasite selle, aga ma arvan, et sellest on abi, kui ma teen ühe asja istungisaalile selgeks: me ei taotle arutelu komisjoni ja nõukoguga selles küsimuses; me teame, kui vähe aega on nõukogul sel nädalal. Aga kui võiks olla komisjoni avaldus ja me võiksime pidada arutelu selle põhjal, siis oleks see piisav.
(HU) Eelmisel nädalal, juba kolmandat korda, organiseeris Ungari Teaduste Akadeemia Maailma teadusfoorumi koostöös ELi, UNESCO ja Rahvusvahelise Teadusnõukoguga. Teadlased ja otsuselangetajad rohkem kui 60 riigist osalesid maailma teadusfoorumil, sealhulgas riigipead, UNESCO peasekretär ja komisjoni keskkonna [...] (vahelehüüe: Vabandust, härra president, aga ma ei saa niimoodi jätkata!)
Kui Ungari Vabariigi president László Sólyom soovitas oma pöördumises luua maailma keskkonnaorganisatsiooni, teatasid Ühinenud Rahvaste Organisatsiooni Keskkonnaprogrammi juhid uue rahvusvahelise organisatsiooni moodustamisest. Maailmafoorumil soovitati, et võimalikult paljude riikide parlamendid peaksid looma voliniku institutsiooni, mis vastutaks tulevaste põlvkondade ees.
Maailmafoorumi põhisõnum on, et teadus ja poliitika peavad tegutsema koos, et peatada kliimamuutus ja keskkonna hävitamine. Vastavalt osalejatele loodi Budapestis "teaduslik Davos”, teiste sõnadega, Budapest on nüüd teaduse jaoks sama, mis Davos majandusteemade jaoks.
Järgmine sündmus selles seerias on 2009. aastal, kui loovuse aasta peasündmusena võõrustatakse Budapestis maailma teadus-, haridus- ja rahandusministreid. Ma tahaksin paluda komisjoni ja teid toetada sündmust ja selle kontseptsiooni, see on - me peame kaitsma meid ja tulevasi põlvkondi nagu ka keskkonda ja jätkusuutlikkust. Tänan, et mulle sõna andsite, härra juhataja.
Austatud juhataja, ELi poliitika üks kõige suurematest probleemidest on täideviimine. See on eriti tõsi Lissaboni ja kliimamuutusega seotud direktiivide suhtes.
4. jaanuaril 2006 oleks pidanud olema hoonete energiatõhususe direktiiv täide viidud kõigis liikmesriikides. See viiks suure ning kaaluka energiasäästuni. Probleem on selles, et ainult kaheksa riiki teatasid täielikust ülevõtmisest õigeaegselt. See tähendab, et kõik järgmised riigid on läbi kukkunud nende seaduste elluviimisel, mille nad ise on alla kirjutanud: Prantsusmaa, Itaalia, Belgia, Luksemburg, UK, Hispaania, Austria, Soome, Rootsi, Eesti, Läti, Poola, Tšehhi Vabariik, Sloveenia, Ungari, Rumeenia, Kreeka, Küpros ja Malta.
EL kaotab usaldusväärsuse ja tema püüdeid vähendada süsinikuühendite heitkoguseid ei võeta tõsiselt, kui tema seadusi ei täideta õigeaegselt. Ma nõuan tungivalt, et te kirjutaksite mainitud liikmesriikidele, et kiirendada selle tähtsa direktiivi täideviimist.
(RO) Itaalia kodanike turvalisus Itaalia territooriumil on Itaalia valitsuse ainupädevus. Rumeenia valitsus ei saa mingil moel sekkuda. Asi, mida Rumeenia valitsus saab teha, ja on teinud, on teha koostööd ja anda vajalikku informatsiooni, et ennetada Rumeenia kodanike sooritatud võimalikke kuritegusid.
Praeguseni ei ole Itaalia valitsusel strateegiat romide olukorra parandamiseks oma territooriumil. Selle parim tõestus on, et Itaalia valitsus pole teinud taotlust Euroopa fondidele romide integreerimiseks, kuigi oli ilmne, et romid on hakanud kujutama probleemi, mis nõudis lähenemist juba mitmeid aastaid.
Euroopa Liidu liikmesriikidel on õigus välja saata kodanikke, kes on sooritanud kuritegusid, aga ühelgi Euroopa Liidu riigil ei saa olla õigust saata välja Euroopa kodanikke, kes võivad olla kurjategijad, ilma süüdimõistva otsuseta.
2004. aasta direktiiv 38 seletab põhjalikult neid situatsioone ja Itaalia valitsuse dekreet väljub Euroopa direktiivi tähenduse piiridest.
Euroopa Parlament ja Euroopa ametnikud peaksid võtma seisukoha 1. novembri 2007. aasta dekreedi suhtes ja nõudma Itaalia parlamendilt seaduse lõplikku vormi, mis oleks kooskõlas Euroopa direktiivi teksti ja ideega.
- (PL) Lugupeetud juhataja, hiljuti teatas Valéry Giscard d'Estaing, endine Prantsuse president ja põhiseaduse lepingu, mis lükati tagasi Prantsuse ja Hollandi referendumil, peamine autor, et Lissabonis vastu võetud Lissaboni leping polnud midagi muud, kui põhiseaduse lepingu läbivaadatud versioon, millest viited põhiseadusele olid sihilikult eemaldatud.
Lubage mul tsiteerida tema sõnu: "eelkõige peatades referendumi ohu vältides põhiseadusliku sõnavara igasugust vormi” - tsitaadi lõpp.
Nii said ELi kodanikud teada, et Lissaboni lepingu referendum on oht Euroopale, ja selle lepingu autorid möönavad, et sihilikult kasutatud manipuleerimist Euroopa inimeste petmiseks.
See solvav lausung näitab, et on vaja lepinguga seotud referendumeid, aga enne nende toimumist on vaja ausat arutelu, vähemalt Euroopa Parlamendi foorumis. Meie valijad peavad olema teadlikud sellest, mida see dokument endast tegelikult kujutab.
(CS) Daamid ja härrad, hiljutisel kohtumisel tšehhi kodanikega informeeriti mind, et on veel inimesi, kellel on raskusi veel poolelioleva ELi seadusandluse harmoneerimise tõttu hinnasoodustuste kehtestamisel puuetega inimestele, kes reisivad väljaspool oma riiki. Ma olen sel aastal juba kõnelenud parlamendis faktist, et ELi seadusandluse harmoneerimine, mis võimaldaks erineva astmega vaimse või füüsilise puudega inimestel saada ühtse dokumendi, mis annaks neile õiguse hinnasoodustuseks kogu ELis, lubaks neil kasutada nende õigust vabaks liikumiseks ja sellisena võimaldaks neil laiaulatuslikumalt osaleda meie ühiskonnas.
Teine kodanike tõstatatud teema, mis pälvib meie tähelepanu, puudutab Euroopa Sotsiaalfondist rahastatavate projektide pakkumistaotluste kutse tähtaega. Ma hindan seda, et fondid on suunatud hädas olevatele kodanikele. Siiski, projektide koostamine ja esitamine konkursi käivitamise ja esitamise tähtaja vahelisel perioodil, puuetega inimeste organisatsioonide sõnul, on mõnikord üliinimlik saavutus isegi täiesti tervele inimesele. Ma tean, et Lissaboni leping arvestab puuetega inimestega rohkem, aga see ei lahenda kõike. Me peame seetõttu põhjalikult vaatlema, kas meil on vaja pöörata rohkem tähelepanu puuetega inimestele. Kus on piir terve ja puudega inimese vahel? Kuni abistatakse, kes on andja ja kes on lõplik saaja? Igaüks meist võib end ühel päeval leida selle võrrandi teiselt poolelt.
- (PL) Lugupeetud juhataja, Poola ajakirjandus on teatanud, et kahe Poola naise nimed on välja jäetud 11. märtsi 2004. aasta terroristide rünnaku ohvrite mälestamise memoriaalilt Madridis. Puuduvad nimed on Danuta Teresa Szpila ja Alina Maria Bryk. Nende perekonnad on haavunud. Memoriaal avati kaheksa kuud tagasi.
Maroko ja Rumeenia immigrantide nimed on samuti välja jäetud. Seetõttu küsin Hispaania kaasparlamendiliikmetelt: kas see viga on nüüdseks parandatud? Miks neid nimesid ei lisatud memoriaalile? Ma paluksin ka, härra juhataja, et teie näitaksite huvi ja sekkuksite selles küsimuses.
(BG) Austatud juhataja, parlamendiliikmed, Ahmed Dogan, Türgi põhiseaduse vastase partei Liikumine Õiguste ja Vabaduste eest juht, kellel on Bulgaaria valitsuse mandaat, teatas kohalike järelvalimiste öösel, et häältega kaubitsemine on Euroopa praktika. See häbistav avaldus kutsus esile Baieri Euroopa asjade ministri Markus Söderi õiglase pahameele. Oma intervjuus ajakirjale Die Welt nõudis Söder, et viidaks läbi uurimine ja Bulgaaria jaoks peatataks ELi rahastamine.
MRF on Türgi terroristide organisatsiooni poliitiline pärija. Ahmed Dogan oli selle organisatsiooni asutaja, mille eest ta süüdi mõisteti ja vangistati nagu terrorist. Päris algusest peale on Ataka partei seisnud vastu selle maffia struktuuri eksisteerimisele, kelle raha kasutatakse häältega kauplemiseks, samuti majanduslikuks väljapressimiseks ja bulgaarlaste kohutavaks diskrimineerimiseks nende oma maal.
ELi rahastamise peatamine oleks võrdväärne Bulgaaria rahva karistamisega poliitilise mafiooso pärast. Seetõttu oleks parem selle asemel Dogan peatada! Kui ta leidis, et häältega kauplemine on Euroopa praktika, siis võite ette kujutada, kuidas neli Liikumise Õiguste ja Vabaduste eest esindajat tulid liberaalide fraktsiooni siin, Euroopa Parlamendis!
Parlament peaks hukka mõistma Ahmed Dogani demokraatiavastased avaldused ja moodustama uurimiskomitee, et uurida hiljutisi kohalikke valimisi ja selle aasta mais peetud Euroopa Parlamendi valimisi. Tänan teid!
(CS) Daamid ja härrad, lõplikku otsust üheksa ELi liikmesriigi sisenemisest Schengeni ruumi tervitasid Tšehhi Vabariigi kodanikud entusiasmiga. See tähendab formaalseid muudatusi turvalisussüsteemis ja rahvuslike piiride kaitsmises ning kaupade ja inimeste vaba liikumise lihtsustamist, aga sellel võib olla üllatavaid komplikatsioone. Lõuna-Boheemia, Baieri ja Ülem-Austria kohalike võimude hiljutisel kohtumisel märkisid mõned eksperdid, et uus takistus piki endisi rahvuspiire võib olla Šumava rahvuspargi niinimetatud mittesekkumispiirkond. Mõned turismimarsruudid Baieri piirilt mittesekkumistsooni ja ranged keskkonnaseadused ei luba neil marsruutidel ületada Tšehhi territooriumi. Mitte väga kaua aega tagasi oli raudne kardin piki Tšehhi-Austria ja Tšehhi-Saksa piire, lõigates ära endise Ida-Saksamaa ja Tšehhoslovakkia, mida juhtis totalitaarne kommunistlik režiim, demokraatlikust maailmast. Me võime kogeda situatsiooni, mille tõttu nende piirkondade inimesed on eraldatud mitte raudse, vaid rohelise kardinaga.
(DE) Lugupeetud juhataja, ma väga vabandan, aga eelviimases sõnavõtus Saksa tõlkes ütles meie muidu väga võimekas tõlk, et härra Söder oli Bulgaaria Euroopa asjade minister. Ma arvan, et on tähtis juhtida tähelepanu sellele, et ta on siiski Baieri Euroopa asjade minister, ja see näitab, kui tähtis on, et me saaksime jälle kirjaliku protokolli, mitte ainult audiovisuaalsalvestuse.
Järgmine teema on Pál Schmitti raport, kultuuri ja hariduskomisjoni nimel, spordi rollist hariduses.
raportöör. - (HU) Lugupeetud juhataja, komisjoni volinikud, daamid ja härrad, lubage mul kõigepealt väljendada oma tänu arvukate märkuste ja soovitatud paranduste eest, mis mu raportile saadeti. Minu eesmärk oli rääkida kooli kehalise kasvatuse ja spordi rolli tugevdamisest hariduses.
Peaaegu veerand Euroopa Liidus elavatest lastest on ülekaalulised, ja 50% neist osaleb sporditegevuses ainult kooli kehalise kasvatuse tundides, samal ajal kui kehalise kasvatuse tundide arv pidevalt väheneb. Selle ohtliku protsessi tulemusel levivad kogu Euroopas diabeet, kõrge vererõhk, südame- ja närvisüsteemihaigused, selja- ja veresoonkonna haigused, mis märkimisväärselt suurendavad üksikute liikmesriikide tervishoiukulusid tulevikus.
Me ei saa lubada kompenseerida tegevusetut elustiili ja väheliikuvat igapäevaelu, mis on Euroopa noorukitele tüüpiline, jättes hooletusse sellise lihtsa efektiivse vahendi nagu kehalise kasvatuse tunnid. Ühekordse olümpial osalejana, tegutseva spordidirektori ja loomulikult parlamendiliikmena on mu kohustus ja vastutus leida liidu jaoks võimalus osaleda võitluses õpilaste ülekaalulisusega, tervisliku, aktiivse elustiili toetamises, Euroopa noorukitele tervise rajamises ja spordi kaudu hariduse andmise protsessis.
Lubage mul õnnitleda liikmesriikide juhte nende targa otsuse puhul mitte unustada sporti viimasel Lissaboni tippkohtumisel ja anda liidule algatusõigus spordis pärast Lissaboni lepingu vastuvõtmist. Komisjon on ette valmistanud arvukaid programme tervisliku eluviisi edendamiseks ja tervisliku toitumise alal, aga need programmid pole piisavalt koordineeritud. Spordiekspertidele, kehalise kasvatuse õpetajatele ja treeneritele tuleb anda suurem roll ja austus nende elluviimisel.
Tuleb öelda, et komisjoni juulis avaldatud Valge raamat spordi kohta ja sellega seotud tegevuskava on samm õiges suunas. Me arvestame ka komisjoni koostööga spordiekspertidele olulise uurimise edendamisel ning statistiliste andmete kogumisel, et mõõta õpilaste sporditegevust ja nende füüsilist seisundit.
Ma tunnen, et on tähtis, et kasutades elukestvat õpet ja Bologna protsessi raamprogrammi, saame me edendada treenerite ja kehalise kasvatuse õpetajate jaoks liikumisvalmidust ja jätkuvat õpetamist, me saame vastastikku hinnata astmeid, mis tõendavad nende kvalifikatsiooni, ja me saame aidata efektiivsema koostööga spordiekspertide organisatsioonide seas.
Lisaks füüsilistele harjutustele arendab kehaline kasvatus koolis selliseid tähtsaid omadusi nagu püsivust, meeskonnavaimu, tahtejõudu ja ausat mängu, millest meie hoolde usaldatud noortel inimestel on võimalik kasu saada läbi kogu elu. Kooli spordirajatised ja võimlad liikmesriikides on sageli erakordselt hooletusse jäetud ning need on halvasti korras hoitud ja räämas. Teine suur probleem on kvalifitseeritud kehalise kasvatuse õpetajate puudus, see on edasise professionaalse õppe ebaefektiivne seisukord ja tõsiasi, et kehalise kasvatuse õppekavad on vananenud.
Kahjuks on kehaline kasvatus koolis kaotanud oma tähtsuse, kuigi see on nii füüsilise kui vaimse arengu alus. Õrnad ja tahumatut liigutused, mida saab hästi arendada spordi ning populaarsete mängude või ükskõik millise liikumisega seotud tegevuse kaudu, on ühtlasi olulise tähtsusega lugema ja kirjutama õppimisel. Pole juhuslik, et düslektilisi ja düsgraafilisi lapsi ravitakse ka liikumisteraapiat kasutades.
Kehaline kasvatus on ainus aine õppekavas, mis keskendub mitte ainult vaimsele, vaid ka füüsilisele arengule, aktiivse kultuuri ja hügieeni arengule. Kehalise kasvatuse õpetajate ja lapsevanemate ühine ülesanne on õpetada ja julgustada lapsi omama tervislikku elustiili ja regulaarselt sporti tegema, ja juhtima nende tähelepanu keelatud dopinguainete, alkoholi ja muude narkootikumide füüsiliselt ja vaimselt kahjulikele mõjudele.
Kooliealiste laste tervise ja füüsilise seisundi olukorra parandamiseks soovitame me, et kehaline kasvatus koolis oleks kohustuslik alg- ja keskkoolides ning et lastel oleks võimalus õppekava raames vähemalt kolm korda nädalas spordiga tegeleda. Spordil on silmapaistev osa sotsiaalse integratsiooni edendamises ja sotsiaalse liitumise tugevdamises, kuna sport on sotsialiseerimise ja kultuuridevahelise dialoogi oluline vahend.
Raportis on tähtsal kohal soolise võrdõiguslikkuse teema. Minu arust on tähtis ka see, et puuetega lapsed saaksid osaleda koolis regulaarses kehalises kasvatuses, mis vastab nende vajadustele ja on üha rohkem integreeritud. Oma raportis märgin ma ka, et kehaline kasvatus ja organiseeritud sport koolis mängivad väljapaistvat rolli, mitte ainult füüsiliselt, vaid ka vaimselt, laste tervislikus arengus ning samal ajal sotsialiseerimise tasandil. Ma soovitan oma raportis, et piirkonnad, kes sel alal on maha jäänud, peaksid taotlema rahalist toetust spordi investeeringuteks struktuurifondidest.
Lõpuks tahaksin tänada naiste õiguste ja soolise võrdõiguslikkuse komisjoni ning tööhõive ja sotsiaalkomisjoni nende märkimisväärse toetuse eest raportile. Daamid ja härrad, palun aupaklikult teie toetust raportile. Tänan tähelepanu eest!
(DE) Austatud juhataja! Palusin sõna enne, kui raport tagasi lükati. Eelmine istungi juhataja hõikas eelneva registreerimiseta menetluse raames nimepidi välja arvukalt kolleege, kes ei viibinudki täiskogul. Selle eest sai ta ka Richard Corbettilt noomituse.
Ma olen korduvalt üritanud sõna võtta ja olen selleks ka esitanud avalduse, aga seda ei ole arvesse võetud. Ma pean seda, mida Teie eelkäija oma kohal just tegi, selle täiskogu kodukorra rikkumiseks, mis on parlamendile ebaväärikas.
Härra Martin, üheminutilisi kõnesid oli liiga palju. Tavaliselt kestab see pool tundi. Seda aega on ületatud küllalt palju, nii et mul on kahju.
komisjoni liige. - Lugupeetud juhataja, kõigepealt mu õnnesoovid härra Schmittile ja komisjonile omaalgatusliku raporti puhul. See raport on ajakohane ja väga inspireeriv. Me kasutasime seda raportit oma Valge raamatu koostamisel kui ühte panust, mis minu arvates on tähtis ühtses Euroopa spordi strateegia suunas ja ma olen õnnelik, et juulis vastu võetud Valge raamatu ja selle raporti vahel on palju konkreetseid ühtelangevusi.
Üldiselt see raport ja meie Valge raamat on päri, et kehalise kasvatuse üldine suundumus ei vasta vajalikul määral tänapäeva ühiskonna vajadustele. Aine on kooli õppeprogrammides üha rohkem tõrjutud, seepärast me peamegi olukorda paremaks muutma.
Ma tahaksin nimetada mõnesid raporti ja Valge raamatu teemasid ja alasid. Mõlemad dokumendid soovitavad paremat koostööd tervise, hariduse ja spordisektori vahel, et määratleda ja täide viia strateegiaid selliste terviseriskide vähendamiseks nagu ülekaalulisus.
Mis puutub kehalisele kasvatusele pühendatud ajale, me paneme selle füüsiliste tegevuste suunistesse. Me peaksime arendama seda koos liikmesriikidega järgmise, 2008. aasta lõpuks. Me kaalume ka Euroopa märgi autasu kasutuselevõttu koolides, kes on aktiivselt osalevad füüsiliste tegevuste toetamisel ja edendamisel koolikeskkonnas.
Uurimuste osas teeb Valge raamat ettepaneku teadusuuringute seitsmenda raamprogrammi kasutuselevõtmiseks interdistsiplinaarsete teadusuuringute toetamiseks selles valdkonnas, peamiselt tervisega seotud elustiili aspektide kohta. Me soovitame ka struktuurifondide koostamisel pidada silmas spordi rolli sotsiaalse kaasatuse, sotsiaalse integratsiooni ja võrdsete võimaluste alal.
Investeerimise osas, nii palju kui tippsporti puudutab, oleme me käivitanud uuringu tipptasemel Euroopa noorte sportlaste treeningute alal. See peaks võimaldama meil kindlaks teha vajalikud seadised, et arendada sporditreeninguid ja -haridust noorte inimeste jaoks, ja ka tagada parema kvaliteedi ja kvaliteedi üldisemalt.
Vahepeal toetame me sporti ja füüsilisi tegevusi elukestva õppe programmi, programmi "Aktiivsed noored” ja programmi "Kodanike Euroopa” kaudu. Lubage mul rõhutada praegu, et üldine konkursikutse 2008., 2009. ja 2010. aastaks elukestva õppe programmi raames hõlmab oma prioriteetide seas ka kehalist kasvatust ja sporti, ning see avab uued rahastamisvõimalused selle haridusvaldkonna jaoks.
Lõpetuseks, nagu härra Schmitt mainis, ootame me Lissaboni lepingu ratifitseerimist ja jõustumist, kuna see avab uued võimalused. Meie kogemus Pierre de Coubertini tegevuskava ja teie oma raportiga aitab meil kujundada neid võimalusi paremini, et toetada liikmesriikide pingutusi spordi rolli hariduses edendamiseks lähiaastatel. Tänan teid veel kord toetuse eest.
naiste õiguste ja soolise võrdõiguslikkuse komisjoni arvamuse koostaja. - (DE) Lugupeetud juhataja, härra komisjoni volinik, spordis - me räägime siin õiglusest - ei saa teha vahet sugude vahel; on oluline, et naised võrdsustatakse meestega. See algab kooliaastate jooksul, kehalise kasvatuse tundides, ja ulatub tippspordi võistlustreeninguteni, sest siin on kaugelt liiga vähe arvestatud naisi iseloomustavate tunnustega ja naiste bioloogiliste eeldustega. Sellele tuleks pöörata rohkem tähelepanu.
Tippspordis kehtib sama avalikkuse ja meedia tähelepanu kohta, mis mõjutab rahastamist. Naised on tippspordis palju ebasoodsamas olukorras, ja on ülim aeg, et me tagaksime ausa mängu kõigile.
Me peame ka jälgima, et erinevatest kultuuridest pärit tüdrukute integreerimine kooli sporditegevusse oleks tõhusam ja me peame püüdma kaasata kõik, hoolimata usulistest või kultuurilistest erinevustest.
Austatud juhataja, komisjoni volinik, daamid ja härrad, lubage mul õnnitleda meie kaasliiget härra Schmitti, kes tõi oma raportis esile oma kogemused. Ma rõhutan, et sport ja laste osalemine sporditegevustes on tänapäeval väga vajalikud silmas pidades muudatusi, mis on meie igapäevaelus aset leidnud.
Lapsed veedavad praegu palju aega televiisori, videomängude ja arvuti ees. Nende toit on kõike muud kui tervislik. Laste ülekaalulisus on saanud üha tõsisemaks probleemiks tuues paratamatult kaasa tõsiseid terviseriske. Laste jaoks ei ole sport ainult võimlemise ja uute rühmaoskuste arendamise viis; see on ka meelelahutus ja õpetab meeskonnatööd. Sporditegemisse kaasatud füüsilised harjutused on kasuliku mõjuga noorte inimeste füüsilisele tervisele. Komisjoni volinikud, lapsed ei söö rohkem, nad on vähem aktiivsed ja teevad vähem sporti. Istuv eluviis ja ülekaalulisus põhjustavad sageli kõrget vererõhku ja diabeeti, mis mõjutavad püsivalt suurenevat osa ELi rahvastikust.
Järgmine teema on Romana Jordan Cizelji raport tööstuse, teadusuuringute ja energeetikakomisjoni nimel ettepanekuks võtta vastu nõukogu otsus Euratomi Tarneagentuuri põhikirja loomiseks - C6-0131/2007 -.
komisjoni asepresident. - Lugupeetud juhataja, ma soovin alustada raportööri õnnitlemisega raporti puhul.
Tuumaenergia on Euroopa energiapoliitika kombinatsiooni tähtis komponent, ja täna oleme me tunnistajaks uuenenud huvile tuumaenergia vastu nii Euroopa kui rahvusvahelisel tasandil.
Euratomi Tarneagentuur on oma 45aastase olemasolu jooksul aidanud kindlustada tuumkütuse tarneid ühenduse kasutajatele.
Tarneagentuur on organ, mis loodi Euratomi lepinguga, mis tähendab, et see tuleneb otseselt esmasest õigusaktist. Selle eesmärk on pikaajaline tarnekindlus tuumkütuse tarneallikate mõistliku hajutatuse kaudu. Võrdne ligipääs tarneallikatele on Euratomi lepingu tähtis element, mida kindlustab Tarneagentuur.
Tarneagentuur tegutseb täna 1958. aasta põhikirja alusel, mil ühendus koosnes kuuest liikmesriigist. Euroopa Liidu laienemine kutsub seda põhikirja kaasajastama. See on meie ettepaneku põhjus; seetõttu ei saa Tarneagentuuri käsitleda ka uue agentuurina Euroopa Parlamendi ja Euroopa Komisjoni institutsioonidevahelise kokkuleppe mõttes.
Euroopa Parlament on juba pikka aega nõudnud agentuuri rolli taaselustamist ja Euratomi lepingu volituste täielikku kasutamist. Tahaksin eraldi märkida Maldeikise raportit Euratomi lepingu 50. aastapäeva puhul, mille see täiskogu võttis käesoleval aastal vastu. Mul on hea meel öelda, et komisjon tervitab enamust muudatusettepanekutest. Ma jagan teie seisukohta, et nõuandekomitee rolli tuleks suurendada. Olen nõus ka sellega, et agentuuri turu-uuringute ettevalmistust tuleks rohkem toetada.
Lõpetuseks tervitan ma Euroopa Parlamendi toetust Euratomi Tarneagentuuri rolli tugevdamisele. Ootan huviga diskussiooni.
raportöör. - (SL) Tuumaenergia roll saab üha rohkem ilmseks, mitte üksnes Euroopas, vaid ka globaalselt. Tarnete usaldusväärsus, energiaturu konkurentsivõime ja tootmise keskkonnamõjude minimeerimine ning Euroopa Liidu energiapoliitikale vastava energiavormi kasutamine. Samal ajal on säästev energiaareng positiivse mõjuga ka tehnoloogia arengule, majanduslikule kasvule ja tööhõivele. Kõik see osutab Lissaboni strateegia eesmärkide saavutamisele.
Tasakaalus energiakombinatsioon on üks tingimus, mis on vajalik säästvaks arenguks, globaalse soojenemise ja kliimamuutusega võitlemiseks, impordist sõltumise vähendamiseks ja turvaliste energiatarnete tagamiseks. Euroopa Liidus moodustab tuumaenergia selle kombinatsiooni ühe koostisosa. Me peame seetõttu tagama tuumamaterjalide turvalise ja usaldusväärse tarne ning konkurentsivõimelise korralikult toimiva energiaturu, millele me saame toetuda.
Euratomi Tarneagentuur asutati sellel põhjusel. Edaspidi on vaja tugevdada tema rolli maailma energiaturu muutuvate tingimuste valgusel. Loomulikult olen ka mina nõus komisjoniga, et Euroopa Liidu laienemine 27 liikmesriigini ja agentuuri jaoks vastu võetud finantsmäärus nõuavad uut, kaasajastatud ja täiustatud põhikirja Euratomi Tarneagentuuri jaoks.
Raportis olen rõhutanud ka agentuuri üha suurenevat rolli. Me vajame tugevat organit, mis lisaks oma põhirollile tarne ja tuummaterjalide ning teenuste uuringutes, pakub ja regulaarselt viib läbi uuringuid tururiskidest ja tuummaterjali turu pikaajalistest hinnamuutustest. Tal peab olema kontroll pikaajaliste tuumkütuste lepingute sõlmimise üle, ning ta peab pakkuma raamistikku investeerimiseks jne.
Selleks, et kõik need ülesanded saaks edukalt täidetud, tegin ma ettepaneku nõuandekomiteele suurema rolli andmiseks, mida ma näen peamiselt kui ekspertide komiteed. Tänu mitmekesistele kogemustele on see võimeline pakkuma agentuurile tähelepanuväärset abi nende ülesannete täitmisel, mis talle on usaldatud Euratomi lepinguga. Usun seejuures, et nõuandekomitee liikmete arv peaks suurenema, peamiselt ekspertide arvel. Ma usun, et neil liikmesriikidel, kellel on tuumkütuse tsükli alaseid tegevusi ja kes rahastavad seda suures osas, on õigus täiendavale liikmele nõuandekomitees.
Komitee töö järjekindluse tagamiseks ja võimaldamaks arendada seda kõrgtasemel asjatundlikkuseks, teen ettepaneku asutada tegevametnike büroo või organ, mis koosneb esimehest, kahest aseesimehest ja kahest nõunikust. Ainult nõuandekomitee tegevametnike lihtsa struktuuri ja selgelt defineeritud rolli kaudu saab tagada järjekindluse, mis moodustab ühenduslüli nõuandekomitee ja agentuuri peadirektori vahel. Nad peavad koordineerima nõuandekomitee tegevust, eriti seda, mis on seotud raportite koostamise, hindamise ja ülevaatamisega ning kogemuste laiendamisega. Ilma teadmistesse ja inimressurssidesse investeerimiseta ei ole võimalik saavutada määratud eesmärke konkurentsivõimelise ja tehnoloogiliselt arenenud Euroopa jaoks.
Tahaksin lisaks rõhutada läbipaistvuse vajadust, mis on suures osas agentuuri aastaaruande teema. Ma usun, et ka Euroopa Parlament peaks olema informeeritud igast suurest agentuuri projektist. Tema osa agentuuri eelarvemenetluses tuleks määrata selgemalt.
Agentuuri aastaaruande, uuringute tulemused ja muud seonduvad tekstid peaks saama mitte ainult Euroopa Parlament, vaid ka nõukogu, kontrollikoda ja liikmesriigid. Ainult hea teabeliikumisega ning hea tava loomisega saame me parandada agentuuri toimimist.
Agentuuri finantseerimine, mis senini on olnud küllaltki keeruline ja ebaselge agentuuri eripära tõttu, võib samuti aidata pakkuda läbipaistvust. Tahaksin lihtsustada seda meetodit ja sellega aidata agentuuril tegutseda sarnaselt Euroopa teiste agentuuridega. Tuumaenergia moodustab osa energiakombinatsioonist ja ma tahaksin, et see tegutseks samadel tingimustel nagu need, mis kasutavad teisi energiaallikaid.
Et lihtsustada situatsiooni, muuta see läbipaistvamaks ja Euratomi lepingu sätetele vastavaks, teen ma ettepaneku, et Tarneagentuuril oleks oma eelarverida, mis oleks eraldi komisjoni osakondade eelarvest ja milles administratiivkulud oleks selgelt eraldatud agentuuri tegevuskuludest. See lubaks Euroopa Parlamendil, kui eelarvepädeva institutsiooni üksusel, omandada kontrolli agentuuri eelarve üle, aidates sellega kaasa läbipaistvamale ja demokraatlikumale Euroopale.
Ükskõik, kas me nõustume tuumaenergia kasvava osaga või mitte, selle olemasolu on käesoleva aja reaalsus. Me tahame muidugi tagada tarned ja turgude funktsioneerimise, aga seda saab pakkuda vaid pikaajalise visiooni ja tugeva organiga, millel on küllaldaselt võimu ja demokraatlik kontroll. Euratomi Tarneagentuuri uus põhikiri soovib neid eesmärke saavutada.
Lõpetuseks tahan tänada komisjoni koostöö eest ja vastamise eest üsna rasketele küsimustele põhikirja kohta. Samuti tahaksin tänada tööstuse, teadusuuringute ja energeetikakomisjoni konstruktiivse koostöö eest raporti koostamisel ja vastuvõtmisel. Tahaksin paluda, et te toetaksite seda hääletusel täisistungjärgul ja kuulaksin meelsasti kaasliikmete kommentaare.
fraktsiooni PPE-DE nimel. - Lugupeetud juhataja, kõigepealt ühineksin õnnesoovidega Jordan Cizeljile raporti puhul. Ta on teinud palju tööd lisades sellesse ettepanekusse palju tõsiseid ja arukaid parandusi.
Ma pean ütlema, et loodan väga, et nõukogu võtab neid arvesse. Ma olen teadlik, et meie saame selles osas ainult nõu anda. Ma tervitan raporti rõhuasetust avatusele - avatus ameti tegevusel - ja rõhuasetust rollile, mida parlament peaks mängima agentuuri töös.
Seetõttu toetan muudatusi komiteest eelarve osas, mis teostab meie võimu osana eelarveasutusest.
Tervitan ka Jordan Cizelji ettepanekuid agentuuri rolli selgemaks muutmise kohta, eriti selle komitee rolli kohta. Kuigi ma isiklikult pole väga entusiastlik selle arvulise suurendamise osas, arvan ma siiski, et on väga kasulik olla rohkem avatud ja eriomane komitee rolli osas.
Kontrastiks pean ma väljendama kahetsust ühe või kahe lammutava muudatuse üle, eriti muudatus 39, mis minu arvates üsna pahategevalt - aga võib-olla tahtlikult - läheb täpselt vastupidises suunas agentuuri ja kogu Euratomi lepingu eesmärgist ja rollist. Aga palun. Võib olla ei olegi see nii suur üllatus, mis tuleb Verts/ALE fraktsioonilt.
Aga lõpetuseks tahaksin tervitada tuumaenergia taassündi - nagu komisjoni volinik ütles, nii Euroopa kui rahvusvahelisel tasandil - tema elulise rolli tõttu kliimamuutusega tegelemisel.
fraktsiooni PSE nimel - (BG) Kallid kolleegid, sotsialistide nimel tahaksin õnnitleda raportöör Cizelji põhjaliku töö ja hea koostöö puhul tööstuse, teadusuuringute ja energeetikakomisjoniga raporti ettevalmistamisel.
Ma usun, et Euratomi Tarneagentuuri uue põhikirja vastuvõtmine ei kajasta mitte ainult liikmesriikide uut arvu, vaid ka nüüdisaegseid finantseeskirju. Esiteks ja eelkõige peab põhikiri pakkuma aluspõhja agentuuri rolli tugevdamiseks ja regulaarsete tarnete kindlustamiseks vastavalt kõige soodsamatele tingimustele toormaterjalide ja tuumamaterjali tarnimiseks.
Seoses sellega ma toetan ettepanekut tugevdada agentuuri analüütilisi funktsioone arvestades tuumamaterjalide turu arengut, ja järjepidevat läbivaatamist, sealhulgas tururiskide analüüse. Agentuuri prestiiž ja kogemused tema töös suurenevad ettepanekute kaudu täpselt määratleda ja edendada nõuandekomitee osa agentuuris. Erilist tähelepanu tuleb pöörata ka ettepanekule muuta agentuuri tegevus läbipaistvamaks.
Direktiivi 2004/38/EÜ, mis käsitleb Euroopa Liidu kodanike õigust liikuda ja elada vabalt liikmesriikide territooriumil, kohaldamine (arutelu)
Järgmine küsimus on komisjoni avaldus direktiivi 2004/38/EÜ, mis käsitleb Euroopa Liidu kodanike ja nende pereliikmete õigust liikuda ja elada vabalt liikmesriikide territooriumil, kohaldamisest.
komisjoni asepresident. - Lugupeetud juhataja, me jälgisime väga tähelepanelikult situatsiooni arengut Itaalias. Me oleme mures kasvava tänavakuritegevuse pärast ning soovime avaldada eelkõige kaastunnet nende inimeste perekondadele, kes on langenud kuritegevuse ohvriks.
Me tervitame kahepoolseid koostöömeetmeid, millest teatasid eelmisel nädalal Itaalia ja Rumeenia peaminister. Me tagame, et rumeenlaste õigusi austatakse, nagu kõikide kodanike õigusi tuleb austada.
Täielikult avatud tööturule ülemineku meetmete alusel peavad Rumeenia rahvad taotlema tööluba teatavates liikmesriikides. Me kindlustame, et liikmesriigid peavad kinni mittediskrimineerimise põhimõtetest oma riiklikes õigusaktides ja halduspraktikas.
Vaba liikumise direktiiv, direktiiv 2004/38/EÜ lubab Euroopa kodanike väljasaatmist, kui isik kujutab endast tõelist, vahetut ja piisavalt tõsist ohtu, mis kahjustab mõnd ühiskonna põhihuvi. See on otsus, mis tuleb teha iga üksikjuhtumi asjaolusid arvestades ning täielikus kooskõlas aine ja menetluse tagatisega. Viivitamatu väljasaatmise puhul tuleb pakilisust nõuetele vastavalt põhjendada. Direktiivi alusel võib vastuvõttev liikmesriik Euroopa kodaniku välja saata, kui ta enam ei vasta tema elamisõiguse tingimustele. Mittetöötavaid liidu kodanikke võib välja saata, kui nad koormavad põhjendamatult vastuvõtva liikmesriigi sotsiaalabisüsteemi, teiste sõnadega, kui neil ei ole legaalseid rahalisi vahendeid, et tagada nõuetekohased igapäevased elutingimused. Sel juhul peab väljasaatmine põhinema objektiivsetel alustel ja kehtestada ei või uuesti sisenemise keeldu.
Euroopa kodanike väljasaatmine on ekstreemne meede. See on piiratud asutamislepingu ühe põhiõigusega. Meetmeid tuleb võtta nii, et oleks tagatud tasakaal vaba liikumise õiguse ning iga liikmesriigi kohustuse vahel, tegutseda oma ausate kodanike huvides, kui legaalsed tingimused jäämiseks ei ole täidetud.
Itaalia võimud tegid komisjonile ametlikult teatavaks dekreedi teksti 7. novembril 2007. Itaalia Parlament peab dekreedi vastu võtma 60 päeva jooksul. Nagu te teate, võib Itaalia Parlament teksti muuta. Komisjoni seisukoht Itaalia õigusakti direktiivi 2004/38/EÜ ülevõtmise kohta suhtes sõltub muidugi seaduse lõplikust versioonist, millega Itaalia Parlament välja tuleb. Dekreet jõustus otsekohe, aga direktiiv on oma sõnastuselt piisavalt täpne, et olla otseselt kohaldatav riiklike kohtute poolt. See tähendab, et kui liidu kodanik arvab, et tema suhtes võetud üksik väljasaatmismeede ei ole kooskõlas direktiivis sätestatud tagatistega, võib ta kaevata selle riiklikusse kohtusse. Kui on kahtlus Euroopa seaduse kohaldamise suhtes, siis nagu te väga hästi teate, on riiklikud kohtud kohustatud esitama asja Euroopa Kohtusse. Me jätkame olukorra jälgimist kuni Itaalia Parlamendi dekreedi uurimiseni.
Me oleme mures ka mõnede rassistlike ja ksenofoobsete meeleavalduste pärast, mis kaasnesid dekreedi tutvustamisega Itaalias. Romid on suurim Euroopa vähemusrahvus. Romide kogukonnad kogu Euroopas on keerulises olukorras. Neid on kaua taga kiusatud. See olukord viib inimeste kannatusteni ja sotsiaalsete pingeteni. Nende kaasamine nõuab kõigilt asjaosalistelt pingutusi, kaasa arvatud romidelt endilt. Erikaitset tuleb pakkuda üksikisikutele, eriti lastele ja naistele.
Ükskõik mis rahvusest kurjategijad kasutavad väga sageli oma huvides ära eriti haavatavaid inimesi nagu lapsed. Romi lapsed on silmitsi kahekordse diskrimineerimisega. Esiteks on nad stereotüüpide ja eelarvamuse ohvrid. Kuid samuti võivad nad tunda oma põhiõiguste rikkumist, isegi oma kogukonna sees. Liiga sageli näeme hooletusse jäetud romi lapsi tänavatel või vaesuses elamas, mis on tänapäevase Euroopa favelas'tes sageli sallitud tingimused. Lapsi võidakse tõmmata kuritegevusse või sundida kerjama. Romi koolilapsed kalduvad lahkuma koolist vara, ilma tulevikuks kvalifikatsiooni omandamata või oskusteta, millega hoolitseda endi või oma perekondade eest.
Kui me kaaludes, kuidas kaitsta põhiõigusi, vaatame ainult gruppi, siis me riskime sellega, et jätame kaitseta üksikisiku selle grupi sees ning me kaotame võimaluse murda välja patustamise ja hirmu ringist.
Me oleme valmis aitama Itaaliat ja Rumeeniat, et võimalikult hästi kasutada ära kõik võimalused, mis on olemas Euroopa õiguse ja Euroopa fondide alusel. Samuti tuleks rõhutada, et romide kogukonnad elavad ka paljudes teistes liikmesriikides, näiteks Prantsusmaal, Iirimaal, Hispaanias, Slovakkias, Tšehhi Vabariigis ja Ungaris. Ka neis liikmesriikides tuleb tulevikus parandada romi kogukondade sotsiaalset kaasatust, eriti sotsiaalfondide kaudu, millest võib üsna palju abi olla.
Romi kogukondade vajadustele suunatud Euroopa fondid on juba kättesaadavad sellistes valdkondades, nagu sotsiaalne kaasatus, võitlus diskrimineerimisega, piirkondlik arendamine ja haridus. Eelmisel programmitöö perioodil tehti struktuurifondidest romidega seotud projektidele kättesaadavaks üle 275 miljoni euro. Lisaks sellele tehti Bulgaaria ja Rumeenia jaoks aastatel 2004-2006 kättesaadavaks 60 miljonit eurot liitumiseelsete programmide raames. Romidega seotud projektide rahastamine jätkub struktuurifondide programmitöö perioodil 2007-2013. Euroopa rassilise võrdõiguslikkuse direktiivis (2000/43/EÜ), mis hõlmab romisid, sätestatakse kaitse diskrimineerimise vastu töölevõtmisel, hariduses, sotsiaalkindlustuses, tervishoius, kaupade ning teenuste ja eluaseme puhul. Me tegeleme aktiivselt sellega, et seda õigusakti kohaldataks kogu ELis.
Lõpetuseks, kuni komisjon pole valmis taluma oma kodanike ükskõik mis vormis diskrimineerimist või sallimatust nende vastu, me samavõrra toetame liikmesriike, kes seaduspäraselt kaitsevad oma kodanikke kuritegevuse eest, ükskõik kas nad on selle riigi kodanikud või liidu kodanikud üldiselt. Lõppude lõpuks käivad vabadus, õiglus ja turvalisus käsikäes.
fraktsiooni PPE-DE nimel. - (IT) Härra juhataja, daamid ja härrad, tahaksin õnnitleda härra Frattinit mitmekülgse raporti puhul ja nende ettepanekute, ideede, sisu ja väärtuste, mida ta oma kõnes kaitses, puhul. Kindlasti on Euroopa taasühendamine toonud kaasa kodanike kasvava liikumise liidu piires, mis mõnedel juhtudel on muutunud tõeliseks rändeks kui nähtuseks. See on nii Itaalia puhul, kus praegu on umbes pool miljonit Rumeenia kodanikku.
Direktiiviga 2004/38/EÜ proovis EL tagada nii nende ühenduse kodanike õigusi, kes emigreeruvad ühest riigist teise, kui liikmesriikide õigust välja saata ELi kodanikke, kes ei allu teatud reeglitele, ma viitan võimele ennast aidata ja ohtudele avalikule korrale ja turvalisusele. Kahjuks on seda ELi direktiivi Itaalias kohaldatud liiga vähe ja liiga hilja. Ja mis on selle tulemus? Paljude selliste kodanike väljasaatmise ebaõnnestumine, kes juhul, kui nad oleks välja saadetud, poleks võib-olla sooritanud kuritegusid Itaalias.
Kahjuks on sooritatud kuritegusid, mis on vapustanud avalikku arvamust, ja neid on sooritanud inimesed, kellel on Euroopa pass. Reageering sellele oli vastuvõetamatu ksenofoobne vägivald. Itaalias sooritatud mõrvad ja vägivald tuleb kindlalt hukka mõista ja näidata üles solidaarsust ohvrite peredega. Ka vägivaldne ja ksenofoobne reaktsioon tuleb hukka mõista, kuigi kahjuks, kui seadusi ei täideta, kui seadused ei kehti, riskivad kodanikud ise õigusemõistmisega ja see on ausalt öeldes vastuvõetamatu.
Liikmesriikidel ja ka kohalikel omavalitsustel on väga selged kohustused. Roomas ei võetud kahjuks midagi ette vastuseks teatud sotsiaalsetele situatsioonidele, nagu romidega asustatud slummid, hoolimata arvukatest raportitest. Selliste olukordade puhul tuleks tegutseda kiiresti. Mõnikord ei tee hilinenud meetmed midagi lahvatanud probleemi lahendamiseks. Me ei poolda massilist väljasaatmist. Iga kodanik, kes sooritab kuriteo, on isiklikult vastutav. Siin ei ole küsimus rahvuses või mingisse erilisse etnilisse rühma kuulumises. Edasine koostöö Rumeenia ja Itaalia vahel oleks muidugi kasulik. Pole juhuslik, et PPE tekstile kirjutasime alla mina ja mu kolleeg härra Marinescu.
See on küsimus, mis spetsiaalselt puudutab romisid. See ei puuduta Rumeenia kodanikke ja sellepärast palume me asutada eriagentuuri, mis tegeleks romi kogukondade sotsiaalse integratsiooniga, Euroopa Liidu agentuuri, et näidata, et Euroopa annab oma panuse selle probleemi lahendamisse, mis vastasel korral võib õhutada isegi suuremat sotsiaalset paanikat.
fraktsiooni PSE nimel. - (DE) Austatud juhataja, daamid ja härrad! Me oleme väga raskes olukorras. Olukord on raske seepärast, et Roomas aset leidnud sündmused on toonud päevavalgele vaid osa sellest, mida me siiani ei ole märganud või märgata tahtnud. Seal toimunud mõrv on sügavat hukkamõistu vääriv koletu tegu. Selle mõrva läbi vallandunud reaktsioonid on murettekitavad. Inimkonna ajaloos ei ole uus asjaolu, et üksi kuriteo toime pannud kurjategijat hukka mõistes mõistetakse hukka kogu inimhulk, kes temaga koos nö kollektiivselt vastutavad, aga see on alati ühtviisi hukkamõistu vääriv. Ja seepärast tuleb meil kõigepealt diferentseerida. Me peame väga hoolikalt vaatama. Kõik vastab tõele: romide integratsioon meie ühiskonda ei toimi pikemat aega. Selle põhjuseks on osaliselt ka asjaolu, et tehakse väga vähe selleks, et romisid meie ühiskonda integreerida. Romid on väga raske iseloomuga rahvas väga sõltumatu kultuuriga ja nende meie ühiskonda integreerimine nõuab väga suurt pingutust, kuid see võib õnnestuda. See õnnestub aga eelkõige siis, kui me austame neid ja nende kultuuri.
Vaja on ka selgelt välja öelda, et: õigusriik peab end maksma panema kõigi õigusriigile omaste vahenditega. Ja õigusriik peab säilitama avaliku julgeoleku ja korra kõigi tema käsutuses olevate vahenditega. Kuidas see toimib kõige paremini? Kõige paremini toimib see ilma üldistamata hinnates eraldi iga üksikut juhtumit, ja see on täpselt see, mis Euroopas peab aset leidma. Me peame iga üksiku liikumisvabadust puudutava juhtumi puhul eraldi hindama õigust, mille on liidu kodanik omandanud ja mille alusel teda koheldakse, kui ta ühest riigist teise liigub.
Me garanteerime Euroopa Liidus liikumisvabaduse. Euroopa riikide kõik kodanikud - vähemalt need, kes asuvad Schengeni alal - naudivad seda integreeritud liikumisvabadust. See aga ei tähenda, et nad võivad teha, mida tahavad, kui nad ühest riigist teise lähevad. Nad peavad seal nii õigust ja seadusi austama, aga vastupidi peab ka Schengeni alale kuuluv riik austama liidu kodaniku õigusi oma territooriumil. Sellisel juhul ei saa üheselt öelda, et see grupp on süüdi ja peab riigist lahkuma, kuna tal puudub tööluba, või kuna ta ei sobi meie kultuurikeskkonda, või kuna nad kõik on töötud, või kuna nad kerjavad. Selle asemel tuleks igal üksikjuhul hinnata uurida, millised õigused on ühel kodanikul, samuti tuleks ka igal üksikjuhul eraldi hinnata uurida, milliseid õigusi ta rikkus. Ja just see on ülesanne, mis tuleb lahendada Itaalia ning Rumeenia valitsustel ja ka komisjonil.
Siinkohal pean ma ütlema, komisjoni volinik Frattini, et te ei tule selle ülesandega toime. Ma olin väga üllatunud, kui lugesin teie seisukohti Messaggero-s. Ma olin senini arvamusel, et olete väga mõõdukas komisjoni volinik. Te olite minu fraktsiooni lugupidamise ära teeninud, kuna olete senini väga tundlikult töötanud ühes väga tundlikus poliitikavaldkonnas. Teie poolt Messaggeros tööloa suhtes tehtud mõtteavaldused pidades silmas inimeste sissetulekustruktuuri - et võib siseneda ühte laagrisse ja küsida kelleltki, millest sa elad, ja kui ta ei suuda seda koheselt selgitada, millest ta elab, siis võib ta maalt välja saata - see oleks üks omavoliriik! Sellises riigis me aga ei ela. Komisjoni volinik Frattini, komisjoni põhiõiguste volinikuna, peate Te kaitsma Euroopa Liidu põhimõtteid ja mitte soovima saada vajadusel määratud Itaalia tulevase valitsuse ministriks.
fraktsiooni ALDE nimel. - Lugupeetud juhataja, enamik meist tunnistab migratsiooni kasulikkust. Liikmesriikides, mis avasid oma piirid teiste liikmesriikide migrantidele, ei ole töötus kasvanud, pigem on tõusnud tootlikkus, majanduskasv ja uute töökohtade loomine.
See on väga vana lugu. Sisserändajad teevad tööd, mida kohalikud elanikud teha ei taha, nad töötavad kõvasti, neile makstakse vähe palka ja nad toovad uusi ideid. Aga on oluline tunnistada, et mõned inimesed, kes piire ületavad, ei taha tööd teha - või siis ei taha legaalselt töötada. Euroopa Liidu seadus tunnistab seda, nagu te osutasite, volinik. Andes õiguse elama asuda teises liikmesriigis, lubab seadus vastuvõtval liikmesriigil piirata elamisluba kolme kuuga, kui tal puuduvad elatusvahendid ja lõpetada selle õiguse, kui on oht avalikule korrale.
Üks meie liidu suurtest edusammudest oli õigus vabalt liikuda, mida nüüd kasutavad miljonid inimesed oma õpingutes, tööelus, pensionipõlves. Sellel on ka väljakutsed ja nagu juudid, kellel pole kodumaad, olid minevikus sageli ebasoovitavad, on tänapäeval romid, umbes üheksa miljonit inimest, diskrimineeritud paljudes vastuvõtvates riikides. Samastada romid Rumeenia riigiga, isegi kui paljud neist on Rumeenia kodanikud, on mõlema olemuse valestimõistmine. Sama hästi võiks neid samastada Rooma linnaga.
Euroopa Liidu rahastamine on tehtud kättesaadavaks romide integreerimise jaoks. Me töötame koos Georg Sorose ja tema romide kaasamise tegevuskavaga. Aga on vajalik, et kõik liikmesriigid ühineksid sellega ja üldise ühenduse raamstrateegiaga romide kaasamiseks, kui soovitakse, et see toimiks.
On kahju, et Itaalia ei kasuta ühtegi neist fondidest. Hispaania on kasutanud umbes 52 miljonit eurot ja Poola umbes 8 miljonit eurot. Mitte ainult Itaalia valitsusel ei jää puudu ettenägelikkusest, ka komisjonil jääb sellest puudu. Ma arvan, et härra Barrosol ei olnud õigus, kui ta eile intervjuus ajalehele La Repubblica ütles, et on mõeldamatu, et Euroopa Liidu ametiasutused peavad hoolitsema integratsiooni eest kohapeal. See ei peaks olema mõeldamatu.
Härra Frattini, ma jagan härra Schulzi arvamust. Te ei peaks selles asjas mängima partei poliitikat. See täiskogu nõuab, et te keskenduksite oma praegustele kohustustele, mitte oma võimalikule tulevasele karjäärile. Itaallased teavad sama hästi kui teised sisserändajate kogukondade haavatavust. 1893. aastal Aigues-Mortes'is Prantsusmaal lintšiti kesnofoobsetes rünnakutes itaalia soolatöölised Peccais, et kaitsta kohalikke töökohti. Aga Euroopa Liidu üks suur saavutus on, et sellised pogrommid on osa minevikust.
Cristina Gutiérrez-Cortinesi keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu direktiiv, millega luuakse mullakaitse raamistik ja muudetakse direktiivi 2004/35/EÜ - C6-0307/2006 -, ja
Vittorio Prodi keskkonna-, rahvatervise- ja toiduohutuse komisjoni nimel koostatud raport mullakaitse teemastrateegia kohta.
(DE) Austatud juhataja, ma ei oleks uuesti sõna palunud, kui volinik ei oleks püüdnud oma lõppsõnas ohvrit mängida. Volinik, te peate leppima tõsiasjaga, et osalete Euroopa foorumil, kus teil on konkreetne kohustus olla väga ettevaatlik selles osas, mida te ütlete, ning see, mida te Il Messaggero intervjuus ütlesite, oli faktide osas vale.
Ühelgi ametil Euroopas ei ole õigust minna mõnda laagrisse, küsida inimeselt: "Kuidas te oma elatist teenite?” ja saata ta maalt välja, kui ta kohe vastata ei oska. See on täielikult ja ülimalt vale, kuid just seda te ütlesite intervjuus Il Messaggero'ga, nii et ärge ärrituge, kui teie tähelepanu sellele juhitakse.
Igal juhul on arutelu lõppenud. Mul on kahju, kuid see ei ole võimalik. Ma arvasin, et te soovite päevakorrapunkti lisada. Arutelu on lõppenud. Mingem edasi. ... Ma olen selle sekkumise vastu. Me ei saa sellega enam jätkata; ma arvasin, et härra Schulz tahtis päevakorrapunkti lisada.
Austatud juhataja, lubage mul alustada, tänades Euroopa Parlamenti ja eriti raportööre Cristina Gutiérrez-Cortinesi ja Vittorio Prodit, keskkonna-, rahvatervise- ja toiduohutuse komisjoni ning teisi komisjone nende panuse eest esimese lugemise käigus.
Komisjoni ettepanek mullakaitse teemastrateegia kohta tuleneb 1998. aastal alanud Saksamaa keskkonnaministeeriumi algatatud tööst. Huvitatud osapooltega ja liikmesriikidega peetud pikkade konsultatsioonide tulemusel tunnistati muld väärtuslikuks loodusvaraks ja selle degradeerumine Euroopas on muutumas probleemiks. Komisjon on seetõttu teinud koostööd asjaomaste osapooltega, eelkõige parlamendi ja nõukoguga, et mullakaitse küsimusi saaks paremini mõista ja et selles valdkonnas saaks üksmeelele jõuda.
Parlamendi resolutsioonis 2002. aasta teatise kohta, mis käsitleb mullakaitset, esitati komisjonile tähtsad soovitused suuna kohta, mille ta peab võtma nõuetekohase mullakaitse tagamiseks Euroopas. 2002. aastal Mallorcas heaks kiidetud järelduste alusel palus Euroopa Ülemkogu komisjonil esitada laiahaardeline ja kaugeleulatuv mullakaitse strateegia, mis hõlmaks üldpõhimõtteid, asjakohaseid kvantitatiivseid ja kvalitatiivseid eesmärke ning ajakavasid kavandatavate meetmete mõõtmiseks ja hindamiseks.
Lubage mul minna mõnede konkreetsemate küsimuste juurde. Ma leian, et on vägagi rahuldav, et mulla degradeerumist peetakse tõsiseks probleemiks, mis tuleb ületada. Pidades silmas praeguse parlamendikoosseisu teravat huvi näiteks kõrbestumise vastu, on oluline, et me siin Euroopas avalikult kinnitaks oma pühendumist selle probleemi põhjuste lahendamisele nii Euroopas kui ka kogu maailmas. Kliimamuutused ja teatud ebasobivad mulla harimise tavad seavad meie mulla ohtu. Mulla degradeerumise ulatuse määramine ja seejärel meetodite arendamine, mis tagavad mulla säästliku kasutamise, kujutavad endast teadmistel põhineva lähenemisviisi otsest rakendamist, mida parlament õigustatult hindab. Seega tagatakse, et jõupingutused on enam keskendunud ja vahendeid kasutatakse meie eesmärkide täitmiseks tõhusamalt.
Ettevõtetel on õigus oodata ühenduse õigusaktide ühtset rakendamist liikmesriikides. Komisjoni koostatud keskkonnamõjude analüüsi kohaselt on hinnanguliselt ligikaudu 3,5 miljonit ala ELis tõenäoliselt saastatud. Osa neist, võib-olla 15%, on kindlasti saastatud. Seetõttu on tähtis, et ettevõtted oleksid kindlad, et saastatud alade määratlemiseks kasutatakse sarnaseid menetlusi, võimaldades seeläbi investeeringute kavandamist.
Me peame lisaks meeles pidama, et kliimamuutuste ja mulla vahel on otsene suhe. Näiteks on muld autoriteetses rahvusvahelises teadusajakirjas Nature hiljuti avaldatud teadusartikli kohaselt viimase 25 aasta jooksul ainuüksi Ühendkuningriigis heitnud atmosfääri 13 miljonit tonni süsinikdioksiidi aastas - sama palju, kui tekitaksid heidet 5 miljonit lisandunud autot aastas. Samuti väärib tähelepanu, et mulla võimet siduda süsinikdioksiidi ja muundada see kasulikuks huumuseks ei ole veel täiel määral ära kasutatud.
Lubage mul seda silmas pidades võtta kokku komisjoni väljapakutud meetmete peamised eesmärgid.
Esiteks tuleb välja töötada äärmiselt paindlik, kuid järjekindel ja laiahaardeline Euroopa mullapoliitika. Säästva mullakasutuse raamistiku loomisega ja asjakohaste meetmete vastuvõtmisega väldib see poliitika mulla viljakuse edasist langust, mille eluliselt tähtsad sotsiaalsed, keskkondlikud ja majanduslikud funktsioonid säilivad.
Teiseks tuleb koguda vajalikku teavet mulla seisundi kohta Euroopas, nii et me saaksime langetada teadmistel põhinevad poliitilised otsused ja suunata oma jõupingutused sinna, kus on täheldatud kõige tõsisemat degradeerumist.
Kolmandaks tuleks degradeerunud mullad võimaluse korral taastada mulla seisundi analüüsi põhjal, mille viib läbi liikmesriik. Taastamise eesmärgiks peaks olema mulla kvaliteedi saavutamine, mis vastab vähemalt praegusele ja kavandatud maakasutusele.
Neljandaks tuleks ELi jaoks tervikuna vastu võtta minimaalsed ühised eeskirjad, et tagada mullakaitse küsimustes liikmesriikide vahel ühtne lähenemisviis. Need ühised eeskirjad aitavad luua läbipaistvust ja vältida ühisturu moonutamist.
Strateegia ja direktiivi eesmärgiks on käivitada pikaajaline mullakaitse poliitika Euroopas, nii et mõne aasta pärast oleksid kõik liikmesriigid selles valdkonnas arvestatavaid edusamme teinud.
Ma sooviksin juhtida teie tähelepanu mullakaitset käsitleva raamdirektiivi teatud võtmeaspektidele.
Esiteks peab kaasotsustamismenetluse teel koostatud dokument olema üheselt mõistetav ja pakkuma juriidilist selgust huvitatud osapooltele, keda see õigusloomeprotsess mõjutab. Me peame vältima seadusest möödahiilimise võimalusi andvaid muudatusi, mis asjatult piiravad direktiivi reguleerimisala.
Teiseks sisaldab ettepanek juba ulatuslikku subsidiaarsust ja paindlikkust. Ma mõistan, et mõned muudatusettepanekud esitatakse selleks, et veelgi tõsta subsidiaarsuse taset. Siiski peate olema kindlad, et need muudatusettepanekud ei tekita raskusi direktiivi kohaldamisel kõigis liikmesriikides. See hõlmab eelkõige direktiivis määratletud prioriteetsete valdkondade meetmete kavadega seotud muudatusettepanekuid.
Kolmandaks peame me selleks, et saavutada kõrge keskkonnakaitse tase, kokku leppima ühtse lähenemisviisi osas, mida kõik liikmesriigid saastunud muldade kindlakstegemiseks järgiksid. Väljapakutud II lisa väljajätmine takistaks meil meie eesmärki saavutada.
Kokkuvõtteks lubage mul öelda, et nüüdsest alates jälgib komisjon asjade käiku oma ettepaneku arutamise ajal nõukogus ja Euroopa Parlamendis. Seejärel määratleb ta oma seisukoha sellele vastavalt.
raportöör. - (ES) Austatud juhataja, enne täna hommikul hääletusele pandava ettepaneku arutamist sooviksin ma tänada kõigi fraktsioonide raportööre ning eelkõige sooviksin tänada proua Sornosat Euroopa Parlamendi sotsiaaldemokraatide fraktsioonist ja Vittorio Prodit, kes on tõesti samm sammu haaval töötanud ja direktiivi täiendanud, nagu on teinud fraktsioon Verts/ALE ja paljud teised parlamendiliikmed.
Dokumendil, mille üle homme hääletatakse, on mitmeid kokkuleppest tulenevaid muudatusettepanekuid ja seetõttu on seda täiendatud teiste erakondade panusega. See on dokument, mis põhineb suuresti konsensusel, mis on ootamatu keskkonnapoliitika puhul, mille kohta võib öelda, et see loob uue Euroopa poliitika ja avab uue tee.
Kõnealune dokument on äärmiselt innovaatiline, kuna vastab uuele direktiivide koostamise viisile. Me seisime silmitsi probleemiga, et ainult üheksal riigil 27st olid kehtestatud mullakaitsealased õigusaktid, ja see on probleem, mille me tulevikus taas lahendama peame. Euroopa ei ole ühtlaselt arenenud ja paljud riigid on praegu mullapoliitika valdkonnas doktorantuuri tasemel, samas kui teised on alles keskkoolis.
Kuidas saame jõuda konsensusliku poliitikani, ühise poliitikani, kui eksisteerivad sellised tohutud erinevused? Sellise väljakutsega seisame me silmitsi. Mis oli lahenduseks? Me uurisime asutamislepingut ja leidsime, et direktiivide koostamise kohta öeldakse artiklis 249, et direktiivid on ühiseks eemärgiks, kuid nende rakendamise ja kohaldamise võib jätta liikmesriikide otsustada, ning seda ka tehti.
Artikleid 1 ja 2 tugevdati kuni artiklini 6 eesmärgiga muuta ühised eesmärgid selgeks. Teiste sõnadega, me oleme paika seadnud eesmärgi. Me teame eesmärki, milleni me peame jõudma, ning me peame tunnistama, et jätkusuutlikkus on protsess, millel peavad olema selged eesmärgid, kuid mitte kõik riigid ei saa liikuda sama tempoga. Nendel, kes ei ole veel edusamme teinud, ei saa paluda teha sama, mida teised teevad.
Me nõuame seetõttu rakendamise jätmist liikmesriikide pädevusse koos subsidiaarsuse maksimaalse tunnustamisega, kõrvaldades seeläbi mõnede riikide hirmu, kes on juba edusamme teinud, et nende ametlikke korraldusi korratakse. Nendel riikidel, kellel on selge mullakaitse, ei ole vaja kõike uuesti teha.
Direktiivi 2003/87/EÜ muutmine, et lisada lennutegevus ühenduse kasvuhoonegaaside saastekvootidega kauplemise süsteemi (arutelu)
Järgmine päevakorrapunkt on Peter Liese keskkonna-, rahvatervise- ja toiduohutuse komisjoni nimel koostatud raport ettepaneku kohta võtta vastu Euroopa Parlamendi ja nõukogu direktiiv, millega muudetakse direktiivi 2003/87/EÜ, et lisada lennutegevus ühenduse kasvuhoonegaaside saastekvootidega kauplemise süsteemi - C6-0011/2007 -.
Austatud juhataja, daamid ja härrad, mul on väga hea meel avada tänane arutelu ettepaneku üle lisada lennutegevus ühenduse kasvuhoonegaaside saastekvootidega kauplemise süsteemi.
Ma sooviksin tänada raportööri Peter Lieset ning keskkonna-, rahvatervise- ja toiduohutuse komisjoni nende seniste jõupingutuste eest. Samuti sooviksin ma tänada ülejäänud kolme parlamendikomisjoni nende osalemise eest ja nende panuse eest arutellu.
Laialdaselt on juba mõistetud, et aset leiavad kliimamuutused ja selle tingivad inimtegevus. Meetmed, mida me järgmise 10 aasta jooksul võtame, otsustavad, kas meil õnnestub olukord kontrolli alla saada või laseme kliimamuutustel niivõrd ohtliku tasemeni jõuda, et need ähvardavad meie ühiskonna heaolu ja stabiilsust. ELil on võimalused, vahendid ja tahe juhtida üleilmseid jõupingutusi kliimamuutuste vastu võitlemisel. See on selgeks sõnumiks, mida me edastame mõne nädala pärast Balis, kus arutatakse edasist rahvusvahelist tegevust seoses kliimamuutustega. See võimalus on lubanud kõigil kolmel organil - Euroopa Parlamendil, nõukogul ja komisjonil - seada ambitsioonikaid ja siduvaid eesmärke heite vähendamiseks. Nende eesmärkide saavutamiseks peavad kõik sektorid, sealhulgas rahvusvaheline õhutransport, kandma oma osa vastutusest.
Praeguseni on rahvusvahelist õhutransporti koheldud suhteliselt soodsalt võrreldes teiste transpordisektoritega. Maksustamise ja käibemaksu valdkonnas tehakse rahvusvahelisele õhutranspordile jätkuvalt samu privileege kui siis, kui ta oli veel väike ja alles tekkiv majandusharu pärast Teist maailmasõda. Kyoto protokolli käsitlevatel läbirääkimistel 1990. aastatel tehti õhu- ja meretranspordile erand kasvuhoonegaaside heite vähendamise eesmärkidest. Need eesmärgid puudutavad ainult siselende. Nüüd on õhutransport märkimisväärselt kasvanud ja saanud globaliseerumise nurgakiviks, kuna see lähendab inimesi ja majandusi. Komisjon tunnustab täielikult õhutranspordi tähtsust rahvusvahelisele kaubanduse ja majanduse arengu jaoks. Teisalt on hakanud endast märku andma õhutranspordi negatiivne mõju keskkonnale, mille kõnekaks näiteks on kasvuhoonegaaside heite dramaatiline suurenemine. Õhutranspordi panus ülemaailmsesse kasvuhoonegaaside heitesse on võrdne kogu Ühendkuningriigi või Kanada heitega. ELis on lennukite süsinikdioksiidiheide ligikaudu kaks korda nii suur kui 1990. aastal kokku ning hinnangute kohaselt kasvab see 2012. aastaks 150%.
Loomulikult ei saa me lasta niisugusel olukorral jätkuda ilma meetmete võtmiseta selle vastu võitlemiseks. Õhutransport peab samuti panustama kliimamuutuste vastasesse võitlusse, vastasel juhul näeme me õhutranspordi eelistamist muudele majandusharudele, mis juba teevad olulisi jõupingutusi oma heite vähendamiseks. Just sellepärast tegi komisjon oma 2005. aasta septembri teatises ettepaneku kõikehõlmava lähenemisviisi kohta õhutranspordi poolt kliimale avaldatava mõju vastu võitlemiseks.
Meie strateegia põhineb ühenduses juba kohaldatud poliitikatel, kuid lisaks tugevdab ja laiendab see poliitikaid. Meie praegused poliitikad hõlmavad teadusuuringuid uute, puhtamate tehnoloogiate valdkonnas ja Euroopa lennuliikluse juhtimissüsteemi edasist parandamist ühtse Euroopa taeva ja Clean Sky programmide kaudu. Ometi neist meetmetest üksi ei piisa; vaja on edasisi meetmeid ja sellepärast tegi komisjon 2006. aasta detsembris ettepaneku, et õhutransport tuleks lisada ühenduse saastekvootidega kauplemise süsteemi. Seda ettepanekut me täna siin arutamegi.
Komisjoni lähenemisviis on kaheastmeline. Esiteks lisatakse alates 2011. aastast süsteemi kõik ELi-sisesed lennud. Teise astmena hõlmatakse alates 2012. aastast kõik ELi lennujaamadest lahkuvad ja sinna saabuvad lennud. Me alustame siselendudega: see näitab meie tahet võtta selles jõupingutuses rahvusvaheliselt juhtpositsioon. Samal ajal kannustame oma rahvusvahelisi partnereid ühise ettevõtmisega liituma.
Rahvusvahelise Tsiviillennundusorganisatsiooni viimasel konverentsil septembris seisime silmitsi kolmandate riikide tugeva vastuseisuga meie plaanidele lisada saastekvootidega kauplemise süsteemi kõik lennukid, olenemata riigist. Põhjused varieeruvad riigiti, kuid selgeks sai see, et eelkõige arengumaad uskusid, et peaksime alustama kodust, enne kui hakkame süsteemi kohaldama nende riikidest saabuvate ja sinna minevate lendude ja nende lennuettevõtjate suhtes.
Sellest tulenevalt peame üles näitama suuremat otsustavust. Ettepaneku üheks peamiseks punktiks on see, et diskrimineerimise vältimiseks tuleb seda kohaldada kõigile lennuettevõtjatele, kes teenindavad süsteemi lisatud lennuliine olenemata nende koduriigist. Ettepanek on kooskõlas Chicago konventsiooniga ja kahepoolsete lennunduskokkulepetega. Seda seisukohta toetasid kõik 42 Euroopa riiki Rahvusvahelise Tsiviillennundusorganisatsiooni konverentsil. Euroopa esitas selles küsimuses reservatsiooni, mis annab meile manööverdamisruumi.
Komisjoni ettepaneku ambitsioonikust võib hinnata selles esitatud üleskutse järgi ühtlustada heitkogused ajavahemiku 2004-2006 keskmisele tasemele. Arvestades õhutranspordi eeldatavat kiiret kasvu, omab see arvestatavat mõju keskkonnale. Aastal 2020 säästame aastas kokku 183 miljonit tonni süsinikdioksiidi, mis on võrdne Austria praeguse kahekordse kõikidest allikatest pärit kasvuhoonegaaside heitkogusega aastas. See tähendab heitkoguste 46% suurust vähenemist võrreldes olukorraga, kus õhutransporti ei oleks ühenduse saastekvootidega kauplemise süsteemi lisatud.
Mis puutub lennuettevõtjatele saastekvootide eraldamisse, siis me pakume välja lihtsa lähenemisviisi. 2013. aastani jäänud aja jooksul eraldatakse osa õhutranspordi saastekvootidest enampakkumisel kooskõlas muude sektorite protsendilise osa enampakkumisega. Ülejäänud kvoodid jagatakse tasuta vastavalt võrdlusandmetele, premeerides kõrge tõhususega lennuettevõtjaid. 2013. aastast alates peab enampakkumiste teel jagatavate kvootide osakaal olema kooskõlas saastekvootidega kauplemise süsteemi üldisel läbivaatamisel kokkulepitud osakaaluga. Lõpetuseks, sama ühtlustatud võrdlemise metoodika kohaldamist jätkataks ülejäänud kvootide jaotamisel.
Daamid ja härrad, kliimamuutuste vastu võitlemine on nüüd ELi kõrgeim prioriteet. Arutluse all olev ettepanek käsitleb ühte kõige kiiremini kasvavat kasvuhoonegaaside heite allikat. Seega sümboliseerib see liidu otsustavust kõnealuses küsimuses. Selle eesmärgiks on kontrollida konkreetsete meetmete kaudu keerukat probleemi sellises majandusharus, kus tõhusaid poliitikaid ei ole seniajani edukalt välja töötatud. Euroopal on kohustus mängida juhtrolli, kuid ta peab seda tegema viisil, mis ei provotseeri tema rahvusvahelisi partnereid. Pidades silmas tõsiseid kahtlusi, mida paljud neist on avaldanud, peame näitama nii oma kindlameelsust kui ka võtma mõistliku seisukoha. Komisjon usub kindlalt, et ettepanek, mida me täna arutame, vastab täpselt sellele vajadusele.
Austatud juhataja, volinik, daamid ja härrad, viimase paari kuu jooksul on peaaegu igaüks mõistnud, et me peame midagi tegema dramaatiliste kliimamuutuste ärahoidmiseks.
Kliimamuutuste rahvusvahelise töörühma ja Maailmapanga endise peaökonomisti Nicholas Sterni raportites on selgitatud, et mitte midagi tegemise maksumus on palju suurem kui midagi tegemise maksumus. Nicholas Stern ütles isegi, et kui kliimamuutusi ka edaspidi ei kontrollita, võivad nendel olla majandusele samasugune negatiivne mõju kui kahel maailmasõjal. See näide muudab selgeks, et see ei ole vähetähtis asi või mõni roheliste väljamõeldud lause, vaid käegakatsutavat majanduslikku huvi pakkuv küsimus, mis tõepoolest mõjutab igat inimest. Seega oli loogiline, et ELi riigi- ja valitsusjuhtide tippkohtumisel märtsis otsustati, et Euroopa Liit vähendab oma heitkoguseid aastaks 2020 vähemalt 20% võrra ning - juhul kui me saavutame rahvusvahelise kokkuleppe, mida me ka teha tahame - 30% võrra.
Seega on ebajärjekindel, kui ulatuslik majandusvaldkond ei vähenda üldse oma heitkoguseid ja selle asemel laseb neil kontrollimatult kasvada. Nagu volinik ütles, on lennunduse heide alates 1990. aastast kahekordistunud. Seega on hea, et komisjon on teinud ettepaneku vähendada süsinikdioksiidiheidet lennundussektoris. Ometi on sellel ettepanekul ka puudujääke ja ma olen kindel, et Euroopa Parlament teeb nende kohta homme arvukaid muudatusettepanekuid.
Ma sooviksin tänada kõiki neid, kes on teinud võimalikuks homme minu arvates rahuldavale tulemusele jõudmise, eriti variraportööre, transpordi- ja turismikomisjoni raportööri Jarzembowskit, kes oli kaasatud Hughesi menetlusse, ning kõiki osalejaid muudest komisjonidest, kes arvamuse esitasid. Kuigi mõned seisukohad lahknesid, arvan ma, et me jõudsime paljude tähtsate punktide osas kokkuleppele ja jõuame kokkuleppele ka homsel hääletusel.
Me oleme nõus, et tahame ühte ainsat algusaega. Mõlemad, nii Euroopa siselennud kui ka mandritevahelised lennud, mis stardivad või maanduvad Euroopas, tuleks süsteemi lisada samal tähtpäeval. See on keskse tähtsusega konkurentsi erapooletuse põhjustel ja ka sellepärast, et kaks kolmandikku süsinikdioksiidiheitest tuleneb mandritevahelistest lendudest ja mitte niivõrd Euroopa siselendudest. Loomulikult peame rääkima ka kolmandate riikidega, nii et keskkonna-, rahvatervise- ja toiduohutuse komisjon võttis lisaks vastu ettepaneku, et komisjon peaks jätkama läbirääkimisi kolmandate riikidega. Kui me jõuame siis kokkuleppele ühiste eesmärkide ja ühise lähenemisviisi osas, millega saavutab sama palju kui komisjoni ettepanekuga, siis peaksime alustama läbirääkimisi ka kolmandate riikidega.
Me oleme nõus - see on teiseks punktiks, mida ma sooviksin rõhutada - et me tahaksime panna enampakkumisele palju suurema osa kvootidest. See on oluline uutele tulijatele, kuid peamiselt juhutulude kärpimiseks, mis on nii ülekaalukad elektrienergia sektoris. Elektrienergia hind on tõusnud, kuigi kvoodid jagati laiali tasuta. Sellepärast tuleb suurem kvootide osa enampakkumise teel jaotada ja tulud anda tagasi kodanikele madalamate maksude ja tasude näol keskkonnasõbralikule transpordile; ka parlamendikomisjon otsustas nii.
Me oleme nõus, et heitkoguste ülemmäär peaks olema alla 100%, kuna tegu on süsinikdioksiidiheite taseme vähendamise ja mitte kõigest stabiliseerimisega. Lisaks on keskkonnakomisjon otsustanud lisada kahekordne koefitsient, eesmärgiga võtta arvesse lämmastikoksiidi heidet. Kui komisjon esitab ettepaneku - mis seejärel vastu võetakse - alternatiivse lämmastikoksiidide käsitlemise viisi kohta, võib selle koefitsiendi kaotada, kuid praegu me vajame seda. Lisaks on samuti väga oluline lisada klausel tõhususe kohta ning keskkonnakomisjon on ka selle suhtes otsusele jõudnud. Eesmärgid, mida lennuettevõtjad endale tõhususe parandamiseks seavad, tuleb saavutada ja lennutööstusel ei tohi olla võimalik ennast lihtsalt vabaks osta.
Daamid ja härrad, homme on mõnedes valdkondades väga tihe hääletamine. On punkte, millega me kõik nõus ei ole. Oma fraktsiooni nimel - mitte raportöörina - võin ma öelda, et keskkonnakomisjon on mõnede punktide osas liiga kaugele läinud. Näiteks ei toeta me 75%-list ülemmäära ja tahaksime endiselt saada soodustusi väikestele ja keskmise suurusega ettevõtetele. Euroopa Rahvapartei (Kristlike Demokraatide) ja Euroopa Demokraatide fraktsioon hääletab igal juhul raporti poolt ja ma usun, et parlament tervikuna annab nõukogule selge signaali.
Me ei tohiks olla rahul ainult üldiste eesmärkide määratlemisega kliimamuutustega seotud väljakutsete lahendamisel, vaid peaksime samuti rakendama konkreetsed õigusaktid. Me jälgime suure huviga, kas nõukogu teeb oma sõnad teoks või jätab oma eesmärgid täitmata või isegi nõrgestab komisjoni ettepanekut. Euroopa Parlament ei nõustu sellega.
majandus- ja rahanduskomisjoni arvamuse koostaja. - (FR) Austatud juhataja, volinik, raportöör, ma sooviksin esmalt edastada komisjonile oma suurimad tänud selle eest, et ta julges murda lennunduse tabu ilma IATA otsuseid ootama jäämata, ning ma õnnitlen raportööri selle toetamise eest.
Majandus- ja rahanduskomisjoni arvamuse koostajana keskendun ma ainult ühele punktile: konkurentsiküsimusele.
Te mainisite, volinik, et kõnealuse direktiiviga kõrvaldatakse üks viga määrustes, mis soosib muid transpordiliike lennunduse asemel. See on suurepärane punkt.
Asi ei tohiks nii minna, et direktiivi kohaldamisel soositakse teatud ettevõtteid teiste ees. Praktiliselt igaüks meist on vähemalt korra sellel aastal lennanud lennuettevõtja, mida kolm aastat tagasi olemas ei olnud, lennukiga. Me ei saa sellega tagada sissetulekut olemasolevatele ettevõtetele. Mida suurem osa enampakkumisel jaotatakse, seda parem konkurents saab olema.
tööstuse, teadusuuringute ja energeetikakomisjoni arvamuse koostaja. - (RO) Austatud juhataja, härrad volinikud, kallid kolleegid, tööstuse, teadusuuringute ja energeetikakomisjoni arvamuse koostajana võin ma teile öelda, et direktiivi on ka meie komisjonis intensiivselt arutatud.
Me oleme püüdnud leida võimalikult õiget tasakaalu ühelt poolt vajalike keskkonnakaitse meetmete ja teiselt poolt Euroopa lennutööstuse konkurentsivõime tagamise vahel ning kehtestada kõigi Euroopa Liidu lennuettevõtjate võrdne kohtlemine.
komisjoni aseesimees. - Austatud juhataja, 2006. aasta juulis otsustatud komiteemenetluse reform lisas kontrolliga regulatiivmenetluse, mis annab Euroopa Parlamendile vetoõiguse üldmeetmete osas, millega muudetakse kaasotsustamismenetlusega vastu võetud põhiõigusakte.
Selle reformi raames koostasid kolm institutsiooni ühisavalduse, milles nad võtsid endale kohustuse kohandada 26 prioriteetset põhiõigusakti selle uue menetlusega, ning komisjon võttis eelmise aasta lõpus vastu 26 prioriteetset kohandamise ettepanekut. Meie kõigi huvides on nende kohandamisvahendite võimalikult peatne vastuvõtmine. Komisjonil on seetõttu väga hea meel näha, et parlament on nüüd valmis mitmete õigusloomega seotud resolutsioonide üle hääletama pärast seda, kui kolme institutsiooni vahel jõuti headele ja õiglastele kompromisslahendustele.
Muud tähtsad teemad tulevad arutlusele teisel Euroopa Parlamendi istungil selle kuu lõpu poole ja ma olen kindel, et me suudame ka need lahendada. Ma tahan tänada erinevate komisjonide raportööre nende väga koostööalti ja konstruktiivse lähenemisviisi eest.
Selle tulemusel võib kogu 26 prioriteetsest kohandamisettepanekust koosnev eelnõu olla vastuvõtmiseks valmis enne selle aasta lõppu. See oleks väga hea tulemus, mis sillutab teed niinimetatud üldisele kohandamisele. Nagu te teate, võttis komisjon kohustuse vaadata läbi kõik olemasolevad kaasotsustamisega põhiõigusaktid lisaks neile 26 prioriteetsele õigusaktile, pidades silmas nende sobitamist uue kontrolliga regulatiivmenetlusega. Komisjon peab sellest kohustusest kinni ja teeb ettepaneku kõigi mitteprioriteetsete õigusaktide üldise kohandamise kohta. See puudutab kokku umbes 220 õigusakti. See toimub nelja või viie üldise ettepaneku või eelnõu kujul, millest esimene peaks Euroopa Parlamenti jõudma peatselt novembris. Järgmised kaks üldist ettepanekut järgnevad paari nädala jooksul ning viimane ettepanek vahetult enne aasta lõppu või kohe järgmise aasta alguses.
Kolmandaks parlamendi kontrolliõiguste ülevaatamise aspektiks on 2000. aastal komisjoni ja parlamendi vahel komiteemenetluste kohta sõlmitud kokkuleppe läbivaatamine. Siinkohal sooviksin ma tänada parlamenti ja eriti härra Galeotet ja härra Corbetti suurepärase koostöövaimu eest, mis läbirääkimiste vältel püsis. Ma sooviksin neid samuti tänada selle mõistmise eest, et kokkuleppega ettenähtud erimenetlusi kohaldatakse kõigil äärmiselt kiireloomulistel juhtudel.
Mul on hea meel teatada, et nende läbirääkimiste tulemusi on poliitiliselt tunnustatud ning et komisjon on valmis jätkama läbivaadatud kokkuleppe ametliku vastuvõtmisega niipea, kui parlament kinnitab ametlikult läbirääkimiste tulemuse. Ma olen kindel, et meie saavutatav kokkulepe aitab meie kahel institutsioonil tulevikus tõhusamalt töötada.
fraktsiooni PPE-DE nimel. - (DE) Austatud juhataja, volinik, käesolev arutelu komiteemenetluse üle on kestnud pikka aega. Basel II raporti põhjal on Euroopa Parlament lõpuks nõukogu tohutust vastuseisust ja komisjoni vastuseisust hoolimata võitnud kontrollimise õiguse, mis peaks tegelikult demokraatia puhul normaalne olema. Nüüd peame me direktiivid sellele vastavalt vastu võtma. Siin on olnud rõhk asjaomaste direktiivide vastuvõtmise küsimusel ja see on mõistetav. Küsimus ulatuse kohta, mil määral me direktiive õiguslikult kohandame, on kindlasti oluliseks aspektiks.
Parlamendi, komisjoni ja nõukogu vaheline kokkulepe aga käib selle kohta, kuidas parlamenti saaks asjakohaselt kaasata. Volinik väljendas oma lootust, et parlament võtab asjaomased kohandused käesoleval aastal vastu. Meile on oluline, et parlamenti teavitatakse protsessist õigeaegselt ja et teabevahetus parlamendiga komiteemenetluse komiteede kaudu koheselt toimuks. Tegelik rakendamise faas alles algab ja aeg näitab, kas see tugevdab parlamendi õigusi või mitte.
Sama kehtib kiireloomulise arutelu taotlemise kohta. Üheks näiteks oleks järgmisena päevakorras olev raamatupidamine, rahvusvaheline finantsaruandlusstandard IFRS 8. Siinkohal oli menetlus selline, et meid teavitati komiteemenetluses komisjoni poolt kahjuks alles viimasel minutil. Siis oodati, et me võtaks otsuse suhteliselt kiiresti vastu. Ametliku kohandamise protsessi kõrval on võtmeks see, kas komisjon, asjaomased talitused, selles valdkonnas töötavad ametnikud tahavad parlamenti õigeaegselt töösse kaasata. Ainult siis on tõhus kontroll võimalik. Just siin paljastatakse, kas komisjon tervikuna on selle poolt või mitte.
fraktsiooni PSE nimel. - (FR) Austatud juhataja, volinik, siin me oleme, rääkides taas kord komiteemenetlusest. Põhiliselt on see, nagu te ütlesite, kokkuleppe rakendamise küsimus, mida me kõik tervitasime, kui selle 2006. aasta juulis sõlmisime.
Sellel on kaks aspekti: praktiline külg, mida ma ei hakka uuesti käsitlema, kuid lisaks ka selle üleviimine igasse direktiivi, ning täna tegeleme me 26 prioriteetse direktiiviga. Ma räägin nendest, mis edastati majandus- ja rahanduskomisjonile. Sellest vaatevinklist sooviksin ma väljendada meie otsustavust selles osas, et Euroopa Parlamendi seisukoht peaks nende 26 prioriteetse direktiivi uurimisel olema võimalikult järjekindel. Seda sama komiteemenetluse kokkulepet on vaja kohaldada nende 26 direktiivi suhtes, siit ka paralleelse lähenemisviisi idee. Nagu me aga kõik teame, peitub nendel läbirääkimistel saatan üksikasjades ja me kohtusime temaga läbirääkimiste käigus kolme konkreetse punkti puhul, mida ma sooviksin lühidalt mainida.
Esimene punkt puudutab midagi, mis majandus- ja rahanduskomisjonis - kuid mitte ainult seal - on tundunud teatud provokatsioonina. Raamatupidamisstandardite küsimuses, mis on valdkonnaks, kus Euroopa Parlament omab täielikke volitusi ja pädevust, esitas komisjon ettepaneku, kus öeldi, et kiireloomulisust tuleks kohaldada automaatse menetlusena. Me ei nõustunud sellega ja õnneks näen ma, et meil läks korda sundida komisjoni seda punkti tagasi võtma ja taanduma oma nõudmistest süsteemse kiireloomulisuse kohta, mis oleks võtnud parlamendilt tõhusa kontrolli õiguse valdkonnas, kus ta on vastupidiselt näidanud oma kasulikkust, tõhusust ja asjakohasust.
Teiseks punktiks on loomulikult niinimetatud aegumisklauslite või läbivaatamissätete küsimus. Komisjon ja nõukogu tõesti tahtsid nende klauslite kaotamist. Neile tundus, et see oli eelmisel aastal sõlmitud komiteemenetluse kokkuleppe osaks. Me oleme koostöö vaimus taganud, et komisjoni kutsutakse regulaarselt iga kolme aasta järel kontrollima rakendusvolituste ülemineku tingimuste tõhusust ja demokraatlikku toimimist. Ma usun, et see on heaks edasiliikumise mooduseks, ja ma näen, et nõustudes läbivaatamissätte kaudu alla kirjutama kohustusele, kutsutakse teda kaaluma oma volituste ulatust ja põhjendama mis tahes muudatusi või nende puudumist õigusaktides.
Kolmas valdkond on ilmselgelt reguleerimisala küsimus. Me näeme, et nõukogu ei ole alati järginud komisjoni ettepanekuid, ükskõik kas läbipaistvuse või tutvustuste kohta, piiriüleste lähetuste või võrdväärsuse kohta.
Ma usun siiski, et koostöö vaimus, seda ka eesistujariigi Portugali poolt, saavutame me tulemuse, mis peaks rahuldama kõiki institutsioone, ja mul on selle üle hea meel.
(ES) Austatud juhataja, pärast komisjoni aseesimehe ja minu kolleegi proua Berèsi kõnesid on minu kõne peaaegu ülemäärane.
Ma olin vastutav õiguskomisjoni raporti koostamise eest ja kokkuleppel meie kaasparlamendiliikmetega majandus- ja rahanduskomisjonist jõudsime me järeldusele, et kiireloomuline menetlus, mida komisjon artikli 6 lõike 2 punktis 2 taotles, ei olnud vajalik, kuna hetkel on parlamendi, komisjoni ja ka nõukogu vaheline koostöö suurepärane.
Selle tulemusel nõutakse õiguskomisjoni raportis kõnealuse artikli väljajätmist ja võetakse vastu kaks täiendavat põhjendust, kaks täiendavat muudatust põhjendustes eesmärgiga rõhutada menetluse paindlikkust.
Pärast põhjenduste 1 ja 2 vastuvõtmist parlamendikomisjonis toimusid parlamendi ja Euroopa Komisjoni vahel läbirääkimised, millele proua Wallström viitas, ja me esitasime viimase muudatusettepaneku, muudatusettepaneku 4, mis asendab praeguse muudatusettepaneku 2 ning kehtestab kolme institutsiooni vahelise koostöö vormi. Teiste sõnadega on selles tekstis oluline viimane lause, mis ütleb, et komisjon, nõukogu ja Euroopa Parlament peavad tegutsema püüdlikult tagamaks, et need eeskirjad ja tõlgendused saab õigeaegselt vastu võtta, et mitte rikkuda investoritele jäävat muljet ja lõpuks nende usaldust.
Ma arvan, et hetkel võib see kompromiss parlamendi, nõukogu ja komisjoni vahel aidata probleeme lahendada, ilma et me peaksime appi võtma kiirmenetluse, mille kohta komisjon algselt ettepaneku esitas.
komisjoni aseesimees. - Austatud juhataja, tänan teid konstruktiivsete kommentaaride eest sel hilisel tunnil.
Lubage mul vaid esitada kaks lühikest viimast kommentaari. Esiteks registri kohta: ma arvan, et teil on täielikult õigus, rõhutades vajadust saada teavet menetluse kohta, olla hästi informeeritud erinevate toimikute edenemise kohta, ning üheks kokkulepitud meetmeks on loomulikult meie komiteemenetluse registri uuendamine.
Selles me oleme institutsioonide vahel kokku leppinud ja komisjon uurib seda ning me oleme kindlad, et see saab olema paigas järgmise aasta märtsiks. Nii et ma arvan, et see vähemalt aitab, kuid me innustame muidugi oma talitlusi parlamendiga võimalikult tihedalt koos töötama.
Teine kommentaar on lihtsalt ütlemaks, et ma loodan, et me oleme üksmeelel selles osas, et selle konkreetse menetluse kogu idee on tagada, et uusi eeskirju kohaldatakse kooskõlastatult ja sidusalt. Sellepärast oleme teinud ettepaneku sellist laadi eelnõu või üldiste ettepanekute kohta ja ma arvan, et nii tuleb edasi minna: tagada, et me järgime täpselt kokkulepitut ja et me saame seda ka kahe institutsiooni vahel võimalikult tõhusalt käsitleda.
majandus- ja rahanduskomisjon esimees. - (FR) Austatud juhataja, volinik, meie arutelude järjekorras on teatud loogika, sest selle arutelu käigus peame me otsustama, kas võtta Euroopa tasandil vastu niinimetatud IFRS 8 standard või mitte.
Eelmisel arutelul 25. aprillil 2007, kui parlament pidi selle standardi kohta otsuse langetama, teatasime me ühemõtteliselt, et meie arvates ei olnud loodud tingimusi selleks, et me seda teha saaksime. Selleks oli kaks põhjust.
Esimene oli see, et me olime just edastanud Euroopa Komisjonile ja nõukogule väga selge sõnumi, et meie arvates ei saanud üleminekuprotsess, kuhu Euroopa Liit oli koos väljaspool ELi asuvate riikidega nende raamatupidamisstandardite tunnustamiseks astumas, lihtsalt piirduda nende raamatupidamisstandardite kokkukleepimisega rahvusvahelise standardiga. Samuti leidsime me, et üleminekuprotsess peaks olema vastastikune protsess.
Kui jõuti IFRS 8 standardini, jäi meile mulje, et see ei olnud sama tee, mida rahvusvaheline organisatsioon järgis, ja me tahtsime avalikkust selle eest hoiatada.
Teine põhjus selle tegemiseks oli see, et paljud inimesed hoiatasid meid minu arvates küllaltki õigustatult tõsiasja eest, et seda raamatupidamisstandardit pakuti kõigi kasutajate jaoks, nimelt audiitoritele, investoritele ja järelevalvajatele, ilma eelnevat mõjuhinnangut teostamata.
Me teame Barroso juhitud komisjoni kinnisideed viia neid mõju hindamisi regulaarselt läbi parema reguleerimise osana, mida ta kasutab tegevuskavana. Meile näib, et see, mis kehtib Euroopa tasandil, peaks samuti kehtima isereguleerivatele rahvusvahelistele standardiseerimisasutustele. Seetõttu oleme palunud komisjonil rahvusvahelise organi hinnangu puudumisel ise see mõjuhinnang läbi viia.
Komisjon täitis oma ametliku kohustuse, esitades nimetatud mõjuhinnangu järeldused vastavalt kokkuleppele septembri alguses majandus- ja rahanduskomisjonile. Siiski peame edaspidi mõistma, et selle hinnangu ulatus ja viis, kuidas kõiki osapooli küsitleti, on kahtlemata vaja läbi vaadata, laiendamaks erineva taustaga küsitletute ringi, nii et need ei oleks ainult need, kes on tuntud kui ettevalmistajad ehk need, kes raamatupidamisaruandeid koostavad.
Kuna parlament soovib selle aruteluga edasi minna ja võib-olla ka aidata kaasa sellele, et rahvusvahelised standardid võetaks aluseks kogu maailmas, siis tahab ta IFRS 8 standardi täna vastu võtta ja see näitab nii tema tõsidust raamatupidamisstandardite vastuvõtmise menetluses kui ka tema vastutustunnet.
Kuna Ameerika Ühendriikidega algavad tähtsad kõnelused raamatupidamisstandardi vastuvõtmiseks Ameerika Ühendriikidele tingimuste loomise üle, tundub meile olulisena näidata üles oma otsustavust teha seda ka ise selgel ja vastutustundlikul moel.
Ma loodan, et parlament võtab IFRS 8 raamatupidamisstandardi homme vastu, rõhutades samas, et selle läbivaatamisel - ja see juba toimub rahvusvaheliste raamatupidamisstandardite nõukogus - võetakse arvesse vajadust täpse finantsalase teabe järele korporatsiooni tegevuse tegelikkuse kohta. Eelkõige on paljud valitsusvälised organisatsioonid tundlikud asjaolu suhtes, et selle teabe kaudu saab anda selgema pildi korporatsiooni tegevusest - näiteks kaevandamine konkreetses piirkonnas või riigiti, juhul kui see on asjakohane - nende jaoks, keda see tegevus mõjutab.
Lõpetuseks sooviksin ma viimase punktina taas kord komisjonile öelda, et meie arvates on käesoleva menetluse tulemus väga oluliseks üleskutseks tunnustada Euroopa hääletust võrdväärsena ja et mõjuhinnangute läbiviimine võimaldab kõigil osapooltel oma seisukohta väljendada.
Ma sooviksin teie tähelepanu juhtida sellele, et hääletus ei toimu homme, vaid kolmapäeval.
komisjoni liige. - Austatud juhataja, ma sooviksin väga tänada majandus- ja rahanduskomisjoni suurepärase töö eest, mida nad on teinud seoses rahvusvaheliste finantsaruandlusstandardite (IFRS) 8 - tegevussegmendid, ehk segmentide teabe uue standardi vastuvõtmisega.
Pärast seda, kui rahvusvaheline raamatupidamisstandardite nõukogu (IASB) standardi 2006. aasta novembris väljastas, algas arutelu IFRSi sobivuse üle Euroopa kontekstis. See arutelu oli kasulik. Me pidime tagama, et Euroopa Liit ei võtaks uut raamatupidamisstandardit vastu lihtsalt Ameerika Ühendriikide võrdväärse standardi lähendamiseks, vaid pigem sellepärast, et see parandab finantsteabe kvaliteeti ja soodustab Euroopa üldist heaolu.
Enne lõpliku otsuse saavutamist leppisid komisjon ja Euroopa Parlament 2007. aasta mais kokku, et komisjoni talitlused viivad läbi analüüsi IFRS 8 standardi vastuvõtmise võimalike tagajärgede kohta. Nad viisid juulis ja augustis läbi avaliku konsultatsiooni ja kogusid sidusrühmade arvamusi IFRS 8 standardi vastuvõtmise mõju kohta kuludele ja tuludele ning üldiselt. Ligi 200 arvamuse põhjal koostasid minu talitlused raporti, mis esitati parlamendile 10. septembril 2007. Raportis esitatud peamiseks järelduseks on see, et IFRS 8 standardi vastuvõtmisest saadav tulu kaalub üles selle kulu. Lisaks rõhutasid paljud vastajad, et IFRS 8 standardi kiire heakskiitmine kõrvaldaks ebakindluse seoses 2007. aasta detsembris lõppeva perioodi raamatupidamisaruannete käsitlemisega.
Lubage mul rõhutada, et me ei eiranud väljendatud muresid seoses nn juhtkonna seisukohal põhineva lähenemisviisi kasutuselevõtuga, mis annab võrreldes käesoleva standardiga juhatusele segmentide kohta teabe esitamisel enam võimalusi. Mõned vastajad olid mures, et IFRS 8 standardi puhul puuduvad ranged nõuded üksikasjaliku geograafilise teabe kohta, kuna seal väidetavalt ei nõuta piisavaid üksikasju riigi kaupa. Arutelud vastajatega paljastasid aga, et IFRS 8 standard eeldatavasti hoopis parandab seda tüüpi teavet. Lisaks tundub, et konkreetseid muresid selles valdkonnas ei saa meie arvates ja ka suurema osa meie konsultatsioonis osalejate arvates lahendada finantsaruandlusstandardi segmendi teabe kaudu. Seda saaks teha paremini korporatsiooni sotsiaalse vastutuse aspektide alase raamistiku edasise arendamise kaudu.
Me nõustusime, et IFRS 8 standardit ei peaks võtma vastu ainult lähendamise pärast, ometi usume me, et on otsustava tähtsusega näha seda küsimust ka laiemas Euroopa Liidu kontekstis, kus viimane võtab vastu tõeliselt globaalsete standardite kogumiku. Mõned aastad tagasi olime me kõik nõus, et Euroopa ei peaks valima omaenda standardite kogumit, vaid pigem toetama ja edendama kõrge kvaliteediga ja ülemaailmse standardite kogumi, nagu IFRS, väljatöötamist.
Me töötame sellega, et parandada rahvusvahelise raamatupidamisstandardite nõukogu juhtimist. 7. novembril esitasid Euroopa Komisjon, USA börsijärelevalve ja Jaapani finantsteenuste amet ühisavalduse, teatades oma kokkuleppest teatud muudatuste tegemise kohta tugevdamaks Rahvusvaheliste Raamatupidamisstandardite Komitee (IASC) sihtasutuse institutsioonilist raamistikku. Need muudatused peaksid tugevdama sihtasutuse usaldusisikute aruandekohustust, seda eelkõige asendades praeguse usaldusisikute ise enda ametisse nimetamise protsessi protsessiga, kus riiklikud asutused vastutavad usaldusisikute lõpliku heakskiitmise eest.
Ühisavalduses tunnustatakse samuti IASB peatse edasise tugevdamise tähtsust, sealhulgas mõjuhinnangute koostamise kaudu. See kokkulepe annab tugeva aluse parlamendi väljendatud murede lahendamiseks. Samuti peegeldab see küsimusi, mis määratleti komisjoni kahes järelevalve aruandes majandus- ja rahandusküsimuste nõukogule seoses IASB juhtimisega. Me töötame koos IASC sihtasutusega ja rahvusvaheliste partneritega, et töötada järgmiste kuude jooksul välja veelgi üksikasjalikumad ettepanekud. Loomulikult säilitame me kogu selle protsessi jooksul tiheda dialoogi Euroopa Parlamendiga. Ma olen veendunud, et selle protsessi tulemus tagab, et standardid vastavad Euroopa vajadustele ja on kõigile sidusrühmadele kergesti vastuvõetavad ja kohaldatavad nii ELis kui ka kogu maailmas.
Lubage mul teha kokkuvõte. IFRS 8 standardi kiire vastuvõtmine on oluline kahel põhjusel. See parandab finantsteabe kvaliteeti ja pakub kõigile turuosalistele kindlustunnet. Viimastel kuudel toimunud arutlused on näidanud, et Euroopa Parlamendi tugevam osalemine heakskiitmisprotsessis on vajalik. Komisjon jätkab samuti tööd IASB ja IASC sihtasutusega ning meie rahvusvaheliste partneritega tagamaks, et rahvusvaheliste raamatupidamisstandardite väljatöötamise protsess on täielikult vastutav, läbipaistev ja täidab Euroopa sidusrühmade vajadused.
fraktsiooni PPE-DE nimel. - Austatud juhataja, volinik, IFRS 8 standardi protsess näitab, kus me täna seoses IFRS 8 standardi rakendamisega ja heakskiitmisega Euroopas oleme. Ma tahaksin kohe alguses öelda väga selgelt neile, kes võib-olla parlamendilt alati vastupidist eeldavad, et suurem osa Euroopa Parlamendist pooldab IFRSi, ülemaailmset standardit, ja selles suhtes sama suuna võtmist - õige suuna.
Me peaksime kõnealust IFRSi menetlust uurima eelkõige selle koha pealt, kas kõik on hetkel korras: komisjon esitab standardi Euroopa Parlamendile lühikese etteteatamisega, komisjon ja tööstusharu peaksid selle suhteliselt kiiresti rakendama, tööstusharu surve järjest tugevneb, ning neile, kellel on kohustus seda kodanikele põhjendada, ei anta mingit võimalust selle kohta oma arvamust omandada.
Komisjon on ette näinud vastava etapi, kuid me peame praegu juhtunut avameelselt arutama, kuna rakendamise etappi lükatakse nüüd tagasiulatuva jõuga edasi. Tulevikus sellise asja kordumise vältimiseks on keskse tähtsusega, et õigusloomega tegelevaid institutsioone, nagu Euroopa Parlament, teavitatakse tööst piisavalt vara. Ma tervitan komisjoni ja SSI, Jaapani ja IOSCO eelmisel nädalal avaldatud teadaannet. See, mida IFRSi organisatsioon tookord seoses omaenda juhtimise korraldamisega esitas, on õigeks, kuid ammu toimuma pidanud sammuks nõuetekohase õiguspärasuse saavutamise ja juhtimise suunas. Meie, Euroopa Parlament, pöörame erilist tähelepanu sellele, kas demokraatlikke mängureegleid järgitakse või mitte.
See ei tähenda, et Euroopa Parlament peab otseselt osalema, kuid me saame ainult juhul, kui protsess töötab õigesti, tagada selle, et ta toimib optimaalselt tulevikus, mil rakendatakse iga üksik standard, ning tulevikus konsulteeritakse meiega iga üksiku standardi kohta.
fraktsiooni ALDE nimel. - Austatud juhataja, IFRS 8 standardi vastuvõtmine võimaldab meie ettevõtetel kasutada standardit käesoleval majandusaastal ning teeb lõpu ebakindlusele.
Juhtkonna seisukohal põhinev lähenemisviis lubab meie ettevõtetel koostada avalikkusele mõeldud raamatupidamisaruanded sama struktuuriga kui ettevõttesiseselt kasutatavad, vähendades sellega aruandekohustuse koormust. Kasutajad pääsevad ligi teabele, mida varasemalt hoiti oma tarbeks. Seega võidavad IFRS 8 standardist nii ettevõtted kui ka investorid.
Mul on aga mõned mured seoses mõjuhinnanguga, mis järgib seda joont, millest ma olen varem rääkinud. Vastajad tundusid seekord olema aruannete koostajad, mitte niivõrd nende kasutajad, ning kasutajate seisukohalt ei olnud seal ühtegi küsimust võrreldavuse kohta. Vajalikuks võib osutuda ennetavama lähenemisviisi võtmine seoses mõjuhinnangutega üldiselt ning antud juhul ei tulnud kindlasti kasuks see, kui ühele loodetud vastajate sektorile ei esitata võtmeküsimusi.
Lisaks ei põhjendata mõnede aruande põhjendustega suurt midagi. Need näivad mulle lausa dokumendina, mis on koostatud enne kohtumisi lootuses saavutada kokkulepe.
Järgmine päevakorrapunkt on komisjoni 2008. aasta õigusloome- ja tööprogrammi arutelu.
komisjoni president.- Austatud parlamendi president, järgmised 12 kuud on Euroopale otsustava tähtsusega, mis puutub meie tulevasse efektiivsusesse, meie kohta maailmas ja meie kodanike usaldust meie võimekusse nende ootusi täita. Meil on igati põhjust enesekindlad olla. Lissaboni leping oli väga teretulnud, nagu ka viis, kuidas me selleni jõudsime. Me ei kaldunud hetkekski kõrvale peamisest eesmärgist, milleks on nende mehhanismide loomine, mis on Euroopa Liidu tuleviku jaoks vajalikud. Me olime oma ülesannetes äärmiselt sihikindlad.
Majanduskasvu suurendamist ja töökohtade loomist silmas pidades on meie majanduskava samas tulemusi andnud, aidates meil toime tulla sel aastal asetleidnud vapustustega. Me tegeleme tähtsate küsimustega energiast rändeni, tööhõivest arenguabini Aafrikas ja mõne nädala pärast on meil Balis võimalus täita oma globaalset rolli võitluses kliimamuutusega.
Lühidalt öeldes, Euroopa Liit täidab endale võetud kohustusi. Ta suutis üle saada meid 2005. aastal tabanud üliraskest olukorrast. Kahetasandiline strateegia, mille komisjon aastal 2006 välja pakkus ja mis institutsioonidevahelisse kokkuleppesse panustades keskendub konkreetsetele tulemustele kodanike jaoks, on juba tulemusi andnud.
Ma usun, et Euroopa Liit on 2008. aastaks end täiesti kogunud. Meil tuleb seda kõige tõhusamal viisil ära kasutada, täites oma kohustusi, viies ellu juba menetluses olevaid ettepanekuid põhiküsimustes, pidades sammu uute algatustega samal ajal pikaajalistel eesmärkidel silma peal hoides. Lisaks sellele peame me kindlasti toetama ja edendama põhiseaduse lepingu ratifitseerimisprotsessi ning oma kodanikele näitama, mis on Euroopa Liidul 2009. aasta parlamendivalimisteks valmistudes välja pakkuda.
Seepärast olen tänulik käesoleva võimaluse eest rääkida sellest, mis komisjonil on kavas 2008. aasta edukuse nimel teha, esitledes teile komisjoni õigusloome- ja tööprogrammi aastaks 2008. Ma tahan tänada Euroopa Parlamenti aktiivse osaluse eest selle programmi väljatöötamisel. Eriti suurel määral aitas meie programmi kujundamisele kaasa komisjonide esimeeste konverentsil koostatud ja esimeeste konverentsil heaks kiidetud kokkuvõttev raport. Mitmed komisjoni ettepanekud vastavad täielikult teie kokkuvõtvas raportis esitatud prioriteetidele.
Kuid kõigepealt räägiksin ma mõne sõnaga 2007. aasta programmi elluviimisest.
Möödunud aastal samal ajal arutasime me käesolevaks aastaks eesmärgiks seatud strateegiliste algatuste nimekirja. Nimetades siinkohal ainult mõningaid kõige silmatorkavamaid algatusi, hõlmas see tervet rida keskse tähtsusega meetmeid nagu strateegiline energiaülevaade, äsjased tööjõu rändega seotud ettepanekud, kaitstud paindlikkus, veiniturg ning turule juurdepääs.
Järgmise kuu lõpuks on kõik strateegilised algatused vastu võetud, ühe erandiga. Selleks on saastekvootidega kauplemise direktiiv, mille ma otsustasin ühe kuu võrra, jaanuarisse, edasi lükata. Eesmärgiks on mitte häirida Balis toimuvaid olulise tähtsusega läbirääkimisi, kuna ma soovin, et Euroopa Liit oleks seal esindatud ühtsena. See annab meile ka aega lõpetada vajalikud konsulteerimised seoses sellega, kuidas saavutada Euroopa Liidu kokkulepitud eesmärgid kasvuhoonegaaside ja taastuvenergeetika valdkonnas. Ma usun, et te nõustute, et see on mõistlik lahendus ja võidab meile aega, kuna ettevalmistusperiood annab meile kindlasti paremad võimalused liikmesriikidega üksmeelele jõuda.
Lisaks strateegilistele algatustele on meil järgmiseks 18 kuuks ette nähtud mitmed prioriteetsed algatused. Mitmed neist lähevad juba käiku. Järgmiste nädalate jooksul tehakse ettepanekud hüpoteeklaenude, kaubanduskaitsevahendite ja autode süsinikdioksiidiheite vähendamise kohta. Aasta lõpuks peaks olema eesmärkidest täidetud 70% ja 18 kuu pärast juunis ligikaudu 100%.
Tuleviku jaoks valmistumise seisukohalt on aasta 2007 otsustav. Järgmisel nädalal käivitame me nimelt mitmed Euroopa Liidu majanduse ja sotsiaalse tuleviku jaoks olulised ettepanekud. Ühtse turu läbivaatamine muudab ühtse turu tugevamaks, innovatiivsemaks ja konkurentsivõimelisemaks, tuues otsest kasu nii tarbijatele kui ettevõtjatele ning aidates Euroopal üleilmastumisega parimal viisil toime tulla. Koos sellega võtame me vastu dokumendi, milles käsitletakse võimaluste, juurdepääsu ja solidaarsuse edendamist 21. sajandi Euroopas ja millele tuleval aastal lisandub teatis kaasajastatud sotsiaalmeetmete kava kohta.
Me pöörame eriti tõsist tähelepanu sellele, kuidas kasutada Lissaboni lepingut ja selle protokolle üldhuviteenuste edasiarendamisel ja sellele, kuidas saaks uute võimaluste abil oluliselt tõsta nende teenuste osakaalu kõigi eurooplaste elukvaliteedi parandamisel.
Ma ootan pikisilmi Euroopa Parlamendi ja komisjoni vastukaja ühtse turu läbivaatamise ja sotsiaalse visiooni kohta. Usun, et koos annavad need meile majandus- ja sotsiaalvaldkonna tegevuskava peamistes valdkondades edasiliikumiseks vajaliku tasakaalu. Need näitavad, et Euroopa käsutuses olevad vahendid on õiged ja annavad meie kodanikele üleilmastumisega kohanemiseks ja selle kujundamiseks kindla aluse.
Järgnevalt keskendun ma komisjoni 2008. aasta õigusloome- ja tööprogrammile. See on meie poliitiline programm aastaks 2008. Selles on loetletud meie peamised algatused ja see tugineb meie poolt võetud kohustusele luua Euroopa kodanikele lisandväärtust. Me oleme püüdnud tugevdada niihästi poliitilist sisu kui protsesse.
Nagu aastal 2007, koondatakse ka 2008. aasta tööprogrammis tähelepanu teatud arvule uutele poliitilistele algatustele, sealhulgas kaheteistkümnesse paketti liigitatud 26 strateegilist algatust, mida komisjon kavatseb aasta jooksul ellu rakendada ja neljakümne üheksaks paketiks liigitatud 61 prioriteetset algatust, mis lastakse käiku 12-18 kuu jooksul.
Meie algatustes keskendutakse viiele valdkonnale, millel on otsene tähtsus kõikide jaoks Euroopas - majanduskasv ja tööhõive, jätkusuutlik Euroopa, rände haldamine, kodanike esikohale seadmine ning Euroopa üleilmse partnerina. Me oleme ka otsustanud suurendada oma kohustusi parema õigusloome osas ja tagame lubatud tulemuste saavutamise.
Oleme rahuloluga märganud, et Euroopa Parlamendi kokkuvõtvas raportis ollakse nõus keskse tähtsusega põhivaldkondadega, mis me aastaks 2008 kindlaks määrasime. Meie eesmärkide elluviimiseks on vaja tihedat koostööd institutsioonide vahel ja liikmesriikide vahel. Mitmetes teie raportis kirjas olevates valdkondades on konkreetsed algatused juba käigus või planeeritakse vastu võtta veel 2007. aastal.
Mul on hea meel märkida, et järgmiseks aastaks on programmi võetud mitmed algatused, mis on Euroopa Parlamendi huvikeskmes.
Olgu siinkohal nimetatud mõned põhivaldkonnad: Lissaboni majanduskasvu- ja tööhõivestrateegia, mis püsib jätkuvalt meie eesmärkide keskmes jõukama, keskkonnateadlikuma ja sotsiaalselt sidusama Euroopa Liidu kujundamisel, kliimamuutus tänavuaastase rõhuasetusega leevendusmeetmetele, mida täiendab uus lähenemisviis kliimamuutusega kohanemiseks, transpordisektori keskkonnasõbralikumaks muutmine, väikeste ja keskmise suurusega ettevõtjate tegevust reguleeriv väikeettevõtete õigusakt (Small Businesses Act), mis on tegelikult nende jaoks ette nähtud meetmete pakett, õigusaktid tarbijakaitse tugevdamiseks lepinguliste õiguste ja uue tarbijate tulemustabeli osas, õiguskaitse kättesaadavuse parandamine kodanike jaoks, Euroopa õiguskeskkonna parandamine koos parema õigusloome strateegilise läbivaatamisega.
Tööprogrammis ühtivad suurel määral komisjoni ja parlamendi arvamus tegutsemisvajaduse ja edasiste suundumuste kohta.
Vastab tõele, et kokkuvõtvas raportis on mõned ettepanekud, millele me praegusel hetkel ei saa kindlat vastust anda. Näiteks töötame me aktiivselt intellektuaalse omandi ja finantsteenustega, aga praegu on ennatlik rääkida, kui ambitsioonikad on konkreetsed algatused.
Jäätmekäitluse osas proovime toime tulla pigem tegevuskavas tõstatatud küsimustega jäätmeid käsitlevate õigusaktide parema rakendamise kohta, kui tegeleda uute algatustega.
Rõhutaksin siinjuures, et uute algatuste nimistust puuduvad küsimused ei ole kõrvale jäetud. Komisjoni oluline töö ühenduse õigusaktide rakendamisel, programmide elluviimisel ja rahvusvaheliste kokkulepete sõlmimisel jätkub ning seda tõstetakse esile programmi muudes peatükkides. Samuti püütakse kajastada enamiku komisjoni tegevusvaldkondade mitmeaastast iseloomu äsjalisatud peatükis uute poliitikavaldkondade kujundamise kohta.
Ühtlasi oleme lisanud tööprogrammi teabevahetusprioriteedid, aga selles osas on üks uuendus, me nimelt teeme muudele institutsioonidele ettepaneku seoses rea prioriteetidega, mida võiks edendada koos.
See ei tähenda tsentraliseerimist, täiesti vastupidi. Me usume, et ühine arusaam prioriteetidest on hüppelauaks kontseptsioonile kohalikule tasandile liikumisest, kohaldades teabevahetustööd kõige paremini Euroopa Liidu eri piirkondade vajadustele. Usume, et partnerlus teabevahetuse valdkonnas on selles osas otsustava tähtsusega, kui me tõepoolest Euroopat tema kodanikele lähendada tahame.
Komisjon ootab huviga elavat ja viljakat arutelu, mis näitab tööprogrammi strateegilist mõõdet ning on tähendusrikas poliitiline sõnum kodanikele. Aasta 2008 saab Euroopale otsustavaks aastaks. Tuginedes aastal 2007 tehtud suurepärasele koostööle suudavad Euroopa Komisjon ja Euroopa Parlament koos olukorda parandada ning olen kindel, et nad muudavad aasta 2008 Euroopa jaoks edukaks.
Härra komisjoni president, sooviksin samuti soojalt tervitada kõiki täna arutelul viibivaid komisjoni liikmeid.
fraktsiooni PPE-DE nimel. - (DE) Härra president, daamid ja härrad. Komisjoni president, olles eelmisel aastal kuulnud teie ähvardavaid sõnu siin täiskogus viibijate arvu kohta, on siin täna rohkem parlamendi kui komisjoni liikmeid ning ma usun, et olete seda rahuldustundega märganud. Fraktsiooni PPE-DE nimel sooviksime teid julgustada järgmisel, uue lepingu ratifitseerimise jaoks üliolulisel aastal, kasutama komisjoni kõige tähtsamat pädevust, nimelt õigust esitada Euroopa jaoks õigusloomega seotud ettepanekuid nii, et oleks tagatud kodanikele tõsist muret valmistavate küsimuste tõhus käsitlemine ja teie käsutuses olevate võimaluste kasutamine lõhe vähendamiseks kodanike ja Euroopa Liidu vahel.
raportöör. - (FR) Härra juhataja, daamid ja härrad, televisiooni, telekommunikatsiooni ja interneti lähenemisega on televisioon muutunud interaktiivseks meediumiks ja televaatajad näitlejateks.
Praegu saab vaataja uurida sisu, valida programme ja taasesitada saateid; siiski vajab ta selleks üha rohkem vahendeid. Sisseseade kasutamise lihtsustamiseks ja tarbija liigsete kulutuste vältimiseks peavad nimetatud seadmed omavahel ühilduma ja koos töötama. Me tunneme seda koostalitlusvõime nime all.
Täna esitatud raportis otsitakse võimalusi koostalitlusvõime edendamiseks Euroopa Liidu piires. Samuti on selle eesmärk tagada teabe pluralism ja sisu mitmekesisus uuel tehnoloogilisel ajastul, mis nõuab võimuorganite tegusat, vankumatut ja valvsat poliitikat nii riiklikul kui ka Euroopa tasandil.
8. Euroopa Parlamendi kodukorra artikli 23 (esimeeste konverentsi koosseis) muutmine (hääletus)
raportöör. - (EL) Härra juhataja, fraktsioonilise kuuluvuseta parlamendiliikmete arv võib ettenägematutel asjaoludel igal ajal kasvada. See on kooskõlas olemaolevate fraktsioonide poliitilise ühtekuuluvusega ja võimalusega jõuda konsensusele fraktsioonilise kuuluvuseta parlamendiliikmete seas, eeldusel, et neid on piisavalt fraktsiooni moodustamiseks.
Õigusloomega seotud poliitikast rääkides, siis kodukorra sätted, mis puudutavad esimeeste konverentsi koosseisu, ei peaks olema piiravad olukorras, kus fraktsioonilise kuuluvuseta parlamendiliikmete arv on väike.
Euroopa Parlamendi kodukord sisaldab peamiselt pika-ajalise kehtivusega sätteid. Neist peaks kasu olema mitte ainult õigusloomega või muudatusettepanekutega seotud tegevuses, vaid ka muutuvates olukordades tulevikus.
Sel põhjusel ei tohiks juhtumipõhised olukorrad, mis igal hetkel võivad tagasi pöörduda esialgsesse status quo seisundisse, iga kord päädida uute määruste vastuvõtmisega. Nimetatud teema puudutab parlamentaarset suveräänsust, parlamentaarset autonoomiat ja parlamendi iseregulatsiooni võimet, ja ma palun hääletada selle poolt.
President Sarkozy, kaasparlamendiliikmed, daamid ja härrad, Euroopa Parlamendil on rõõm teid tervitada Prantsuse Vabariigi presidendina tänasel pidulikul istungil Strasbourgis. Teie visiit teeb sellele institutsioonile suurt au ja ma võin kinnitada, et teie külaskäiku on täiskoja liikmed oodanud, millest annab tunnistust täna siia kogunenud parlamendiliikmete suur arv. Presidendivalimiste kampaania käigus ja hiljem 6. mail, teie valimise ajal, kinnitasite te pidevalt ja kindlameelselt, et üks teie võtmeprioriteet on Euroopa ülesehitus ja sellest tulenevalt on see ka üks Prantsusmaa valitsuse põhimuresid.
(DE) Austatud Prantsusmaa president, juba aastal 1849 avaldas suur Prantsuse kirjanik Victor Hugo arvamust, et Euroopa riikide liit oleks kasulik. Möödunud saja aasta jooksul on Euroopa integratsiooni ajaloos edu saavutatud ning on tehtud olulise tähtsusega algatusi, kuhu prantslased on andnud märkimisväärse panuse. Need hõlmavad ei midagi vähemat kui tänapäevase Euroopa Liidu lätteid, mis on Robert Schumani poolt 1950. aastal avaldatud kava tulemus. Robert Schuman tegi tihedat koostööd Jean Monnet'ga.
Kuna oleme kogunenud Strasbourgis, siis sooviksin avaldada lugupidamist Pierre Pflimlinile, kes oli Prantsusmaa peaminister, Euroopa Parlamendi president ja paljude aastate vältel Strasbourgi linnapea. On väga valus, et just Prantsusmaa kodanikud lükkasid referendumil tagasi põhiseaduse lepingu eelnõu, milles leidus nii palju tähtsaid vastuseid Euroopa tuleviku jaoks. Vahetult enne teie valimist, härra president, väljendusite te selgesti, et teete riigipeana kõik võimaliku, et tuua Prantsusmaa tagasi Euroopa pealavale.
Kahtlemata näitasite te viivitamatult ja kindlameelselt nimetatud otsust oma panusega lahenduse leidmiseks läbirääkimistel reformilepingu üle ja toetusega tollase Euroopa Ülemkogu eesistuja, kantsler Angela Merkeli sellesuunalistele jõupingutustele.
Härra president, lubage lõpetuseks meenutada, et peale valimisvõitu kutsusite mind esimese mitte-prantslasest külalisena Élysée paleesse. Ma sooviksin kasutada võimalust Euroopa Parlamendi nimel teid veel kord tänada kutse eest, sest sellega näitasite te mitte üksnes oma pühendumust Euroopale, vaid ka seda - ja see on tähtis -, et te hindate kõrgelt Euroopa Parlamenti Euroopa Liidu rahvaste esindajana.
Härra president, 2. juulil, paar nädalat pärast teie valimist, pöördusite te Strasbourgi elanike poole sõnadega: "Ma tahan, et Prantsusmaa võtaks endale oma vastutuse, ja ma tahan, et kõik Euroopa kodanikud saaksid teadlikuks oma vastutusest ajaloo ees. Ma tahan alustada arutelusid, esitada küsimusi ja ma tahan need probleemid käsile võtta.” Härra president, ootame innukalt teie kõnet. Tohin ma paluda teid pöörduda Euroopa Parlamendi poole.
Prantsuse Vabariigi president. - Austatud Euroopa Parlamendi president, parlamendiliikmed, austatud komisjoni president, mu daamid ja härrad, tänan, et te kutsusite mind kõnelema paigas, kus tuksub Euroopa demokraatia süda.
Tänan teid võimaluse eest teha seda praegu, kui Euroopa on jälle jõudu kogumas ja liigub edasi pärast seda kui tundus, et ta on kõikuma löönud.
Olen tänulik, et andsite mulle võimaluse taas kord teie ees kinnitada Prantsusmaa pühendumist Euroopale ja selgelt kinnitada, et põhiseaduse lepingule öeldud "ei" polnud prantsuse rahva jaoks Euroopast loobumise väljendus, vaid väljendas pigem nende suuremaid nõudmisi Euroopa suhtes.
Euroopa ülesehitamist on algusest peale kandnud ootused. Rahvad ootavad, et Euroopa täidaks need ootused ning see on meie kõigi vastutus. Oodatakse rahu, vendlust, edasiminekut. Need ootused kasvasid välja 20. sajandi suurtest tragöödiatest, miljonite meeste, naiste ja laste verest ja pisaratest. Need ootused on sündinud hiiglaslikest kannatustest. Loodetakse, et Euroopa rahvad ei sõdi enam kunagi üksteisega, et me ei pea nägema Euroopa pinnal katseid vallutada, domineerida ja hävitada, mis viisid meie rahvad materiaalse ja moraalse hävingu äärele.
Euroopa idee sündis just seetõttu, et suured eurooplased ulatasid üksteisele käe üle piiride, mille pärast oli surnud väga palju inimesi. Neile järgnesid rahvad, kes olid palju kannatanud otsustades, et vihkamise ajastu on lõppenud ja valitsevaks peab saama sõprus.
Euroopa ülesehitamine sai võimalikuks tänu sellele, et inimesed olid kohkunud sellest, mis nad olid korda saatnud. Nad keeldusid edasi võitlemast, mõistes hingepõhjas, et uus sõda oleks saatuslik. Selle asemel otsustasid nad üksteist armastada ja mõista ning töötada koos ühise tuleviku nimel.
Euroopa ülesehitamist tuleb mõista sellena nagu see on - moraalse, poliitilise ja vaimse vajadusena.
Euroopa ülesehitus on Euroopa rahvaste ühise tahte väljendus, rahvaste, kes jagavad ühiseid väärtusi ja ühist tsivilisatsiooni ning kes soovivad, et need väärtused püsima jääks ja tsivilisatsioon edasi elaks.
Euroopa ei saa üksnes toimida kui masin. Euroopa ei saa toimida haldusliku masinavärgina. Euroopa ei saa olla õiguslik masin, mis töötab välja norme, määrusi ja direktiive, masin, mis tugineb protseduuridele ja reeglitele.
Euroopat ei saa hoida lahus igapäevaelust, inimeste tunnetest ja mõtetest. Euroopa saab olla reaalsus ja jääda püsima ainult siis, kui ta on miljonite meeste ja naiste jaoks nende veendumustest sõltumata elav, kõneleb nende keeles, annab neile lootust paremale elule ja paremale maailmale. Euroopa peab olema suur ideaal või ta lakkab olemast.
Kui rahvad ütlevad "ei", pole meil õigust öelda, et nad eksivad. Tuleks esitada küsimus, miks nad ütlesid "ei".
Me kõik teame - mina muuseas hääletasin poolt -, et Prantsusmaa ja Hollandi vastuhääled väljendasid kahjuks palju enamat kui ühe tähtsa teksti tagasilükkamist.
Me kõik teame, et see "ei" oli äärmiselt nähtav märk väga sügavast usalduskriisist, mida ei tohi tähelepanuta jätta, millele tuleb leida lahendus.
Kõik kes armastavad Euroopat peavad võtma väga tõsiselt vastuhäält, mis tuli kahelt Euroopa Liidu asutajarahvalt, kes on Euroopa ideed alati toetanud.
Vastuhäälega väljendasid need rahvad oma tõsist muret - miljonid mehed ja naised Euroopas olid hakanud lootust kaotama. Miks? Sellepärast, et nad tundsid, et Euroopa ei taga neile enam piisavat kaitset. Neile tundus, et Euroopa on nende eluraskuste suhtes ükskõikseks muutunud. Kas see tunne on põhjendatud või mitte, ei olegi oluline. Ma olen veendunud, et miljonid mehed ja naised mis tahes riikidest jagavad seda suhtumist.
See "ei" oli hävitava tähendusega. See paiskas Euroopa tema ajaloo kõige tõsisemasse kriisi. Kuid kriis, mis oleks võinud Euroopa hävitada osutus ühtlasi kasulikuks, ärgitades Euroopale pühendunud inimesi kriisi põhjuste üle mõtlema.
Alates Euroopa Söe- ja Teraseühenduse loomisest on kõik Euroopas saavutatu väga väljapaistev.
Meie kõik siin oleme nende rahvaste esindajad, kes on üksteist vihanud, üksteist hävitada püüdnud ja sajandeid üksteisega sõdinud.
Euroopa Liidu algusaegadel lausus suur eurooplane ja Euroopa Parlamentaarse Assamblee esimene president Paul-Henri Spaak kõikehõlmavad ja surematud sõnad: "Me ei tohi midagi unustada, see oleks pühaduseteotus, kuid me tegime otsuse võtta vastu suur väljakutse, mis edu korral peaks võimaldama kaitsta seda, mis on meile kõige kallim ja kõikidele ühine”.
Vaatamata loendamatutele raskustele on see suur ettevõtmine kestnud juba pool sajandit.
kirjalikult. - (DE) Olgugi, et Bulgaarial ja Rumeenial on õnnestunud saavutada juurdepääs Euroopa majanduspiirkonnale, ollakse Brüsselis silmanähtavalt üllatunud arenguseisaku üle organiseeritud kuritegevuse ja korruptsiooniga võitlemisel. Need on laialt levinud probleemid, mille juured asuvad siiski postkommunistlike riikide sotsiaalpoliitilises arengus. Laia üldsust ärritab kapitalismi anonüümsus ja ükskõiksus ning ta võtab selle asemel kasutusele tavapärased ning ära- ja läbiproovitud võrgustikud.
See tõestab taas kord, et sotsiaalset teavet ei saa väljastpoolt peale suruda. See on midagi, mida USA püüab saavutada oma sõdadega, mis kujutavad endast relvastatud kallaletungi, samal ajal kui EL ripub "juurdepääsu” väljavaate küljes. Tõsiasi on see, et viimane kaotab tõhusust, jäädes ilma igast võimalusest mõju avaldada pärast seda, kui riigid on "klubiga ühinenud”. Seeõttu ei tohi EL seda viga Türgiga korrata.
(PL) Härra juhataja, sooviksin viidata Barbara Kudrycka raportile, milles käsitletakse lepingut Euroopa Ühenduse ja Ukraina vahel, mille sisuks on lühiajaliste viisade väljastamise lihtsustamine. See on iseäranis oluline Poola ja Ukraina suhete jaoks - need on kaks riiki ja rahvast, kes on omavahel ajalooliste sidemete kaudu sajandeid seotud olnud. Selle väga tähtsa tegevuse jaoks on vaja kasutusele võtta oluliselt lihtsam viisade väljastamise menetlus, mille peaks meie Ukraina sõprade jaoks kehtestama võimalikult kiiresti, eriti selles osas, mis puutub noortesse inimestesse, õpilastesse, õppejõududesse ja hooajatöötajatesse.
Pikemas perspektiivis peaksime püüdma sisse viia viisavaba reisikorralduse. See on iseäranis oluline selleks, et panna alus Ukraina tulevasele integreerumisele Euroopa Liiduga. Liit peab toetama Ukraina demokraatia arengut, aitama luua kodanikuühiskonda ja kaasa aitama meie ja Ukraina kodanike kontaktile.
kirjalikult. - (PT) See Euroopa Ühenduse ja Ukraina vaheline lühiajaliste viisade väljastamise lihtsustamise leping tuleb allkirjastada samaaegselt tagasivõtulepinguga, sest need on vastastikku sõltuvad.
Nagu viidatud, on need lepingud osa ELi võitlusest ebaseadusliku sisserände ja selle vahendite vastu. Raportis nõustutakse täielikult soovitustega, mis hõlmavad seda, et "EÜ ja eelkõige Euroopa Komisjon peab andma Ukrainale piisavalt tehnilist ja rahalist toetust, et saavutada kõrge tase tagasivõtulepingu rakendamisel”. Sellegipoolest oleme selles osas kriitilised.
Vaatamata sellele, et lepinguga viiakse sisse ranged menetluse tähtajad, määrates kindlaks eelistatud viisa maksumuse -, mille hulka kuulub ka viisatasust loobumine teatud inimeste rühmade puhul - ja kantakse hoolt lihtsustatud menetluse eest hulga juhtude korral, on see siiski vähem sellest, mida tuhanded Ukraina kodanikud nõuavad ja vajavad.
Raportööridel ei ole õnnestunud mõista, et vaja on tõhusalt rakendada meetmeid, mille eesmärgiks on viisade väljastamise lihtsustamine Ukraina ühiskonna laiema osa jaoks või isegi mittediskrimineeriv erandlik viisarežiim, millist Ukraina pakub paljude Euroopa Liidu riikide kodanikele.
kirjalikult. - (DE) EL on liiga kaua ulatanud abikäe riikidele terves maailmas, samal ajal mitte hakkama saades selle raha muutmisega sõltuvaks ebaseaduslike sisserändajate tagasivõtmisest. See on suurendanud ebaseaduslike majanduspagulaste voogu, mis saabub sihtkohariikidesse hariduse ja tulevikuväljavaadeteta. See on toimunud koos ohtrate viisaskandaalidega, seoses sellega, et arvutu hulk inimesi on sisenenud ELi turisti teeseldes ja seejärel otsekohe kadunud ELi madalapalgalisse majandusharusse, seega kaotades hulgaliselt töökohti. Viimane aeg on muuta tagasivõtulepingud lepingute lahutamatuks osaks. Võimaluse kaduda meie suurlinnade anonüümsusse peab samuti iga hinna eest kõrvaldama.
Üha hoogu võtvasse viisakeskuste rajamisse - mis seejärel suletakse viisataotlejate puuduse tõttu - tuleb samuti ettevaatusega suhtuda. See tava ei tohi mingil juhul viia olukorrani, mille korral viisasid väljastatakse sulgemise vältimiseks meelevaldselt.
kirjalikult. - (PT) See Euroopa Ühenduse ja Moldova vaheline lühiajaliste viisade väljastamise lihtsustamise leping tuleb allkirjastada samaaegselt tagasivõtulepinguga, sest need on vastastikku sõltuvad, nii nagu ka Venemaa ja Ukrainaga sõlmitavate lepingute puhul.
Vaatamata sellele, et lepinguga viiakse sisse ranged menetlustähtajad, määrates kindlaks eelistatud viisa maksvuse, mille hulka kuulub ka viisatasust loobumine teatud inimeste rühmade puhul (nagu näiteks ametlike delegatsioonide liikmed, ettevõtlusega tegelevad inimesed, ajakirjanikud, teadus-, kultuuri- ja spordiüritustest osavõtjad, õpilased, vahetusprogrammides osalejad, lähedased sugulased, kodanikuühiskonna esindajad ja inimesed, kelle külaskäigu eesmärgiks on ravi saamine) ning hoolitsedes lihtsustatud menetluse eest hulga juhtude korral, on see siiski vähem sellest, mida tuhanded Moldova kodanikud nõuavad ja vajavad. Vaja on kehtestada abinõud, mille eesmärgiks oleks viisade väljastamise lihtsustamine Moldova ühiskonna laiema osa jaoks või isegi mittediskrimineeriv erandlik viisarežiim, millist Moldova pakub paljude Euroopa Liidu riikide kodanikele.
Veel enam, need lepingud kuuluvad Euroopa Ühenduse sisserännet ja Schengeni ala käsitlevasse poliitikavaldkonda, mille hulka kuuluvad vahendid biomeetriliste andmete säilitamiseks.
kirjalikult - (RO) Euroopa Parlamendi Rumeeniast pärit liikmed, fraktsiooni PSE liikmed hääletavad kas EL-Moldova lühiajalisi viisasid ja tagasivõtulepingut käsitleva lepingu vastu või keelduvad sellekohases hääletuses osalemast. See ei näita vastuseisu kõnealuse dokumendi sisule, vaid ebatäpsetele mõistetele, mida leping sisaldab ja millele pani aluse stalinistlik nõukogude võim, selleks et tunnustada moldaavia keele olemasolu, mis on erinev rumeenia keelest. Viide moldaavia keelele jääb kõnealuste Euroopa Parlamendi liikmete suhtes kehtetuks.
(PL) Härra juhataja, ma esitasin selle varem. See on seotud sellega, kuidas hääletan härra Weberi raporti osas, mis käsitleb interaktiivseid digitaaltelevisiooniteenuseid. Soovin öelda, et sellel dokumendil on väga huvitav osa, milles väidetakse, et avalikku audiovisuaalset ajakirjandust tuleks tugevdada, mitte nõrgendada. Hääletasin raporti poolt, sest hiljuti kuulutas minu esindatava riigi peaministrikandidaat, et avalikku televisiooniteenust tuleks vähem toetada. Mul on hea meel, et Euroopa Parlament teeb selles suhtes selge avalduse, nimelt selles osas, et avalikku televisiooniteenust ja avalikku audiovisuaalajakirjandust tuleks rohkem toetada.
Kogu austusega antud küsimuse vastu tuleks välja tuua, et Euroopa Liit oleks ka ilma selle raportita hakkama saanud. Euroopa Parlament peaks pühenduma väiksemasse valdkonda jäävatele küsimustele ega peaks avaldama arvamust kõige siin päikese all leiduva kohta.
Euroopa Parlamendi kultuuri- ja hariduskomisjoni peaks sulgema, sest see tegeleb küsimustega, mis ei kuulu ELi-sisese koostöö pädevusse. Suuremalt jaolt teeb nimetatud komisjon raporteid, mis teevad ettepaneku selleks, et Euroopa Liit peaks sekkuma üksikasjalikult valdkondadesse, mille jaoks ELil ei ole pädevust, ning neid valdkondi reguleerima.
Käesolevas ELi koostöö raamistikus on kindlaks määratud, et ainuüksi liikmesriik on vastutav hariduse valdkonna korraldamise eest. Kultuuriküsimused kuuluvad samuti liikmesriikide pädevusse ning Euroopa Liit on praegu seoses ohtrate kultuuriprogrammidega haaratud väga piiratud koostöösse.
Neil põhjustel ei ole Euroopa Parlamendi kultuuri- ja hariduskomisjoni olemasolu põhjendatud.
kirjalikult. - Mina hääletasin kõnealuse raporti poolt. Ma toetan interaktiivse digitaaltelevisioonitehnoloogia kasutamist, mis tooks Euroopa kodanikele mitmel viisil kasu. Raportis rõhutatakse analoogtelevisioonilt digitaaltelevisioonile ülemineku tähtsust, mis Ühendkuningriigis püsib graafikus, aga mõnedes muudes liikmesriikides on maha jäänud.
kirjalikult. - (MT) Ma sooviksin kasutada selle aruteluga pakutud võimalust selleks, et avaldada oma pettumust selle pärast, kuidas digitaaltelevisioon Maltal areneb.
Esiteks peaks Malta tarbijatel olema õigus jätkata riiklike telekanalite vaatamist, mille vaatamine on tasuta.
Praktikas peaksid kõik digitaaltelevisiooniteenuse pakkujad neid kanaleid tasuta edastama. Lisaks peaks igaühel, kes nende ettevõtete digitaalvastuvõtjat ei osta, siiski olema õigus vastu võtta nende kanalite signaali.
Minu teine punkt on seotud erinevate platvormide - maapealse digitaaltelevisiooni ja kaabeltelevisiooni koostalitlusvõimega Malta puhul. Koostalitlusvõime puudumine selles Malta süsteemis viib selleni, et tarbijatel on vähem valikuid, sest kui nad soovivad kasutada teise ettevõtte teenuseid, peavad nad paigaldama erineva vastuvõtja. Ma loodan, et selles küsimuses pädevate asutuste uuendatud poliitika tegeleb kõnealuse probleemidega.
kirjalikult. - (PL) Härra Weber esitas selle, hetkel vastuolulise teema kohta väga huvitava raporti. Kaasaegses digitaalkeskkonnas, teenustes, võrgustikes ja ettevõtlussüsteemides on toimunud olulised muutused ja tarbijatele on nüüd kättesaadav laiaulatuslik valik. Koostalitlusvõimest on seetõttu saanud teabe- ja telekommunikatsioonivõrgustike jaoks põhjapanev mõiste.
Ma nõustun sellega, et tarbijate vajadused peaksid turu arengul olema äärmiselt olulised. Seetõttu on oluline keskenduda vaatajatele ja neile täielikult teadlike valikute tegemise võimaldamisele, nii et nad saaksid tõepoolest selle täiesti uue tehnoloogia täielikust potentsiaalist kasu.
Schengeni acquis' sätete kohaldamine - Schengeni acquis' kohaldamine Tšehhi Vabariigis, Eestis, Lätis, Leedus, Ungaris, Maltal, Poolas, Sloveenias ja Slovakkias (arutelu)
kodanikeõiguste, justiits- ja siseasjade komisjoni nimel koostatud Carlos Coelho raport nõukogu otsuse eelnõu kohta Schengeni acquis' sätete täieliku kohaldamise kohta Tšehhi Vabariigis, Eesti Vabariigis, Läti Vabariigis, Leedu Vabariigis, Ungari Vabariigis, Malta Vabariigis, Poola Vabariigis, Sloveenia Vabariigis ja Slovaki Vabariigis (11722/2007 - C6-0244/2007 -.
nõukogu eesistuja. - (PT) Härra juhataja, daamid ja härrad, mul on tõesti hea meel olla täna täiskogu ees eesistujariigi ja Portugali Vabariigi nimel, et arutada lähenevat Schengeni ala laienemist.
Ainult aasta tagasi olid Euroopa kohal tumedad pilved seoses vägagi tõsise poliitilise kriisi võimalusega, mis oli seotud tehniliste probleemidega uue põlvkonna Schengeni infosüsteemi (SIS) kasutuselevõtul 2007. aastal. Ootuspärase 2004 aastal. ELiga ühinenud liikmesriikide kodanike vaba liikumise lõputu edasilükkamine poleks olnud mitte ainult lubamatu tehnoloogilise suutmatuse näide, vaid olulisel määral ka märk Euroopa ideaalide lüüasaamisest ning meie institutsioonide ja liikmesriikide võimetuse ja ebapädevuse tunnistus. Oleksime võinud nendele kodanikele anda tuhandeid selgitusi, kuid kõik oleks kõlanud otsituna ning oleks viinud süüdlaste otsimiseni, takistades sellega probleemi reaalset lahendamist.
Õnneks otsustasime koos kiirelt tegutseda, mis oli tõepoolest pretsedenditu. Kõigepealt leidsime Lissabonis sellele tehnoloogilisele kriisile sobiva lahenduse.
SISone4all oli projekt, mis algatati praktiliselt 30 päeva jooksul koos tasuvusuuringuga, mida uuriti Euroopa tippekspertide poolt sama ajavahemiku jooksul. Detsembris 2006 andis justiits- ja siseministrite kohtumine protsessi alustamisele rohelise tule, kus tegevuste ajagraafikut võiks võrrelda "Võimatu missiooni” Euroopa versiooniga ja kus eelarve oli mikroskoopiline, natuke rohkem kui pool miljonit eurot. Märtsis, nagu lubatud, oli valmis tarkvara - Portugali N.SIS-i kloon (riiklik SIS) - ning see saadeti uutele projektipartneritele. C.SIS-i (kesk-SIS) täiustati olulisel määral tänu Prantsuse Vabariigi suurele panusele, mille eest peame tänulikud olema.
Saksamaa eesistujariigina võttis kasutusele sobivad õiguslikud meetmed, tegutsedes laitmatu ajagraafiku järgi. 31. augustiks suutsime lõpetada seadmete paigaldamise ja andmete sisestamise, mis oli raske ja keerukas protsess. Järgmisel päeval said uute liikmesriikide julgeolekujõud juurdepääsu uutele vahenditele, mida nad hakkasid edukalt kasutama. Jäi üle vaid kontrollida, kas kõik muud meetmed, mis olid vajalikud Schengeni alaga ühinemiseks, sama edukalt kasutusele võeti, näiteks maa- ja merepiiriga seonduva, politsei koostöö, andmekaitse ja viisade väljastamise osas. Õnneks kõik toimis. Viimasel nädalal, 8. novembril selgus justiits- ja siseministrite kohtumisel, et asjaomased liikmesriigid on suutnud piisaval määral ennast ette valmistada, et rahuldavalt rakendama hakata nii SISiga mitteseotud kui ka sellega seotud nõudeid.
Soovin siin tänada kõiki, kes panustasid muudatuste elluviimisesse ning tegelesid viimastel kuudel hindamisprogrammiga. Eriliselt tuleks mainida paljude ekspertide olulist tööd, kes olid seotud visiitidega ning võimaldasid täiustamist ja ümbertegemist kõigest loetud kuude jooksul ning mis said ilma väiksemagi kahtluseta ka valmis.
Nüüdseks on meil seal, kus on uus Euroopa Liidu välispiir, üks arenenumaid ja moodsamaid tehnikaid, organisatsioonilised lahendused, mis väärivad innovatsiooni auhinda, ning vajalikud menetlused, mis kindlustavad väga kõrge kuritegevuse vastase võitluse taseme. Siia lisanduvad ka vastavad kahe- ja mitmepoolselt kokkulepitud järelevalvemeetmed, nii et päev pärast kontrolli tühistamist on rohkem vabadust, kuid mitte vähem turvalisust.
Pean ka rõhutama, et mure maksimaalse läbipaistvuse pärast viis eesistujariik Portugali väga edukate sammudeni, mis võimaldab Euroopa Parlamendile juurdepääsu sellele mahukale informatsioonile. See täiskogu võis seetõttu kinnitada mõjuhinnangu kokkuvõtte vastavust, mida me samuti tahtsime esitada eraldi dokumendina. Pean õnnitlema raportööri härra Coelhot tema täieliku pühendumise eest pidada kinni esitatud tähtaegadest ning samuti tema raporti suurepärase kvaliteedi eest.
Daamid ja härrad, see on meetod, mida peame kasutama selleks, et vastata tuleviku väljakutsetele nii SIS II, VIS (viisainfosüsteemi) kui ka uute infosüsteemide koostamise ja juhtimise integreerimise küsimuses, mis puudutab reisijaid, millest asepresident Frattini hiljuti rääkis. Kellelgi ei tohiks olla illusioone, sest sarnased suurprojektid saavad olla kas väga edukad või suured läbikukkumised. Edu on võimalik saavutada ainult tugevate juhtimisstruktuuride, eesmärgipärase suunamise ning väga kindlate ajakavade kaudu.
Meil pole vaja mingit tehnoloogiatsaari, vaid selle asemel on vaja teha palju tööd demokraatlikus võrgustikus, kuhu on kaasatud komisjon, liikmesriigid ja Euroopa Parlament, nagu seda ka väga hästi näitas käesolev teema. Soovin ametlikult tänada neid, kes panustasid selle edusse. See on SISone4all edu võti ja ainult sel juhul saame kokku hoida ressursse, luua sünergiaid projektide vahel ning eriti, daamid ja härrad, pidada kinni tähtaegadest.
On ainult üks tingimus, mida on vaja täita enne, kui komisjon teeb oma 2007. aasta detsembriks kavandatud otsuse, mis puudutab Schengeni ala tingimuste täies ulatuses täitmist uutes liikmesriikides. See tingimus on teie hääl, Euroopa Parlamendi hääl. Loodan, et võin tulemusega arvestada ja selles kindel olla, pidades silmas resolutsiooni ettepaneku, mis on juba päevakorras, positiivset sisu.
Lubage mul lõpuks ka avaldada tänu nende positiivsete kommentaaride eest, mis resolutsiooni ettepanekuga on tehtud Euroopa Parlamendi poolt eesistujariigile ja Portugali Vabariigile. Nende meeste ja naiste nimel, kes viimastel kuudel on oma jõu pühendanud sellele ülesandele, valmistamaks ette ajaloolist otsust lõplikult kaotada raudne eesriie, pean ütlema, et meid ei inspireerinud mitte ainult võidu soov ning tõsise kriisi ennetamine. Me koondasime parima Euroopas leiduva oskusteabe, kasutasime uue, digitaalse Euroopa võimalusi, et kiiresti korrigeerida oma plaane ning probleeme, ja lõime fantastilise ekspertide võrgustiku, samuti 24 tundi ööpäevas töötava nõustamissüsteemi lahenduste leidmiseks. Seda kõike koordineeris ekspertide, poliitikute ja ministrite unikaalne koostöövõrgustik, mis sai regulaarselt kokku erinõupidamistel, et kooskõlas komisjoniga protsesse juhtida. Pean eriliselt välja tooma asepresident Frattini rolli.
Me ei unusta ka, daamid ja härrad, et Euroopal on oma parlamentaarsed esindajad, kelle arvamus on kooskõlas sellega, mida me teeme. Me võtsime arvesse teie soovitused ja arvestame teie esindatusega avamistseremooniatel, et tähistada Euroopa vaba liikumise ajaloolist laienemist, mis toimub 21. ja 22. novembril. Tänan teid, daamid ja härrad, teie panuse eest sellesse ajaloolisesse töösse.
asepresident. - Härra juhataja, kõigepealt tahaksin õnnitleda kõiki liikmesriike nende saavutuste eest, et Poola, Eesti, Leedu, Läti, Tšehhi Vabariigi, Sloveenia, Ungari, Slovakkia, Malta ja praeguste Schengeni riikide kodanikel saab lõpuks tõepoolest võimalikuks kasutada täies mahus inimeste vaba liikumise hüvesid, mis on üks Euroopa Liidu alustugedest.
2004. aastal ühinenud liikmesriikide kodanike jaoks on sellest reaalselt kasu. Reisimine muutub lihtsamaks ja kiiremaks. See näitab kõikidele liikmesriikidele, kui kasulik on Euroopa raamistikus koos tegutsemine. Piirkond, kus puudub piirikontroll sisepiiridel on hämmastav saavutus, millel ajaloos ei ole pretsedenti. Alates 21. detsembrist on võimalik ilma piirikontrolli läbimata reisida näiteks Pürenee poolsaarelt Balti riikidesse või Kreekast Soome. See on tõesti sümboolne ühendatud Euroopa jaoks ja põhiõigus kõikide Euroopa kodanike jaoks.
Nagu te kõik teate eelnes sellele ajaloolisele saavutusele suur hulk ettevalmistustööd. Schengeni viisatsooniga liitumine ei ole lihtne töö. See on väljakutse ja me peame saavutama õige tasakaalu vabaduse ja turvalisuse vahel. Kontrolli kaotamine sisepiiridel on ühtlasi liikmesriikidevahelise usalduse küsimus. Liikmesriigid saavutasid vastastikuse hindamise protsessi ehk "Schengeni hindamise” kaudu kindlustunde üksteise võimete osas valvata kõigi eest oma välispiire ja väljastada kogu Schengeni viisaruumis kehtivaid viisasid.
Liikmesriigid parandavad ka politseikoostööd ja turvakontrolli Schengeni laiemal alal, selleks et vältida kurjategijate vaba liikumist ja paremaid võimalusi kuritegude toimepanemiseks. Kõik see ei oleks olnud võimalik ilma finantssolidaarsuseta. Schengeni rahastu andis ligikaudu miljard eurot, võimaldades uutel liikmesriikidel täita eelkõige neid väljakutseid, mis olid seotud tõhusa piirikontrolli loomisega ja Schengeni ala täisõiguslikeks partneriteks saamisega.
Ma tahaksin samuti tänada raportööri härra Coelhot ja Euroopa Parlamenti nende igakülgse toetuse eest selle suure saavutuseni jõudmisel ning lõpetuseks tahaksin õnnitleda eesistujariik Portugali. Ma õnnitlen teid isiklikult ja siseministreid, härra Costat ja Pereirat, teie strateegilise partnerluse ja sihikindluse eest Schengeni infosüsteemi projekti, mis on tuntud kui "SIS One For All”, edukal lõpuleviimisel. Me oleme tõsiselt tööd teinud, nii eelmise eesistujariigi Saksamaa kui tulevase eesistujariigi Sloveeniaga, et Portugali kolleege toetada ja me oleme olnud edukad. See näitab, mida on võimalik saavutada, kui kõik on jäägitult pühendunud keeruka projekti elluviimisele. Mu daamid ja härrad, töö ei ole veel lõppenud. Meie lõppeesmärk on see, et Schengeni infosüsteem II oleks 2008. aasta detsembri lõpuks täielikult töökorras. Me peame taas kord koos kõvasti töötama.
raportöör. - (PT) Härra juhataja, härra komisjoni asepresident, härra nõukogu eesistuja, daamid ja härrad, Schengeni ala on üks suuremaid edusamme Euroopa integratsiooni ajaloos. Sisepiiride kaotamine ja mitmete kompensatsioonimeetmete kasutuselevõtt, nagu välispiiride tugevdamine, politsei ja õigusloomealase koostöö ning Schengeni infosüsteemi loomine, on parim lahendus võimaldamaks vaba liikumist.
Nagu Euroopa Liit, nii on ka Schengeni piirkond laienenud. Algselt 5 liikmesriigist oleme nüüdseks kasvanud 15ni, kaasa arvatud kaks mitte liikmesriiki, Norra ja Island, ning samuti Iirimaa ja Ühendkuningriigi osalise kaasatuseni. Hetkel oleme silmitsi ajaloolise sündmusega: suurim laienemine Schengeni ajaloos, kus üheaegselt kaovad piirid üheksa liikmesriigi vahelt: Tšehhi Vabariik, Eesti, Ungari, Läti, Poola, Leedu, Sloveenia, Slovakkia ja Malta. See on Euroopale paljutähenduslik sündmus, nii vaba liikumise mõttes kui ka uutele liikmesriikidele ning nende kodanikele.
Pean alustama nende riikide tervitamise ning õnnitlemisega. Soovin õnnitleda neid mitte ainult sisenemise puhul Schengeni alasse, vaid eriti ka, süstemaatilise ning pühendunud pingutuse puhul, mida nad on teinud, et vastata rangete Schengeni eeskirjade kehtestatud nõuetele. 2006. aasta detsembri raportites, mida juba mainis minister Magalhães, rõhutati erinevaid probleeme, mis peamises osas on nüüdseks ületatud. Hindamiskomisjon koosnes erinevate liikmesriikide ekspertidest. Nad käisid ära piiridel ja konsulaatides ning valmistasid ette põhjalikke raporteid faktiliste kirjelduste, hinnangute ja soovitustega, paljud vajasid ka lisameetmeid ja järelvisiite probleemide tõttu, mis endiselt eksisteerisid enamikus liikmesriikides.
Soovin õnnitleda hindamismeeskonda, mida juhtis dr Carlos Moreira, mitte ainult lühikese aja jooksul sooritatud töö eest, vaid ka selle eest, et ei täidetud ainult oma inspekteerivat rolli, tihti pakuti välja erinevaid probleemide lahenduseks vajalikke meetmeid ja ettepanekuid.
Härra juhataja, sisepiiride puudumine mitte ainult ei vaja paremat kontrollimist välispiiridel ja head info- ja andmevahetust läbi SISi (Schengeni infosüsteem), see on ka märkimisväärne vastastikuse usalduse toetamine, kus kõik peavad rangelt järgima kokkulepitud reegleid. Tagades tõhusa piirikontrolli, kindlustame kõikide Euroopa kodanike turvalisuse. Tegelikult sõltub Schengeni ala turvalisus iga liikmesriigi põhimõttekindlusest ja tõhususest oma välispiiride kontrollimisel, samuti ka SISi kaudu vahetatava informatsiooni kiirusest ja kvaliteedist. Mis tahes nõrkus või ebakorrektsus töös, mis puudutab neid elemente, võib ohustada ELi julgeolekut.
Seetõttu tuleks ka allesjäänud väiksemad küsimused selgeks rääkida. Kuigi need ei kujuta endast takistust sisepiiride kaotamisel, tuleb need siiski lahendada. See on põhjus, miks Euroopa Parlament küsib vastuvõetavas viie erakonna poolt ühiselt allkirjastatud poliitilises resolutsioonis ning oma õigusloomega seotud resolutsioonis üksikasjalikku teavet kuue kuu jooksul nende probleemide kohta, mis veel eksisteerivad. See on põhjus, miks vajame ka globaalsemat hinnangut Schengeni ala toimimisele, mis tuleks kahe aasta jooksul teha, kaasates nii uusi kui ka vanu liikmesriike.
Lõpuks soovin tänada Portugali eesistujariigina tema pühendumuse ja koostöövalmiduse eest, eriti Portugali valitsust ja riigisekretär Jose Magalhãesi, kes on ka täna siin, ning samuti SISone4all leitud lahenduse eest, mida siin toonitas asepresident Frattini. See lahendus on võimaldanud uutel liikmesriikidel liituda SISiga. Kui see poleks võimalik olnud, arvestades SIS II viivitusega, siis poleks olnud võimalik sel aastal laiendada Schengeni ala. Minister Magalhaes, olen täiesti teadlik teie suurest isiklikust panusest, ja soovin õnnitleda ka dr Eduarda Peixeirot, kellele oleme leitud lahenduse osas palju tänu võlgu.
Mul on kaks viimast märkust. Esimene on Euroopa Komisjonile. Soovin veel kord meelde tuletada, et SIS II loomine on jätkuvalt Euroopa Parlamendi prioriteet, mitte tingimata ei pea uutel liikmesriikidel olema sellele juurdepääs, sest see küsimus on lahendatud SISone4all-iga, kuid peamiselt seetõttu, et ühenduse raamistikus lubab see andmeid tõhusamalt kasutada, parandades seeläbi turvalisust, sest kaasatakse biomeetrilised andmed ning märgete omavaheline sidumine. Mu teine märkus on nõukogule. Pean avaldama kahetsust, et selle konsultatsiooniprotsessi alguses ei peetud kinni mõistliku koostöö põhimõttest parlamendiga, sest turvalisuse kaalutlustel keelduti välja saatmast ekspertide poolt ettevalmistatud hindamisraporteid. Kuigi leiti kompromiss ajutise lahendusena, tuleks leida pikemaajalisem lahendus. On absurdne keelduda parlamendile andmete esitamisest, mida vajatakse õigusloomega seotud pädevuste rakendamisel.
Meil on täna hea meel tervitada ametlike külaliste rõdul EFTA delegatsiooni liikmeid Islandilt, Norrast ja Liechtensteinist Katrín Júlíusdóttiri juhtimisel ja mõnda vaatlejat Šveitsist.
Delegatsioon külastab täiskogu Euroopa Majanduspiirkonna parlamentaarse ühiskomisjoni 29. istungjärgu raames, mis koguneb siin Strasbourgis 14. ja 15. novembril.
Soovin kolleegidele edu EMP lepinguga ja piirkonna tulevikuväljavaadetega, energiaküsimustega ja kliimamuutusega tegelemisel, samuti kõnelustel volinik Borgiga ELi merenduspoliitika teemal, mis on arutluste päevakavas.
Mul on hea meel selle üle, et otsustasite külastada Euroopa Parlamenti meie osaistungjärgu ajal.
Schengeni acquis' sätete kohaldamine - Schengeni acquis' kohaldamine Tšehhi Vabariigis, Eestis, Lätis, Leedus, Ungaris, Maltal, Poolas, Sloveenias ja Slovakkias (arutelu jätkamine)
Järgmine päevakorrapunkt arutelu teemal: nõukogu avaldus Schengeni acquis' sätete kohaldamise kohta ning Carlos Coelho raport Schengeni acquis' sätete kohaldamise kohta Tšehhi Vabariigis, Eesti Vabariigis, Läti Vabariigis, Leedu Vabariigis, Ungari Vabariigis, Malta Vabariigis, Poola Vabariigis, Sloveenia Vabariigis ja Slovaki Vabariigis.
(PL) Härra juhataja, soovin alustada Portugali valitsuse tänamisega üleminekuperioodiks pakutud tehnilise lahenduse eest. See võimaldab uutel liikmesriikidel liituda SISiga enne käesoleva aasta lõppu, enne komisjoni heakskiidetavat ja rakendatavat uut süsteemi.
Mul on hea meel oma kaasmaalaste pärast, kes sõidavad jõuludeks koju Poolasse. Sel korral säästetakse neid tundidepikkustest järjekordadest, et ületada piir koduteel.
Siiski on see kõik saanud võimalikuks seetõttu, et esimeste kogetud raskuste järel võttis iga asjaomane riik end käsile ja tegeles probleemidega, mis tulenesid SISi süsteemi kohandamisest kohalike oludega.
(SK) Soovin kasutada seda võimalust, et avaldada tänu eesistujariik Portugalile tema algatuse ja lahenduse leidmise eest, pakkudes SISone4all võimalust, mis lubas üheksal uuel liikmesriigil ühineda Schengeni alaga.
Selle sammu ajaloolises tähtsuses nende riikide kodanikele ei saa kahelda. See mitte ainult ei muuda reaalsuseks inimeste vaba liikumise põhimõtet, vaid esindab ka ajaloolist sammu Euroopa taasühendamisel.
Soovin tänada ka raportöör Carlos Coelhot suurepärase töö ja märkimisväärse haardeulatuse eest nimetatud küsimuses. Tänud kuuluvad ka volinik Frattinile tema suure pühendumise ja kogu abi eest Schengeni kriteeriumide täitmisel.
Raportis rõhutati mitmeid kordi, et Schengeni alaga liitumine on vastastikuse usalduse küsimus, ja ma usun, et usaldus on ka käesoleva arutelu keskne teema. On üsna selge, et piiride turvalisus ei ole ainult tehnoloogia küsimus, vaid ka vastastikuse usalduse küsimus. See töötab mõlemal suunal. Tehnoloogiliselt arenenumad süsteemid aitaksid kahtlemata liikmesriikidel usaldada riike, kes kaitsevad liidu välispiiride turvalisust. Seetõttu peame küsima, miks ja kui kaua veel tuleb oodata SIS II, mis suurendab turvalisust ja lihtsustab selle piirkonna liikmesriikide nii õigusalast kui ka politseijõudude koostööd. Ajutiste lahenduste pikendamine on kulukas ja ebasobiv kompensatsioon olematule SIS II-le.
Soovin ka avaldada toetust Schengeni kriteeriumide täitmisega seotud muudatusettepanekule, milles öeldakse, et parlamenti tuleb informeerida kuue kuu jooksul pärast olukorra hindamist liikmesriikides. Me ei peaks nägema olukorra kordumist, kus komisjon ei tahtnud parlamendile esitada informatsiooni, mis oli vajalik otsuse tegemiseks.
Austatud juhataja, rõõm suurepärase jõulukingi eest 21. sajandi Euroopa uute kodanike seas on muidugi mõistetav. Schengeni piirkonna laienemine, milles Portugali osa on eriti oluline, on hiiglasliku psühholoogilise ja sümboolse tähendusega ajalooline sündmus, mis ei kõrvalda Euroopas mitte üksnes piire ja jagunemist.
Kuigi, kui meil on nüüd võimalik reisida Vilniusest Baltikumis Atlandi äärsesse Lissaboni, on Ukraina, Venemaa, Moldova ja Valgevene ette tõmmatud uus Euroopa eesriie, vana raudse eesriide asemel seekord rahaline ja bürokraatlik. See ei olnud ammu, kui meie naabrid said sõita viisavabalt paljudesse uutesse Schengeni riikidesse, aga nüüd tuleb neil maksta 35 kuni 60 eurot. Mõnes nendest riikidest on see veerand või isegi kolmandik kuu sissetulekust. Meil ei ole vaja Euroopa kindlust, niikaua kui Schengen acquis on, kui seda väheke parandada, võti tugevamasse ja kaasavamasse Euroopasse.
(LT) Ma ei saa jätta tervitamata ja rõõmustamata Schengeni ala olulise laienemise üle, mis saab teoks selle aasta lõpus. Schengeni ja rändluse kontseptsioonid on need, mida kõige paremini mõistavad ELi kodanikud. Nad näevad neid ka tegelikkuses toimimas; kõik on nende poolt ühel või teisel viisil mõjutatud. Enamiku eurooplaste jaoks on need tihedalt seotud ühinenud Euroopa olemusega.
Üheksa uue liikmesriigi liitumine on ajalooline samm mitte ainult Leedule, vaid ka Euroopale tervikuna. Leedu jaoks tähendab see veel ühte sammu suurema integreerumise suunas Euroopaga. Ettevalmistus on nõudnud palju tööd ja jõupingutust. Mul on hea meel, et eksperdid on hinnanud neid jõupingutusi ja leidnud, et need on vastuvõetavad ja et kõik üheksa kandidaati saavad ühineda, olles edukalt läbinud testi. Soovin tänada eesistujariik Portugali, kes tuli välja lahendusega, mis puudutab Schengeni infosüsteemi, mis võimaldas meie riikidel kokku hoida mitme aasta töö.
(PL) Härra juhataja, nagu tuleneb härra Coelho raportist, on üheksa uut liikmesriiki täiesti valmis avama oma maapiirid 21. detsembril käesoleval aastal ning oma õhupiirid 30. märtsil 2008.
Vaatamata varasematele kahtlustele, on kõik need riigid suutnud luua infosüsteemid, mis lubavad andmeid vahetada nende asutuste vahel, mis vastutavad liidu välispiiride turvalisuse eest.
Seetõttu viiakse inimeste vaba liikumise põhimõte ellu umbes kolm aastat pärast seda, kui nimetatud riigid liiduga ühinesid. Soovin täiskogule meelde tuletada, et see on üks neljast põhiprintsiibist, millest Euroopa Liit juhindub.
On hea, et Euroopa Liidu Nõukogu vastas Euroopa Parlamendi lootustele, võttes vastu ametliku otsuse avada piirid ööl vastu 21. detsembrit käesoleval aastal. See saab olema väga eriline jõulukingitus paljudele tuhandetele eurooplastele, kes reisivad uute ja vanade liikmesriikide vahel jõulude ja uue aasta pühade perioodil.
(MT) Alustuseks soovin ühineda kolleegidega, et tänada ja edastada parimad soovid härra Coelhole selle kasuliku töö eest, mida ta on teinud.
Härra juhataja, Schengeni ala laienemine ei ole ainult veel üks ajalooline samm Euroopa arengus; enamgi veel, see on tohutu suur saavutus Euroopa kodanikele, sest annab neile uusi õigusi. Härra juhataja, me mõnikord unustame, et kunagi oli aeg, kus ükskõik kuhu sa ka Euroopas läksid, tembeldasid immigratsiooniametnikud su passi. Selleks et lahkuda oma riigist ja sinna taas siseneda, pidid täitma blankette, et teavitada ametivõime, kuhu ja kui kauaks sa lähed. Saabumisel läbisid taas sisserändekontrolli, ootasid järjekorras ja said küsitluse osaliseks: miks sa tulid, mida kavatsed teha, kauaks jääd? Peaaegu alati koheldi sind kahtlustuse, mitte tervitustega, mis häiris paljusid inimesi.
Oma koduriiki naasmisel pidid sama asja läbi tegemal, nii riigis, kust lahkusid, kui ka kontrollpunktis, kui tulid oma koduriiki tagasi. Me ei tohiks unustada, et vaid mõni aeg tagasi kontrollisid tolliametnikud meie pagasit, küsides, mida oled ostnud, kui palju kulutanud, nagu sul oleks mingi salakaup kaasas.
Härra juhataja, see ei olnud 50 aastat tagasi, sellest on möödas väga vähe aega. Nüüd lõpuks lõpevad kontrollid. See tähendab, et riik kuulub Schengeni alasse. Kui reisid läbi Schengeni ala, siis oled sa seal sama vaba kui oma kodumaal; lahkud oma maalt, saabud teise, ja tuled tagasi ilma kontrollide, templite, piiride ja küsimusteta. Vabaduse tunnetus, mille toob kaasa vaba liikumine ilma kontrollita, on suur saavutus, mida me hindame kui ühte suurimat Euroopa Liidu võitu. Enamgi, nende jaoks, kes me tuleme saartelt, tähendab Schengen ühinemist, sildade ehitamist perifeeria ja keskuse vahel, meile tähendab Schengen vabaduse tunnetust, see tähendab vabanemise tunnetust.
- (SK) Schengeni ala loomine, mis kaotab kontrolli liikmesriikide sisepiiridelt ning teeb sellega tõeks isikute vaba liikumise ELi territooriumil, on kindlasti üks EL suuremaid saavutusi.
Nende riikide kodanikud, kes liituvad detsembris selle alaga, tervitavad meie otsust kui inimeste huvides tehtud otsust, muutes nende vaba liikumise õiguse reaalseks. Siiski vajab Schengeni ala laienemine ka mõnede kompensatsioonimeetmete rakendamist, kaasa arvatud välispiiride tõhus kontrollimine, parem koostöö valitsusasutuste, politsei, tolli ja ka täidesaatvate ametite vahel, ühine viisapoliitika ja Schengeni infosüsteemi loomine. Slovakkia valitsus on, vastavalt kõigile hindamistele, edukalt lõpule viinud ettevalmistava etapi ning mul on au teatada täna siin, Euroopa Parlamendis, et Slovaki Vabariik on täielikult valmis ühinema Schengeni alaga.
(LT) Täna oleme lõpusirgel diskussiooniga, mis puudutab Schengeni acquis' sätteid uutele liikmesriikidele. Ma tervitan Schengeni alaga ühinevate riikide suurt tööd ning praeguste liikmesriikide ja komisjoni jõupingutusi, mis on viinud meid võiduni.
Schengeni ala loomine on üks ELi suurimatest projektidest. Selleks et lihtsustada selle rakendumist pärast 2004. aasta laienemist, kui meil oli raskusi SIS II kasutuselevõtuga, näitasid liikmesriigid tõepoolest tõelist solidaarsust: Portugal pakkus välja SISone4 all versiooni, võimaldades piiride avamist 15 praeguse ja üheksa uue liikmesriigi vahel juba enne tulevasi jõule.
See tähendab suurenenud liikumisvabadust Euroopas ning ka ratsionaalset otsust, mis hoiab ära uute liikmesriikide kahjud, mis seonduvad SIS II kasutuselevõtu hilinemisega. SISone4all, mis on nüüdseks toiminud juba ligi aasta, kergendab isikute liikumist, omades ka soodsat mõju nende riikide majanduskasvule.
Kallid kolleegid, Schengeni laienemine on sündmus kõigi 500 miljoni eurooplase, aga tegelikult kogu maailma jaoks. Euroopa Liit paneb sisepiiridel kontrolli kaotades punkti ajastule, mida iseloomustas lõhestatus ja vastasseis - Ida ja Lääs.
Veetsin oma lapsepõlve ja teismeea Nõukogude Liidus. Mäletan ängi, mida tekitas teadmine, et maa ja taevas on kinni, et raudset eesriiet kaitsevad okupatsiooniarmee sõdurid. Schengeniga liitumine on lõplik vabanemine minevikutaagast. Piiride kadumine on võimas sümbol 75 miljonile eurooplasele.
Schengeniga liituvad üheksa riiki on valmis kandma andmevahetuskohustusi, mis käivad kaasas vaba liikumise privileegiga. Minu kodumaa Eesti kaitseb meie ühist välispiiri. Siiski olen ka pettunud, et ajalooline sündmus on ilma veenva põhjenduseta jaotatud kaheks väiksemaks, sest õhupiirid kaovad ida-eurooplaste jaoks ju alles järgmise aasta märtsi lõpus.
Järgmine punkt on nõukogu ja komisjoni avaldused seoses EUROMEDi rändeteemalise ministrite konverentsi ettevalmistustega.
Enne sõnajärje andmist nõukogule ja seejärel komisjonile palun parlamendiliikmetel rangelt kõne jaoks ette nähtud ajast kinni pidada, sest meie käsutuses olnud lühike lisaaeg on nüüd ära kasutatud. On tõsi, et eelnev arutelu oli oluline. Kui igaüks peab oma kõneajast kinni, siis peaks teoreetiliselt aja poolest kõik korras olema.
Austatud juhataja ja komisjoni asepresident, daamid ja härrad, EUROMEDi esimene rände teemaline ministrite konverents toimub Portugalis Algarves Santa Eulália linnas 18.-19. novembril. Niiviisi öelduna kõlab see kõige tavalisema väitena, kuid nii see tegelikult ei ole. Meil on õnnestunud organiseerida see kõrgetasemeline ministrite konverents pärast seda, kui 2005. aasta novembris määratlesid selle prioriteedina meie riigipead ja valitsus. See oli peaaegu kaks aastat tagasi, Barcelona protsessi tippkohtumise 10. aastapäeva puhul, kui tunnistati rände küsimuse kasvavat tähtsust meie Euroopa-Vahemere partnerluses. Seejärel - nii nagu mõned teist kindlasti mäletavad - oli meil võimalus Rabatis, Tripolis oma üldist poliitilist tegevuskava veel kord kinnitada.
Nõukogu hinnangul tegime seda realistlikult ja selgelt. Nüüd on Vahemere piirkonna mõlemal poolel märkimisväärse suurusega ümberasujate kogukonnad, millel on meie ühiskonnas väga oluline roll. Meie kohuseks on anda uut hoogu partnerlusele, mille abil saame ära kasutada nende jõuliste kogukondade olemasoluga seonduvaid eeliseid. Rändega seotud teemade keerukus ja olulisus tähendab seda, et nendega peavad tegelema kõik, nii sisserändajate päritoluriigid kui ka transiidi- ja sihtkohariigid. Nõukogu usub, et sellel Algarves toimuval esimesel konverentsil peaks arutelu olema suunatud vaid kõige pakilisematele teemadele, lähenedes nendele teemadele samm-sammult.
Peamised päevakava punktid on esmased valdkonnad, mille osas lepiti kokku Tamperes toimunud ministrite kohtumisel ja milleks on sisseränne ja areng, seaduslik ränne ja ebaseadusliku rände vastane võitlus. Nendesse valdkondadesse kuuluvad niisugused olulised teemad nagu raamistik rändajate finantsabi jaoks, mikrolaenuga seonduv uus väljakutse, võimalused, mida loome Euroopa Liidus ja Vahemere mõlemal kaldal, dokumentide turvalisusega seotud oluline teema, mille asepresident Frattini varem teisest vaatepunktist lähtudes püstitas - reisidokumentide turvalisus on hädavajalik selleks, et rändevood saaksid turvalistes oludes areneda - ja väga oluline naasmistingimustega seonduv teema, seal, kus see on rakendatav.
Ma usun, et viimastel nädalatel tehtud ettevalmistava töö tulemuseks võib olla positiivne tulemus, mis loob head eeldused Algarves peetavale arutelule. Mõlemal poolel on selge soov leida positiivseid lahendusi ja konkreetseid abinõusid ning kokku leppida nende abinõude rakendamise suhtes. Selles suhtes teavitab nõukogu Euroopa Parlamenti oma veendumusest, et konverentsil saavutatakse kokkulepe konkreetsete abinõude osas, mis võimaldavad meil oma partnerlust jätkata.
Me loodame, et nende jõupingutuste tulemuseks on lõplik avaldus, mis tänu hoolikale ettevalmistustööle saab Algarves ministrite heakskiidu. See avaldus peab ühemõtteliselt määratlema peamised prioriteedid ning määratleb ka kindlad projektid, mis tuleb lühikese aja jooksul rakendada. Seetõttu usun, et see algatus areneb positiivses raamistikus ning saab inspireerivaks ning oluliseks hetkeks Euroopa-Vahemere partnerluses. See on nõukogu kohus ning ühtlasi ka tulemus, mida soovime, ning see on täielikult saavutatav.
komisjoni asepresident. - Austatud juhataja, rändehalduse parandamine Vahemere piirkonnas on kahtlemata üks prioriteete nii Euroopa Liidu kui tema Euroopa-Vahemere piirkonna partnerite jaoks. Liiga palju inimesi upub ja me ei kasuta piisavalt seda potentsiaali, mis hästi hallataval rändel võiks olla.
2005. aasta tippkohtumisel, mida äsja mainiti, võtsid Euroopa-Vahemere piirkonna riigi- ja valitsusjuhid vastu tööprogrammi, mis seadis eesmärgiks koostöö rände alal, sotsiaalse integratsiooni, õiguse ja turvalisuse küsimused. Tänu eesistujariik Portugali suurepärasele algatusele on rändeküsimusega tegelevatel ministritel võimalik astuda järgmine samm koostöö kindlakujulisemaks muutmisel. See tõotab kujuneda oluliseks teetähiseks. Ma tervitan eesistujariigi rõhuasetust konverentsi konkreetsetele töötulemustele, sest meie kodanikud tahavad näha väga konkreetseid tulemusi.
Kolm teemat, mida see kohtumine käsitleb, on hästi tasakaalustatud ning täielikult kooskõlas üldise lähenemisviisiga. Kõigepealt seaduslik ränne. Me elame järjest suureneva liikuvuse ajastul ja hästi hallatud ränne on kõigi partnerite huvides. Euroopa Liit vajab rännet, mis vastab täiel määral õigusaktidele. Paljudes ELi liikmesriikides on töökäte vajadus juba ilmne, eriti näiteks põllumajanduses ning tervishoiu ja turismi valdkondades. Kuid Euroopa Liit peab suutma need sisserändajad integreerida. Me peame seda tegema paremini kui varem ja me peame sisserändajad ette valmistama eluks ELis ning tagasipöördumiseks, kui nende ränne on olemuselt ajutine või korduvränne. Ükski rändestrateegia ei ole võimalik, kui Euroopa poliitika ELis elavate ja töötavate sisserändajate suhtes ei ole täielikult õigusaktidega kooskõlas.
Me peame arutama, kuidas selleks kasutada Euroopa integratsioonifondi, mida saab ELis esmakordselt kasutada tänu komisjoni poolt poolteist aastat tagasi tehtud ja nõukogu ning selle parlamendi poolt heakskiidetud ettepanekule. Me peame seaduslikele sisserändajatele Euroopa atraktiivsemaks muutma. Meie hiljutine ettepanek Euroopa "sinise kaardi” kohta kõrge kvalifikatsiooniga sisserändajatest oskustööliste jaoks on esimene näide ja asjakohane Euroopa-Vahemere piirkonna kontekstis.
Järgmisel aastal tulevad välja õigusloomelised algatused kvalifikatsioonita töötajate, hooajatöötajate ja tasustatud koolitust läbivate inimeste kohta. Ettepanekud algatada nende küsimuste kohta arutelu Euroopa-Vahemere partneritega näivad mulle loogiliste ja õigeaegsetena.
Teine punkt puudutab rännet ja arengut. Selleks et rände haldamine oleks edukas, peame me käsitlema rände peamisi põhjusi nagu majanduslik ebavõrdsus, karjäärivõimaluste vähesus, ebastabiilsus, halb valitsemisviis jne. Hea koostöö partnerriikidega ja üksikasjalikud teadmised kohalikust olukorrast tööjõuvajaduse, oskustööliste nappuse ja suutlikkuse suurendamise nõuete osas on selle jõupingutuse juures esmatähtsad. Sellepärast arutavadki ministrid koos komisjoniga neid konkreetseid ettepanekuid rändajate kodumaale saadetavate rahaülekannete kohta ja kuidas neid oleks arengu huvides võimalik konstruktiivsemalt ära kasutada. Arutelu oleks tervitatav.
Kolmas aruteluvaldkond puudutab ebaseaduslikku rännet, kuna asja igakülgseks käsitlemiseks peame me käsile võtma ka ebaseadusliku rände ja kaitsma Euroopa välispiire.
Meie Euroopa-Vahemere partnerid on sihtriigid, transiidiriigid ja päritoluriigid. Meie eesmärk peaks olema koostöö selleks, et inimesed merel ei upuks. Euroopa-Vahemere konverentsil arutame me ministritega koostöövõimalusi ja võib-olla ka Frontexi uut rolli otsingu- ja päästetöödel, mitte ainult patrullimisel ja ebaseaduslike sisserändajate tagasisaatmisel. Sel viisil talitades peame tagama, et me austame oma kohustusi, mis on seotud rahvusvahelise kaitse ja inimõigustega. Me toetame arengut ja sealjuures peab Frontexist saama vahend, mis toetab kolmandaid riike nende jõupingutustes rändevoogusid paremini hallata ja oma piire kontrollida, austades täielikult rahvusvahelisi kohustusi.
Meil on seoses kõnealuse ministrite kohtumisega suured ootused. Rändeküsimus on meie kõigi jaoks äärmiselt tähtis teema, mis tekitab tugevaid kirgi nii liikmesriikide kui ühenduse tasandil. See ei ole teisiti ka meie partnerriikides. Koos töötamine on ainus võimalus edasiminekuks. Ma ütleksin, et pelgalt koostööst enam ei piisa. Me vajame partnerlust, mis on rajatud ühistele eesmärkidele ja kõikide partnerite võrdsusele. Me vajame poliitilisi pakette, mis hõlmavad meetmeid, mis on suunatud nii ausate inimeste liikumise edendamisele kui liikmesriikide ning Euroopa tasandi õigusaktide austamisele ja päritoluriikide kohaliku arengu kiiruse suurendamisele.
Ma arvan, et ministrid saavutavad edu konkreetsete koostöövaldkondade väljaselgitamisel. Komisjon on valmis toetama rakendamisprotsessi, sealhulgas ka rahastamisküsimustes. Me oleme valmis toetama niisuguseid meetmeid nii MEDA programmi kaudu kui ka Euroopa naabrus- ja partnerluspoliitika rahastamisvahendi ja uute temaatiliste programmide abil.
Härra juhataja, ma kahtlemata tervitan seda kohtumist Vahemere partneritega. Sellegipoolest oleksin eelistanud välisministrite kohalolekut, nii nagu Euroopa-Aafrika kohtumisel Rabatis. Miks? Ma soovisin, et nad rõhutaksid siinkohal tõsiasja, et sisseränne peab meie suhetes Vahemere lõunaosa riikidega olema peamiseks teemaks.
Need on suure sissetuleku erinevusega naaberriigid. Paljud nende kodanikest töötavad nüüd Vahemere põhjakaldal ning - nagu eelnevalt öeldud - kujutab nende üleviimine endast olulist arenguga seotud teemat. Nendes riikides toimub märkimisväärne rahvastiku kasv ning see rahvastik otsib nüüd Euroopas paremat elu. Kannatame nendest maadest lähtuva ebaseadusliku sisserände tagajärgede all. Need riigid on omakorda transiidiriikideks Sahara-tagusest Aafrikast väljarändajatele.
See tähendab, et elanike integratsioon, sisserände ja arengu vaheline seos ning ebaseaduslik sisseränne on elulise tähtsusega. Seetõttu seisab Algarves toimuval ministrite kohtumisel palju tööd ees.
Me arutasime hiljuti siin täiskogul sisserände üle - ma vihjan Klichi ja Moreno ettekannetele. Ma usun, et aruteludes pööratakse ka neile tähelepanu.
Esiteks on vaja tagada, et lõunariigid teevad meiega tihedalt koostööd, selleks et hoida rändevooge kontrolli all ning neid tuleks julgustada sellega, mida ma kutsuksin "soodsalt seatud tingimusteks”. Sisserände nähtust on palju lihtsam kontrollida, kui selleks on olemas poliitiline tahe. Tulemusi saavutatakse vaid siis, kui naaber tõesti tahab koostööd teha.
Teiseks on ebaseaduslik sisseränne ikka veel väga aktuaalne teema. Me peame vältima mereteid kasutavate ebaseaduslike sisserändajate saabumist. Ka need sisserändajad riskivad oma eluga. Isegi lapsed on nende inimeste tegevuse ohvriteks, kes hangeldavad südametult inimeludega. Vahemere riikidel tuleb seoses inimestega hangeldamisega paluda allkirjastada ja ratifitseerida ÜRO rahvusvahelise organiseeritud kuritegevuse vastase konventsiooni kaks protokolli.
Kolmandaks, pean kordama vajadust koostada tagasivõtulepingud. See on tehtud Venemaa, Ukraina ja Moldovaga. Seega, miks ei ole seda nii paljude aastate järel tehtud Marokoga? Mis toimub Alžeeriaga?
Austatud juhataja, ma soovin EUROMEDi konverentsile igakülgset edu. Loodan, et osavõtjad tagavad pühendunud koostöö ja väärikad kokkulepped, mida tõepoolest rakendatakse ning mis ei lõppe vaid pelga vastastikuste soovide kõrvutamisega, mida järgnevalt praktikas ei rakendata.
fraktsiooni PSE nimel, - (ES) Härra juhataja, härra komisjoni asepresident, nõukogu eesistuja, daamid ja härrad, teadlased väidavad, et peaaegu kaks miljonit aastat tagasi viis kliimamuutus esimese laiaulatusliku rändeni Aafrikast Euroopasse. Meie ajal - olgugi, et kliima muutumine võib sellega mingil määral seotud olla - on vaesus ja vabaduse ning võimaluste nappus siiani peamiseks põhjuseks, miks ohtrad väljarändajad riskivad oma eluga meie mandril avanevate paremate võimaluste nimel.
Väljakutse, millega eurooplastena silmitsi seisame, on sisserände muutmine arengu lahutamatuks osaks nii sisserändajate päritolu- kui ka sihtkohariikides ning ebaseadusliku sisserände vähendamisse panustamine arengu kaudu. Seetõttu peame töötama koos päritolu- ja transiidiriikidega õiguste ja kohustustega tööjõu - ja mitte orjadest koosneva tööjõu - tõelise liikuvuse nimel.
Seetõttu soovin korrata, et vajame dialoogi, koostööd ja solidaarsust, selleks et moodustada Vahemere põhja- ja lõunakalda vahel ühine eluruum. Seetõttu tervitame täielikult seda EUROMEDi tippkohtumist, mis on kooskõlas ministrite konverentsiga Rabatis ja Tripolis. Päritolu- ja transiidiriikide ning sisserändajaid vastu võtvate Euroopa riikide vahel peab alustama dialoogi, selleks et panna alus arengul põhinevale tõelisele ühendusele.
Euroopa tasandi erakondi reguleerivad määrused ja erakondade rahastamise eeskirjad (arutelu)
Järgmine päevakorrapunkt on põhiseaduskomisjoni nimel koostatud härra Leineni raport Euroopa tasandi erakondi reguleerivate määruste ja erakondade rahastamise eeskirjade kohta - C6-0202/2007 -.
nõukogu eesistuja. - (PT) Proua juhataja, volinik, daamid ja härrad, nagu teate, esitles komisjon selle aasta 27. juunil ettepanekut, lähtudes EÜ asutamislepingu artiklist 191, mille eesmärgiks on Euroopa tasandi erakondade staatust ja rahastamist käsitleva EÜ määruse nr 2004/2003 täiustamine ja vastuvõtmine.
Sellele ettepanekule järgnes raport, milles hinnati määruse kasutuselevõtmist. Vastav resolutsioon võeti Euroopa Parlamendis vastu 23. märtsil 2006. Komisjoni ettepanek tutvustas uut faktorit: võimalust Euroopa poliitiliste sihtasutuste rahastamiseks, arvestades, et neil on oluline roll Euroopa tasandi erakondade tegevuste ja eesmärkide toetamisel ja edendamisel.
Kuna poliitilised sihtasutused teevad tihedalt koostööd Euroopa erakondadega, tehakse ettepanek, et nad peaksid esitama rahastamistaotluse selle Euroopa tasandi erakonna kaudu, millega nad on seotud, lähtudes samast seadusandlikust alusest, mis kehtib viimaste rahastamise puhul, teisisõnu, lähtudes EÜ asutamislepingu artiklist 191.
Ma tean, et selles parlamendis esindatud erakonnad on asunud Euroopa tasandil moodustama või on juba moodustanud sihtasutusi. Nõukogu suhtub poolehoiuga võimalusse pakkuda ühenduse rahalist toetust nende sihtasutuste tegevuste toetamiseks, väga selgetest reeglitest kinni pidades, mis võimaldavad muuhulgas erakondade sekkumise valdkondade selget eristamist, mis peab olema täiendav ja mitte ülekattuv.
Teine peamine komisjoni ettepaneku eesmärk on vaadata üle rahastamisega seotud sätted, mis juhivad Euroopa tasandi erakondade rahastamist, pidades silmas vahepeal saadud kogemusi. Selleks teeb komisjon ettepaneku muude abinõude hulgas finantsmääruse artiklis 109 sätestatud mittetulunduse reegli suhtes kahe erandi tegemiseks. Esimene abinõu on seotud võimalusega kuni 25% aastasest kogusissetulekust järgmise aasta esimesse kvartalisse üle kanda, selleks et võimaldada erakondadel paremini vastata muutuvatele poliitilistele oludele ja prioriteetidele. Teise abinõu eesmärgiks on võimaldada Euroopa taseme erakondadel luua rahalisi reserve, säästes erakondade siseselt saavutatud sissetulekut, mis ületab uut 15% protsendi suurust minimaalse kaasrahastamise taset.
Ma pean samuti tähelepanu juhtima sellele, et on tehtud ettepanek teha selgelt kindlaks, et ELi eelarvest saadud rahaeraldisi saab samuti kasutada Euroopa tasandi erakondade juhitud kampaaniate rahastamiseks Euroopa Parlamendi valimise kontekstis, eeldades, et see ei tähenda otsest või kaudset rahvuslike erakondade või nende kandidaatide rahastamist.
Euroopa Nõukogus hindas seda ettepanekut algselt kolm korda üldasjade nõukogu selle aasta septembris ja oktoobris ning delegatsioonid võtsid selle üldiselt toetavalt vastu. Sellegipoolest avaldasid mõned delegatsioonid muret välja pakutud õigusliku aluse ning eelarve korrast tehtud kõrvalekallete suhtes.
Selles küsimuses nõuti nõukogu õigustalituse arvamust. Viimane hindas, et nõukogu määruse nr 1605/2002 artikli 109 lõike 2 mittetulunduseeskirja erandid saab säilitada vaid eraldi määruses, mis põhineb EÜ asutamislepingu artiklil 279, ja tegi ettepaneku viia need erandid isegi finantsmäärusesse, seda täiendades. See arvamus viis ettepanekuni jagada see kaheks õigusaktiks ja Euroopa Parlamendi ja Euroopa Kontrollikojaga konsulteerimiseni.
17. oktoobril 2007, seega hiljuti, arutas Coreper II esmakordselt kompromissteksti, mis esitati Portugali eesistumisel, väljendades nõukogu õigusteenistuse arvamust. Nädal aega hiljem, 24. oktoobril 2007, saavutas Coreper II kokkuleppe kahes küsimuses: ettepaneku jaotamises kaheks seaduslikuks aktiks - üks määrus põhineb EÜ asutamislepingu artiklil 279, mis sisaldab finantsmääruse täiendamiseks vajalikke sätteid ja üks määrus sisaldab ettepaneku teisi sätteid, toetudes EÜ asutamislepingu artiklile 191 - ja teiseks Euroopa Parlamendi ja Euroopa Kontrollikojaga konsulteerimiseks, seoses määruse nr 1605/2002 artiklisse 109 kooskõlas EÜ asutamislepingu artikliga 279 tehtavate täiendustega. See konsultatsioon toimus kohe.
Kahte kompromissteksti, mis olid selle jaotuse tulemuseks, hindas üldasjade nõukogu 9. novembril 2007, seega väga hiljuti. Selle tulemusel on mul väga hea meel teatada et üldasjade nõukogu, mis tuli kokku eelmisel reedel, on kinnitanud rahvuslike delegatsioonide laialdase nõusoleku olemasolu, seoses küsimustega, mis on jaotuse tagajärjeks olnud kahe määruse teemaks.
Ma soovin korrata, et nende kolme institutsiooni vahel ei ole olemuslikult ühtki olulist lahkarvamust. Komisjon, parlament ja nõukogu nõustuvad kõik põhialustega, arvestades Euroopa poliitilisi sihtasutusi ja Euroopa erakondade tegevust juhtivate sätetega seotud täiendustega. Seadusandliku aluse küsimus ei kujutanud ega kujuta endast nõukogu püüdlust vältida nende kolme institutsiooni vahelist kokkulepet.
Ma võin nõukogu nimel kinnitada, et me soovime jaotuse tulemuseks oleva kahe määruse heakskiitmist selle aasta lõpuks, nii et need saaksid jõustuda alates 1. jaanuarist 2008. Sel eesmärgil teen ettepaneku, et parlament lükkaks edasi selleks nädalaks kavandatud teie arvamuse küsimiseks korraldatud hääletuse, nii et saaksime sobivaid kontakte kasutades ja kaasotsustusmenetlust rakendades EÜ lepingu artiklil 191 põhineva määruse osas nõusoleku saavutada pärast esimest lugemist.
Sel juhul peaks parlamendi arvamuse finantsmääruse täienduste osas kehtestama võimalikult kiiresti. Me oleme ka Euroopa Kontrollikojal koheselt tegutseda palunud. Meil on vähe aega, kuid meie arvates on piisavalt aega kahe määruse kehtestamiseks tingimustel, mida nõuavad parlament, komisjon ja nõukogu.
komisjoni asepresident. - Proua juhataja, järelemõtlemisperioodil saime me teada, et on olemas soov ja võimalused tugevdada ja laiendada poliitilist dialoogi. Ma olen alati öelnud, et kui me soovime luua Euroopa avalikku ruumi, on meil vaja luua ka rohkem Euroopa poliitilist kultuuri ning kõnealune konkreetne küsimus on selle jaoks äärmiselt oluline.
Muidugi ei ole ühte maagilist lahendust, mis aitaks ületada lõhet kodanike ja poliitika vahel ning puudub lihtne moodus vastutulekuks kodanike demokraatlikele püüdlustele ja nende soovile olla aktiivsemalt kaasatud. Neid püüdlusi tuleb toetada terve rea algatuste kaudu ja ühine eesmärk peaks olema see, et tagada kodanike, sealhulgas eriti noorte ja ma lisaksin ka naiste, võimalikult laiahaardeline osalemine Euroopa Liidu demokraatlikus elus.
Euroopa erakondade tegevus ja Euroopa poliitiliste sihtasutuste loomine on osake tegeliku Euroopa ruumi loomisest, kus erinevad arvamused saavad üksteisele väljakutseid esitada ja inimesed suudavad paremini mõista, mis on kaalul ja teha teadlikke otsuseid. Poliitilised arutelud ja poliitilised vaidlused on demokraatia osa ja me loodame, et see aitab ka tõsta valimisaktiivsust Euroopa Parlamendi valimistel.
Mul on hea meel öelda, et komisjon ja parlament on selles osas alati üksmeelsed olnud. Komisjon on alati kiiresti reageerinud parlamendist laekunud ettepanekutele ning meie ettepanekut toetas väga tugevalt ka Parlamendi põhiseaduskomisjon.
25. oktoobril väljendasin ma selle täiskogu ees muret sellepärast, et Coreper otsustas valida teistsuguse tee kui komisjon ja Euroopa Parlament ning parlamendisaadikud, sealhulgas härra Pöttering ja härra Leinen, jagasid minu muret. Kuid ma väljendasin ka lootust, et nõukogu, parlamendi ja komisjoni põhieesmärgid on jätkuvalt samad ehk meie ettepaneku sisulise külje heakskiitmine enne käesoleva aasta lõppu.
Kolm nädalat hiljem, olles kuulanud seda, mida eesistujariik ütles, võin ma ainult tervitada hiljutisi arenguid ja väljendada oma rahulolu selle üle, et me oleme jälle ühisel teel. Nõukogu on meie ettepaneku ära kuulanud ja töörühm kiitis selle sisulise külje möödunud reedel ühehäälselt heaks. See tähendab, et me saame nüüd edasi liikuda. Kuigi nõukogus saavutatud kokkulepe on oluline samm edasi ja väga positiivne uudis, ei ole see siiski veel protsessi lõpp. Me peame kõik üksikasjad lõpuni välja töötama, et määruse saaks kiiresti vastu võtta ja jõustada.
Isegi selle ettepaneku kaheks osaks jagamine ei mõjuta lõppkokkuvõttes selle sisu. See toob kaasa keerukama õigusloomemenetluse ning arvamuse kontrollikojast, mis loodetavasti jõuab meieni õigeaegselt. Ajakava on väga pingeline.
Ma tahaksin tänada härra Leinenit pühendunud töö eest selle raporti kallal ning samuti kõiki teisi selle tööga seotud parlamendisaadikuid. Samuti sooviksin tänada härra Pötteringi, esimeeste konverentsi ja fraktsioone, kes etendasid olulist osa pinnase ettevalmistamisel kokkuleppe saavutamiseks selles küsimuses. Niisiis, proua juhataja, nõukogu esimees, härra Leinen,
raportöör. - (DE) Proua juhataja, austatud proua komisjoni asepresident, eesistuja, kolleegid, daamid ja härrad, uus Lissaboni lepe annab edasi juhtivat nägemust parlamentaarse demokraatia jaoks ELi tasandil. Parlamentaarse demokraatia jaoks on tarvis erakondi. Erakondi on vaja selleks, et esindada ühiskonna huve ja pakkuda kodanikele erinevaid kandidaate ja manifeste, mille hulgast valimistel valida. Kõigis meie 27 liikmesriigis on meil rahvuslikel valimistel osalevad erakonnad. Nüüd peame võimaldama neil Euroopa erakondadel teha oma demokraatlikku tööd ka Euroopa tasandil.
Me soovime kindlustada, et Euroopa Parlamendi valimiste eel oleks samuti hulk aktiivseid poliitilisi rühmitusi, mille hulgast meie kodanikud valida saavad ja mis on võimelised valijaskonda mobiliseerima ja rääkima valijatele, kuhu nad neid viia kavatsevad. Me soovime, et kodanikel oleks võimalik otsustada selle Euroopa loomuse üle, mille kasuks nad hääletavad ning anda neile tõeline valikuvõimalus. Esimene Euroopa erakondade põhikirja ja rahastamise määrus, mille me võtsime vastu juba 2004. aastal, sai osaks võimas edu. Nüüd on meil kümme registreeritud poliitilist rühmitust ja see demonstreerib Euroopa Liidu poliitilise spektri laiaulatuslikkust. Selle määruse läbivaatamist kavandatakse nüüd selleks, et süstida nendesse demokraatlikesse struktuuridesse veidi paindlikkust ning laiendada neid samaaegselt.
Enamikus meie riikidest ei ole mitte üksnes erakonnad, vaid on ka poliitilised sihtasutused. Need pakuvad võimalust sotsiaalsete arengusuundade sügavamaks analüüsimiseks ning on samuti foorumiks aruteludele, mis ulatuvad erakonna liikmelisusest kaugemale. Need sihtasutused on paljudes riikides oma väärtust tõestanud. Nad teevad head tööd ning seetõttu on veelgi olulisem luua võimalus juhtida see arutelu, see suhtlus - samuti Euroopa ja Euroopa tasandi teemal - üle rahvuslike piiride. Seetõttu tervitan tõsiasja, et see vahend, mis lisandub erakondadele endile, on samuti saanud nõukogu õnnistuse osaliseks.
Daamid ja härrad, ühegi erakonna tegevuskava ei ole rajatud majandusaasta ümber. See vastab poliitilistele sündmustele ning seega tuleb erakondi käsitleda erinevalt teistest ühingutest. Uue määruse eesmärgiks on lisada finantsjuhtimisse veidi paindlikkust. Siin on meil kolm eesmärki. Esiteks soovime võimalust pikendada rahandusaastat kolme kuu võrra väljaminekute osas selleks, et võimaldada erakondadel vastata poliitilistele sündmustele. Teiseks ei soovi me, et erakonnad peaksid kõik oma raha aasta lõpus ära kulutama. Me soovime, et neil oleks võimalik kasutada oma ressursse, liikmemaksu ja annetusi selleks, et suurendada reserve, mida saab kasutada vastusena poliitilistele võtmesündmustele ja loomulikult iseäranis Euroopa Parlamendi valimistel.
Lõpuks, eriti selleks, et aidata väiksemaid poliitilisi rühmitusi, kuid ka selleks, et hoida ülal ja tegevuses Euroopa poliitilisi sihtasutusi, on meil seoses abirahade ja oma ressursside proportsiooniga vaja erinevaid leppeid. Me näeme ette, et uue määrusega kehtestatakse oma ressursside suuruseks 15% ja toetuste suuruseks 85%.
Daamid ja härrad, nõukogu on otsustanud õigusliku aluse jaotada. Me vaidlesime, et see ei ole vajalik. Kahjuks on selle tulemuseks läbipaistvuse kadumine, sest kodanikel on nüüd vaja selle uue määruse õigusliku aluse leidmiseks vaadata kahte kohta. Sellegipoolest ei soovi me pikendada õigusloome küsimustega seotud vaidlust. See lihtsalt venitaks protsessi ja juhiks tähelepanu kõrvale selle määruse tõelistelt eesmärkidelt. Euroopa erakondade ja nende 2009. aasta Euroopa Parlamendi valimiskampaaniaks valmistumise huvides peaksime keskenduma sisulistele küsimustele ja lõpetama selle asja enne aasta lõppu. Mul on väga hea meel kuulda, et selle määruse sisule on osaks saanud laiaulatuslik nõusolek. Ma usun, et peaksime nüüd tegema kõik võimaliku, et pakkida see oluline õigusloomega seotud osa Portugali eesistumise all lahti, nii et meil oleks poliitilistele sihtasutustele õiguslik alus ning alus paindlikumale finantsjuhtimisele eelarveaastal 2008. Selleks on vaja nõukogult rahvusvahelisi leppeid, milleks me algselt tegime põhiseaduskomisjonis ettepaneku.
Me oleme juba algusega hiljaks jäänud, sellepärast ma palun teid, kolleegid, et te peaksite ajast kinni ja ma kutsun teid nagu eelmisel korral, palun, tulge esimestesse ridadesse. Palun tulge esimestesse ridadesse! Mitte keegi ei pahanda, kui te tema koha peal istute. See loob palju sõbralikuma ja palju interaktiivsema õhkkonna, kui me oleme siin ees kõik koos.
Arvestades, et euro väärtuse kasv on viinud Euroopa turismitööstuse konkurentsivõime langusele, siis missuguseid meetmeid on komisjonil kavas rakendada turismitööstuse tugevdamiseks ja Euroopa positsiooni hoidmiseks turismisihtkohana?
komisjoni asepresident (DE). Proua juhataja, daamid ja härrad, euro väärtuse muutused mõjutavad loomulikult Euroopa turismiteenuste suhtelist hinda kolmandatest riikidest saabuvate turistide jaoks. Olgugi et euro väärtus ei ole poliitiline abivahend, vaid kujundatakse vabalt valuutaturul, peaks neid tagajärgi, mida on hiljutine euro väärtuse tõus dollari suhtes turismile toonud, vaatlema erinevalt aluselt.
Kõigepealt on euro väärtuse kõikumisel väga väike mõju Euroopa Liidu sisestele turismivoogudele. Vastavalt kasutada olevatele andmetele tuleb 70% tulust Euroopa Liidu sisesest turismist, teisisõnu turistidelt, kes tulevad teistest ELi liikmesriikidest.
Teiseks ei peaks me keskenduma vaid euro väärtusele dollari suhtes. Efektiivse euro väärtuse arvutused näitavad, et üldine suundumus on palju vähem dramaatiline. Euro väärtuse tõus Hiina jüaani suhtes oli näiteks sel aastal palju vähem märgatav ja ikkagi vaevu kahekordistus Euroopa Liidu välistest riikidest saabuvatelt turistidelt saadav tulu ajavahemikul 1995-2005, samal ajal kui Hiinast saabuvatele turistidele omistatav tulu kasvas sama perioodi jooksul kaksteist korda.
Komisjon teab, et hind on peamine konkurentsitegur. Sellele vaatamata põhineb komisjoni nägemus Euroopa turismist tulevikus kõrgel kvaliteedil, mitte madalal hinnal, nii nagu esitleti ka hiljuti heaks kiidetud teatises.
Me oleme veendunud, et isegi tugeva euro puhul jääb Euroopa maailma esimeseks sihtkohaks, juhul kui Euroopa kasutab kõige paremini ära oma eeliseid: oma kultuuripärandit, oma imeilusat looduskeskkonda, oma ahvatlevate paikade geograafilist ilu ja oma teenuste kõrge kvaliteediga seotud head mainet.
(ES) Proua juhataja, komisjoni asepresidendi viimased väited on vastuolus tegelikkusega. See, mis praegu toimub, on laialdane Euroopa-sisese turismi vaikus ning selle suundumine Euroopa-välistesse riikidesse - Kariibi mere riikidesse, arengumaadesse, Kaug-Idasse, Aafrikasse - peamiselt meie Euroopa raha väärtuse kasvu tõttu.
Veel enam, tehakse plaane uute abinõude sisseviimiseks, mis töötaksid samuti Euroopa turismi vastu, nagu näiteks kompensatsioon ettevõtetele, mille tekkealuseks on CO2 heide. Teisisõnu juhtuks seeläbi, et paljud tehased seaksid ohtu Euroopa turismi ning praegu ei näi olemas olevat ühtki märki Euroopa turismi hõlmavast poliitikast. See on ilmselgelt ikka veel riiklike valitsuste küsimus ning ma soovin komisjoni asepresidendilt küsida, kas ta usub, et komisjon võiks julgustada mingisugustki Euroopa poliitikat, selleks et võidelda selle silmanähtava arengusuunaga, mis viib Euroopa turismi konkurentsivõime languseni.
komisjoni asepresident. - (DE) Ma kardan, et austatud parlamendiliige ja mina peame nõustuma selles osas, et me ei nõustu teineteisega. Nii nagu teate, toimus Portugalis vaid mõne päeva eest suur Euroopa turismikonverents ning seal arutleti üksikasjalikult kõigi nende küsimuste üle. Konverentsile tuli kokku 500 juhtivat spetsialisti tervest Euroopast, ning sellel konverentsil ei jäänud mul muljet, et Euroopa turismitööstus või tõepoolest liikmesriigid oleksid mures selle pärast, et Euroopa on kaotamas oma säravat kuulsust turismisihtkohana.
Meie käsutuses olevad arvud ei kinnita seda, mida austatud parlamendiliige ütles, nimelt, et seisame silmitsi iseäranis tõsise olukorraga. Lubage mul veel kord öelda, et loomulikult mõjutab euro väärtuse kõikumine hinda, kuid seda, mida Euroopa pakub teistest riikidest pärit külastajatele, ei määra peamiselt hind. Otsus reisida Euroopasse ei ole otsus, mida mõjutab peamiselt hind, vaid selle kvaliteet, mida Euroopal pakkuda on.
Sellegipoolest nõustun austatud parlamendiliikmega selles osas, et peame pöörama väga suurt tähelepanu Euroopa turismitööstuse kandvatele ideedele ning kindlaks tegema, et raamtingimused võimaldavad sellel tööstusel teha tegelikes tingimustes kapitalimahutusi tohutusse kasvu- ja tööhõivepotentsiaali, mida turismitööstus pakub.
Kuna küsimuste esitajaid ei ole kohal, jäävad küsimused 37, 38 ja 39 vastamata.
7.-9. novembril toimuvate Euroopa arengupäevade avamisest võtab osa Maladiivide president Maumoon Abdul Gayoom. Selle põhjuseks on tõsiasi, et Maladiive ähvardab kliimamuutuse tõttu tõsine oht ja "Kliimamuutused ja areng” on Euroopa arengupäevade põhiteema. Teisest küljest tähendab see, et EL tunnistab selle presidendi ja tema kehtestatud režiimi seaduslikeks. Rahvusvahelised inimõiguste organisatsioonid kritiseerivad karmilt president Gayoomi tema režiimi autokraatliku iseloomu ja tõsiste inimõiguste rikkumise eest politsei ja julgeolekuteenistuse poolt.
Miks kutsus komisjon Maumoon Abdul Gayoomi, sest on ka teisi kliimamuutusest ohustatud riike, kus on võimul palju demokraatlikumad valitsused ja missugune on komisjoni seisukoht tema režiimi suhtes?
komisjoni liige (FR). Suur tänu küsimuse eest, mis annab mulle võimaluse juhtida tähelepanu olukorrale Maldiividel.
Nagu president Maumoon Abdul Gayoom rõhutas hiljutisel ÜRO kohtumisel, ohustab Maldiive - mis asuvad vaid 1,5 meetri kõrgusel merepinnast - kliimamuutuse tagajärjel pidev ookeani veetaseme tõus. See on sundinud enam kui 300 000 põgenikku saartelt lahkuma. Seetõttu annab Maldiivide presidendi kutsumine meile võimaluse heita valgust ohule, mis ähvardab nende saarte elanikke, nii nagu austatud parlamendiliige väga õigesti sellele tähelepanu juhtis.
Veel enam, Maldiivid on alati aktiivselt vähemarenenud maade ja väikesaartest arengumaade teemalistest rahvusvahelistest konverentsidest osa võtnud. See püüdlikkus sai kinnitust siis, kui Maldiivid võtsid osa ÜRO kolmandast vähimarenenud riikide konverentsist, mille Euroopa Parlament korraldas 2001. aastal ning millel Maldiivid võtsid endale olulise eesistuja rolli ekspertide rühmas, mis tegeles Ühendatud Rahvaste Organisatsiooni kliimamuutuste raamkonventsiooniga.
Mis puutub poliitilisse olukorda Maldiividel, siis, tervitab komisjon kooskõlas Euroopa Liidu Nõukogu eesistuja seisukohavõtuga hiljutisi poliitilisi arenguid Maldiividel ja on rahul tänaseks kehtestatud reformidega. 2006. aasta reformikava väljaandmine oli tõepoolest hea uudis. Järgmisel aastal, aastal 2008 peetavatel valimistest saab oluline samm suurema demokraatia suunas. Komisjon on valmis avaldama toetust reformiprotsessile, pakkudes muuhulgas eriabi 2008. aasta valimisteks.
Muidugi jääme valvsaks, kui juttu tuleb inimõiguste küsimusest. Komisjon on rahul hiljutiste edusammudega, kaasa arvatud kahe olulise aktivisti, Jennifer Latheefi ja Mohammed Nasheedi vabastamisega eelmisel aastal.
Olen kuulnud valitsusevälistelt organisatsioonidelt, mis võtsid osa Euroopa arengupäevadest, et nad olid algatusega ja sellele järgnenud resolutsioonidega väga rahul, seega õnnitlen selles osas. Sellegipoolest ei ole ma ikka veel täiesti rahul.
Te ütlete, et poliitiline olukord Maldiividel on paranemas ja et seal on reformikava, kuid kas teisalt ei ole veel veidi vara pakkuda presidendile, keda võime lõppude lõpuks kirjeldada kui autoritaarset diktaatorit, niisugusel foorumil kohta, niisugusel olulisel kohtumisel. Ma arvan, et peame selles suhtes väga ettevaatlikud olema ega peaks talle platvormi pakkuma juhul, kui see ei ole hädavajalik.
järgmine päevakorrapunkt on komisjoni avaldus seoses Boeingu (USA) kaebusega Airbusi (EL) vastu WTO raames.
komisjoni liige. - (FR) Proua juhataja, daamid ja härrad, on oluline mäletada, et kutsusite komisjoni täna siia selleks, et arutada vaidlust Ameerika Ühendriikide ja Euroopa Liidu vahel seoses vastavate valitsuste poolt ettevõtetele Airbus ja Boeing pakutava toetuse osas.
Nende asjade peale on kulutatud palju tinti, nii et alustagem peamiste faktide meeldetuletamisega. Milles on küsimus? USA valitsus väidab, et Euroopa valitsuste ettevõttesse Airbus investeeritud raha on vastuolus WTO toetuste reeglitega. 2004. aasta oktoobris astusid Ameerika Ühendriigid ühepoolselt ja eelneva hoiatuseta tagasi kahepoolsest Euroopa Liiduga 1992. aastal sõlmitud lepingust, mis selgesõnaliselt võimaldas niisuguseid investeeringuid, ning USA otsustas alustada kohtuasja WTOs.
Euroopa Liit pani tähele, et Ameerika Ühendriigid eelistavad kohtuprotsessi läbirääkimistele ja palus omalt poolt WTO-l kuulutada ebaseaduslikuks USA poolt ettevõttele Boeing makstavad toetused. Kus me nüüd, kolm aastat hiljem, oleme? Vaatamata viimaste aastate ohtratele püüdlustele vaidluse sõbralikuks lahendamiseks, ei ole see osapoolte lahkhelide tõttu toimuda saanud.
Ameerika Ühendriigid on eitanud ettevõttele Boeing toetuste andmist ning on öelnud, et enne igasuguseid läbirääkimisi peaks Euroopa Liit eeltingimusena lõpetama ettevõttele Airbus selle abi andmise, mis varem toimus tagastatavate laenude süsteemi kaudu.
Te mõistate, et niisugustel tingimustel on võimatu luua vaidlusaluse kokkuleppe jaoks ausat ja tasakaalustatud alust. Mõne nädala eest loobus Boeing avalikult viimasest Airbusi pakutud õlipuuoksast, kui ma tohin seda niiviisi nimetada. See toimus 18. oktoobril.
Seetõttu oleme skeptilised selles suhtes, kas seda vaidlust saab lähiajal läbirääkimiste laua taga lahendada. See tähendab, et kaitseme jätkuvalt WTOs toetust, mida Euroopa annab ettevõttele Airbus ja mis on võimaldanud lennundussektoril innovatiivsemaks muutuda ja õhutranspordi ohutust ja tõhusust parandada.
Oluline on täheldada, et Airbus on alates aastast 1992 Euroopa valitsustele tagasi maksnud 40% rohkem, kui ta on neilt raha saanud, ning on tegelikult lisaks juurde maksnud üle 7 miljardi euro. Me loodame seetõttu, et ekspertide kogu näitab, et üsnagi tagasihoidlikud rahasummad, millega Euroopa on ettevõtet Airbus uurimis- ja arendustöö jaoks osutatava abi ja tagastatavate laenude näol toetanud, ei ole avaldanud mõju ettevõtte Boeing konkurentsivõimele.
Ma usun, et suudate tõenäoliselt ise hinnata: Boeing on just kuulutanud, et tema uus lennuk B787 Dreamliner on alates tema väljalaskmisest saanud ajaloo kaubanduslikult kõige edukamaks lennukiks. See võib olla küll kõige edukam, kuid see on samal ajal ka kõige tugevamalt doteeritud lennuk.
Alates selle aasta septembris toimunud WTO kuulamisest pakkusime minu arvates arvestatavaid asitõendeid toetuste kohta, mida Ameerika Ühendriigid Boeingule selle lennuki jaoks andsid. Me näitasime iseäranis, et selle rahalise abi koguväärtuseks oli 24 miljardit USA dollarit föderaalvõimudelt ja kindlatelt osariikidelt, kaasa arvatud 26 miljardit USA dollarit NASA-lt ja kaitseministeeriumilt lennundussektoris tehtava uurimis- ja arendustöö näol, mis võimaldas Boeingul tasuta välja arendada kaasaegse lennundustehnoloogia ja oskusteabe. Lisaks sellele toetati Boeingut ebaseaduslikult osariiklike toetustega, mis olid kavandatud ainult Boeingu kasuks, nimelt Washingtoni osariigis, kus Boeing sai dotatsioone kogusummas 4 miljardit USA dollarit, kuid samuti ka Kansases Boeingu obligatsioonide abil, ning Illinoisis. Kolmandaks faktoriks on ebaseaduslikud eksporditoetused, mida Boeing jätkuvalt saab välismüügikorporatsioonide vabastuse kehtetuks tunnistamise ja välismüügitulu vabastuse seaduse (FSC/ETI Act) alusel, olgugi et WTO on need õigusaktid mitmeid kordi ebaseaduslikeks kuulutanud.
Väga tõenäoline on, et siis kui WTO on tõenäoliselt 2008. aastal otsusele jõudnud, ei tähenda see veel antud teema lõpetamist. Mõlemal poolel on seejärel võimalik otsus edasi kaevata, mis võib kesta kuni 2009. aastani. Me usume, et pärast seda, kui WTO on nende kahe juhtumi osas otsusele jõudnud, oleks otstarbekas arutada Ameerika Ühendriikidega, kuidas tagajärgedega tegeleda, kuid me ei saa loomulikult kindlad olla, et see lõppeb kohaste läbirääkimistega.
Kokkuvõtteks, mis puutub komisjoni, pakuks läbiräägitud lahendus hädavajalikku pikaajalist lahendust, mida turg nõuab selleks, et kindlustada tulevikus lennundussektoris rahumeelne ja aus konkurents. Juhul kui see ebaõnnestub, jätkab komisjon resoluutselt ja jõuliselt Euroopa huvide kaitsmist WTOs.
Lõppude lõpuks ei ole ausa konkurentsi võimalus mitte üksnes ettevõtte Airbus huvides, vaid samuti ka varustajate, lennuettevõtete ja nende klientide huvides, kes peaksid kasu saama ausast konkurentsist peamiste tsiviillennukite tootjate vahel.
Konkurents ettevõtete Airbus ja Boeing vahel peaks toimuma turul. Me eeldame, et see on karm, kuid ka aus ja mõistlik konkurents. Sellegipoolest ei ole sellega tegemist, kui USA konkurent püüab luua mõnedest meie liikmesriikidest pilti, kui, ja ma tsiteerin: "ebausaldusväärsetest õhuruumi äripartneritest ja julgeolekuriskist USA sõjaväelisele valmisolekule”, või ärgitada USA Kongressis seadusandlust, blokeerimaks USA lennujaamade täiustamise rahastamist, selleks et A380-le toetust pakkuda. Niisugused kampaaniad kahjustavad transatlantilisi suhteid ning ei sobi ettevõttele, mis kujutab ennast ülemaailmse (ja mõnikord isegi Euroopa) tegijana, millal iganes see sobib tema vajadustega.
Sellegipoolest sooviksime, et võtaksite endaga koju kaasa sõnumi, et ametlikul tasandil on nii EL kui ka USA jõupingutusi teinud, ja ma usun, et neil on õnnestunud kindlustada, et see vaidlus ei kahjusta laiemalt ELi ja USA partnerlust.
Me püüame seda nõnda hoida ja me usume, et USA valitsus teeb seda sama, tagades, et Airbusi ja Boeingu vaidlustel ei lubata mõjutada ettevõtte võimalust avaliku hanke konkurssidel ausalt konkureerida. Nimelt ei tohiks õigusloomes ega täidesaatvas poliitikas olla konkurentsivastaseid toiminguid, mis kitsendaksid ELi ettevõtete võimet konkureerida praegusel USA õhutankerite rekapitaliseerimisprogrammis.
Me sooviksime rõhutada olulist rolli, mida Euroopa Parlament ja riikide parlamendid saavad mängida olukorra jälgimisel. Teie parlamendiülesed kontaktid oleksid väga väärtuslikud, viimaks see sõnum üle ELi ja võimalik ka, et üle Atlandi ookeani.
fraktsiooni PPE-DE nimel. - (FR) Proua juhataja, volinik, daamid ja härrad, ma räägin ka proua Tokia Saïfi nimel, kes on rahvusvahelise kaubanduse komisjoni liige.
Boeingu kaebus Airbusi vastu WTOs näitab teda halva kaotajana. See on tööstuskontsern, mis aastakümneid domineeris turul. Nüüd on Airbus alates aastatest 2003 ja 2004 Boeingu koha üle võtnud. Kes oleks võinud seda 20 aasta eest ette kujutada? Siis ilmub täpselt samal ajal Boeingu kaebus WTO-le. Kaebus on absurdne, sest see Ameerika tootja on alati kasu saanud märkimisväärsetest Pentagoni ja NASA sõjaväelisest uurimis- ja arendustöö programmidest. Paljusid tehnoloogiaid kasutati kõigepealt õhujõududes ja Boeing lõikab kasu tehnoloogia vabast siirdest sõjaväelisest sektorist tsiviilsektorisse, nii nagu ta saab ka kasu mitmetest USA valitsuse maksusoodustustest.
Mida saab Euroopa tootja Airbus? Dotatsioonide asemel saab ta tagasimakstavaid laene, mis - nii nagu nende nimi ette näeb - tuleb tagasi maksta. Need ei ole mitte üksnes tagasimakstavad, vaid tagasimakstavad rahasummad on palju suuremad kui algne laen, sest need sõltuvad müüdud lennukite arvust ja praktiliselt on kõik Airbusi lennukid olnud edukad. See jääb kindlasti nii ka tulevikus, sest A380 ja A350 tellimuste arv on hiljuti suurenenud. Lisaks toimib see süsteem vabalt ja avalikult ning täiesti läbipaistvalt. Airbus ei saa mingist varjatud abist kasu.
Volinik, enda ja kolleegide nimel Euroopa Parlamendi lennundust käsitlevast rühmast, pean ma teile ütlema, et me jälgime seda küsimust hoolikalt, tõepoolest väga hoolikalt. Volinik, me eeldame - ja te olete meile sellekohast kinnitust andnud -, et kaitsete jõuliselt Euroopa tootja majanduslikke huve. Euroopa Liidu ülesandeks, nii nagu ka Ameerika Ühendriikide ülesandeks, ei ole mitte teise ees WTOs eelist saavutada, vaid tuua partnerid kokku kahepoolseteks läbirääkimisteks, selleks et nende lahkhelid lahendada.
fraktsiooni PSE nimel. - Nagu te teate, kaitseb Euroopa Liit praegu Airbusi WTOs süüdistuse vastu, mille esitas Boeingu nimel USA. Ma arvan, et kohtuvaidluse praeguses järgus on väga tähtis, et meie siin avaldaksime toetust Euroopa Liidu seisukohale Ameerika Ühendriikide vastu.
Ma peaksin selgitama, et kogu see vaidlus tekkis sellest, et Boeing ei soovinud enam osaleda Ameerika Ühendriikide ja Euroopa Liidu vahel vastastikku sõlmitud rahvusvahelises kokkuleppes, mis võimaldas mõlemale, nii Airbusile kui Boeingule, mis on ainsad suurte tsiviillennukite tootjad maailmas, teatavat tüüpi riigiabi. Teadaolevalt on niisugused lepingud parim alus suhetele riikide vahel. Niisuguste lepingute tingimustest on kohustuslik kinni pidada. Airbus on seda teinud. Euroopa Liit on seda teinud. Ameerika Ühendriigid kahjuks ei ole.
Airbus ja Euroopa Liit on 1992. aasta kahepoolsest õhusõidukite alasest lepingust püsivalt kinni pidanud. Konkurents Airbusi ja Boeingu vahel õitses 11 aastat, mille tulemuseks oli oluline läbimurre kommertslennunduse tehnoloogias ja lennukite konstrueerimises, mis on kokkuvõttes viinud ohutuma, tõhusama ja keskkonnasõbralikuma lennutranspordini. Kuid Boeing otsustas, et ei täida enam lepingujärgseid kohustusi. Ameerika Ühendriikide toel süüdistas ta Airbusi ebaseaduslike toetuste väljapressimises, tegemist on selle sama riigiabiga, millega Boeing oli 1992. aasta lepingus nõustunud.
Nagu paljud minu kolleegid teavad, kujutab Airbusi saadav riigiabi endast riigi piiratud uuringuressursside sihtotstarbelist ja ärihuvisid mittekahjustavat kasutamist. Airbus omakorda toob turule uudseid tooteid, mis kõikidele kasu toovad ja tasub sellega riigi poolse toetuse eest. Lühidalt öeldes on Euroopa riigitasandil uuringute ja arenguabi piiratud, tagasimakstav ja ei tekita Boeingule mingit konkurentsi.
Kuna Boeing toodab Ameerika Ühendriikidele nii tsiviil- kui sõjalennukeid, saab kommertsõhusõidukite tehnoloogia suuresti kasu USA riigiabist Boeingu sõjatööstusega seotud teadus- ja arengutöölepingutele. Näiteks võib tuua Boeingu olemasolevad teadmised materjalidest, mida praegu laialdaselt kasutatakse uue Dreamliner 787 ehitamisel ja mis pärinevad Boeingu tööst sõjalennukite V-22, F-22, B-2 ja Joint Strike Fighter väljaarendamisel.
Niisugune föderaalne toetus tuleb USA valitsuselt, osariikide valitsuste toetus Boeingule maksusoodustuste, soodsa kinnisvara ja kohaliku infrastruktuuri parandamise näol on mõeldud selleks, et tagada teatud USA linnades ettevõtte kohalolek ja töökohtade baas. Samas kui Boeing on vastu Airbusi tagasimakstavale abiprogrammile, ei ole tal mingit probleemi samasuguste programmidega, mis talle Jaapanis tulu toovad. Neile punktidele tähelepanu juhtides, ei taha ma vihjata sellele, et Boeingule antav abi, mis kuulub tagasimaksmisele Jaapanis, aga mitte USAs, on kuidagi halvem kui Airbusile antavad tagasimakstavad laenud Euroopas. Ma tõin selle abinäite Boeingule, et paremini selgitada tegelikku olukorda, kus mõlemad pooled saavad üht või teist tüüpi riigiabi nendelt riikidelt, kes soovivad lennunduses säilitada oma üleilmset juhtrolli. Kuigi Boeing on riigiabist kasu saanud, püüab ta Euroopale samasuguseid hüvesid keelata.
Ma arvan, et me peaksime veenma komisjoni, et ta aitaks Airbusil ja Boeingul jõuda edumeelsele kokkuleppele, mis looks mõlema poole jaoks stabiilsed konkurentsi ja tipptasemel lennukite väljaarendamise tingimused tulevikus. Võib-olla annaks kuuekuuline moratoorium selle juhtumi arutamisel WTOs kahele ettevõttele aega asjas selgusele jõuda. See on võimalus, mis meile praegu avaneb. Me võime urgitseda minevikus või vaadata tulevikku.
fraktsiooni ALDE nimel. - (DE) Proua juhataja, volinik, paljudele vaatlejatele on WTO vaidlus ettevõtete Airbus ja Boeing vahel hakanud paistma lõpmatu saagana. Mul on hea meel, et näitasite meile vähemalt tunneli lõpus valgust. Minu arvates tasub - selleks, et saaksime hinnata käesolevat olukorda ja teha poliitilisi soovitusi seoses sellega, kuidas peaksime edasi liikuma - veel kord üle vaadata vaidluse tagamaa, koos nende kahe lennundushiiu majandusliku arenguga.
Järgmine päevakorrapunkt on petitsioonikomisjoni nimel koostatud Carlos José Iturgaiz Angulo raport parlamendi tööaasta (2006) jooksul toimunud petitsioonikomisjoni arutelude kohta.
Proua juhataja, daamid ja härrad, petitsioonikomisjoni töö on imetlusväärne vahend, võimaldamaks meil omandada põhjalikku arusaama kodanike Euroopa asjadega seotud probleemidest ja kaebustest.
Kuna nende sisuks on ohtrad poliitikavaldkonnad, puudutavad need sageli maaplaneerimist ja keskkonnaküsimusi. Need hõlmavad põhiliselt kõiki liikmesriike ja laiu kodanikuühiskonna osi, üksikutest kodanikest kuni mitmerahvuseliste valitsusväliste organisatsioonideni.
Ma arvan, et teie raportöör rõhutab õigusega tööd, mille toovad endaga kaasa 1000 või enam petitsiooni, mille igal aastal saate. Sellel raportil ja resolutsioonil on kolm osa, mida sooviksin mainida.
Esimene neist on hiljutine areng - komisjoni külastused paikadesse, kus konkreetne probleem on esile kerkinud. Neil külastustel võib olla märkimisväärset mõju ajakirjandusele ja need annavad kahtlemata teie tööle kõrgema väärtuse. Lisaks sellele, et teid kajastatakse kirjutavas ajakirjanduses ja ajakirjanduses üldiselt, on nende missioonide tagajärjeks väga üksikasjalikud aruanded, mis on minu arvates kõrge kvaliteediga. Ma usun, et need on teie tegevuse olulised aruanded ja kindlasti väärivad laia avalikkuse tähelepanu. Need teist, kellel õnnestus eelmisel nädalal kuulata raadiosaateid petitsioonikomisjoni tegevusest, mõistavad, kui oluline on see, et pühendaksite neile ettepanekuid tegevatele petitsioonidele isikliku ärakuulamise kõigi vajalike ekspertide juuresolekul. See kujutab endast suurt investeeringut aja ja ressursside näol, kuid olen kindel, et see oleks asja väärt.
Teine punkt, mida rõhutada sooviksin, on nendes aruteludes alati lemmikuks osutunud: petitsiooni ja kaebuse kooseksisteerimine või isegi dubleerimine, mis tõenäoliselt tõstatab õigusrikkumisega seotud menetluse. Raportis viidatakse sellele, et 2006. aastal ei hoidnud komisjon jälle vähemalt ühel korral parlamenti asjade käiguga nii hästi kursis, nagu viimane oleks lootud. Kindlasti oletate juba, et siinkohal vastan, viidates meie hiljutisele suhtlusele seoses ühenduse õiguse jõustamisega, mille pealkirjaks oli "Tulemuste Euroopa”. Selle suhtluse juurde kuulub pühendumus läbipaistvusele, prioriteetide paikapanemine, uuendamine, parem koostöö riiklike võimudega ja kõik, mida võiksite nende dubleerimisjuhtude puhul soovida. See ei ole siiski kõik. Me oleme juba alustanud tööd poliitikat kujundava dokumendiga. See dokument võtab kõik selle keskkonnasektoris kasutusele, mis - nii nagu ma teie auandest järeldan - on üks valdkondadest, mille pärast enim mures olete.
Kolmas ja viimane punkt, mida sooviksin mainida, puudutab rohkem tulevikku. Lubagem mul teile veel kord kinnitada, et me püüdleme parima võimaliku komisjoni ja parlamendi koostöö poole. Niisugune koostöö on kahepoolselt kasulik. Süstemaatiline koostöö viib parema teabevahetuseni ja seega meie kodanikele kõigis valdkondades pakutava teenuse taseme paranemiseni. See on see, mida kõik soovime, nii et laskem meil püüda tagada, et petitsioonide läbivaatamine on eeskujulik.
raportöör. - (ES) Proua juhataja, kõigepealt soovin tänada volinik Dimast kommentaaride ja arutluste eest, ning ma soovin loomulikult samuti tänada kõiki neid, kes tegid selle raporti valmimise võimalikuks, kaasa arvatud sekretariaadi meeskonda, kõiki kolleege, kes osalesid komisjoni aruteludel ja neid, kes täiustasid raportit muudatusettepanekute esitamisega. Tänan teid kõiki.
Daamid ja härrad, esitan selle raporti vastavalt kodukorra artiklile 192 seoses petitsioonikomisjoni arutlustega parlamendi tööaasta 2006 jooksul. Käesolevas raportis pakutakse ülevaade peamistest teguritest, mis eelmisel aastal iseloomustasid petitsioonikomisjoni tegevust. See toob välja komisjoni saavutused ning viitab ka teatud valdkondadele, kus on vajalikud edasised edusammud, sest ilmselgelt peame täiustumist jätkama.
Kõigist parlamendikomisjonidest asub petitsioonikomisjon kodanikele kõige lähemal. Kodanikud saavad sellele läheneda kas üksi või rühmiti ning petitsioonikomisjon püüab neile pakkuda parimaid lahendusi, tagades, et petitsioonidega tegeletakse läbipaistval ja tõhusal viisil ja et kodanikud saavad oma tõstatatud küsimustele kõikehõlmavad vastused.
Petitsiooniõigus, mis on tagatud EÜ asutamislepingu artiklitega 21 ja 194, on Euroopa kodakondsuse oluline iseloomujoon, sest see võimaldab igal Euroopa Liidu kodanikul ja igal eraisikul ja juriidilisel isikul, kes asub ise mõnes liikmesriigis või kellel on mõnes liikmesriigis registreeritud kontor, pöörduda Euroopa Liidu poole asjus, mis kuuluvad ELi pädevusse.
Seetõttu soovin mõningase entusiasmiga välja tuua, et statistika näitab petitsioonide pidevat voolu. Näiteks esitati 2005. aastal 1032 petitsiooni ja 2006. aastal 1016 petitsiooni. Umbes üks kolmandik kuulutati sobimatuteks. Tuleks välja tuua, et peamised valdkonnad, mis petitsioonide esitajaile muret teevad, on üldiselt jätkuvalt keskkond ja kaupade, inimeste ja kapitali vaba liikumine.
Petitsioonid peegeldavad olulist Euroopa õigusloome rakendamise ja selle üksikisikutele avaldatava mõju kuvandit. Petitsioonide abil heidavad Euroopa kodanikud valgust ülevõtmise ja rakendamise protsessi puudustele ja raskustele. Ideaaljuhul peaksid nemad jälgima ELi õigusloome rakendamist riiklikul tasandil.
Mitteaktsepteeritavate petitsioonide osakaal viitab samuti jätkuvale vajadusele avalikkuse teadlikkuse tõstmiseks ja Euroopa kodanike edukamaks teavitamiseks seoses ELi õigusloome ja poliitikaga ja nende seadusliku õigusega Euroopa Parlamendile petitsioone esitada.
Selleks, et seda saavutada on vaja nimetatud Euroopa institutsiooni kooskõlastatud püüet, kuid sellega peavad kaasas käima liikmesriikide ohtrate rahvuslike institutsioonide püüdlused.
Soovin samuti seoses Euroopa Komisjoniga väljendada, et petitsioonikomisjon toetub Euroopa Komisjoni asjatundlikkusele petitsioonides päevavalgele toodud Euroopa Liidu õigusaktide võimalike rikkumistega seotu uurimisel.
Komisjoni soovitused jäävad petitsiooni esitaja probleemile kõige sobivama lahenduse määratlemise vahendiks. Sellegipoolest julgustas petitsioonikomisjon - ja julgustab jätkuvalt - Euroopa Komisjoni vältima standardseid, aeg-ajalt pigem üldsõnalisi vastuseid, mis põhinevad tema pädevuse rangel tõlgendamisel ja liikmesriikidelt saadud teabel.
Petitsioonikomisjon rõhutab jätkuvalt, et on oluline tagada, et petitsioonide hindamisel pöörataks rohkem tähelepanu kodanike tõelistele probleemidele ja paluda Euroopa Komisjonil teostada sõltumatu uurimine, mis võimaldaks sidusamat lähenemisviisi konkreetsetele küsimustele.
Soovin samuti esile tuua, et petitsioonikomisjon on dialoogis Euroopa Komisjoniga pidevalt rõhutanud petitsioonide olulist rolli, saavutamaks Euroopa kodanikele lähemale toomise üldist eesmärki.
Peab samuti ütlema, et komiteel ja Euroopa ombudsmanil oli pidevalt konstruktiivne suhe, mis põhines dialoogil ja vastastikusel austusel üksteise pädevuse ja eesõiguste suhtes, mille tulemusel esitati kaks raportit.
fraktsiooni PPE-DE nimel. - (DE) Proua juhataja, esiteks sooviksin veel kord kurta tõsiasja üle, et iseäranis selle raportiga tegeletakse niisugusel ebasobival ajal, arvestades selle avalikku vastukaja. Soovin kokku teha viis kommentaari.
Mu teine punkt on see, et vajame komisjonilt otsuseid seoses asutamislepingu rikkumise kohta toimuvate menetlustega. Volinik, ei piisa dokumendi koostamisest, mis kavandatakse vaid enese otsustavuse väljendamiseks, mis on just see, mida tõlgendus väidab. Oluline on pigem tõeliste edusammude tegemine. Teie tööks on kaasa aidata asutamislepingu rikkumisega seotud menetluste kohta käivatele otsustele, mille siis avalikustate vajadusel koos kaasnevate kohtuotsustega või seaduslike juhistega.
Kolmandaks, nõukogu on poliitilisemaks muutumas. Rohkemate kvalifitseeritud enamuse hääletustega võtab nõukogu kaasseadusandjana endale seadustega seoses rohkem üldist vastutust ja seega ka seoses nende seaduste täidesaatmisega. Me soovime veel kord rõhutada, et me tervitaksime seetõttu väga nõukogu palju suuremat kaasatust petitsioonikomisjoni tegevusse ja näiteks vanemametniku ametissemääramist, kes koordineeriks petitsioonidega seotud küsimusi.
Viies ja viimane punkt on järgnev: me ei taha üksnes üksteist kritiseerida. Selle raportiga soovime väljastada sõnumi, et meie ise peame Euroopa Parlamendina täiustuma. Selle kohta saate lugeda lõigetest 25 ja 26. Meil on Euroopa Parlamendis vaja paremat korraldust. Meil on vaja kohaseid inimressursse, meil on vaja kohaseid vastamisaegu, meil on vaja paremat töökorraldust, me vajame kodanike jaoks läbipaistvamat korda ja meil on vaja paremat meetodit ebaoluliste ja mitteaktsepteeritavate petitsioonide varases järgus välja sõelumiseks, nii et saaksime keskenduda neile, mis on aktsepteeritavad ja olulised. Parlament on siinkohal teinud uurimiskomisjoni luues olulise edusammu, nii et oleme kindlalt õigel teel.
fraktsiooni PSE nimel. - Proua juhataja, mina ei toeta esimest muudatusettepanekut lõikele 15 ja ma olen üllatunud, et härra Atkins seda toetab. Ma arvan, et see kahjustab petitsioonikomisjoni ja ombudsmani tööd ning ma kutsun saadikuid üles sellele vastu olema.
Sellel komisjonil on tähtis roll Euroopa Liidu lähendamisel kodanikele. Paljudel juhtudel on meil õnnestunud saavutada hüvitisi ja õiglast kohtlemist nii üksikisikutele kui tervetele kogukondadele. Kodanikud näevad Euroopa Parlamendis järjest enam seda tähtsat platvormi, millest lähtudes on võimalik kaitsta oma keskkonda, oma joogivee kvaliteeti ja oma arheoloogiapärandit.
Samas on petitsioonikomisjoni ja komisjoni süsteemides ka nõrkusi, millega tuleb tegeleda, hüvitiste määramise osas ning otsuste jõustamise osas valitsuste ja kohalikele ametiasutuste poolt hooletusega seotud juhtudel või vahel ka Euroopa õiguse rakendamisest sihiliku kõrvalehoidmise puhul.
Ma toon näitena Madridi M30 kiirtee projekti, kus ma ise petitsioonikomisjoni esindajana kohal käisin ja kus kohalikud asutused ei vii ikka veel ellu kokkulepitud meetmeid rikkumise parandamiseks ELi õiguse suhtes. Samalaadne näide on lettori juhtum Itaalias, kus on püütud üle 20 aasta õiglast lahendust saavutada ning lisaks joogivee ja arheoloogiapärandi kaitsmiseks ebapiisavad õigusaktid ja menetlused Iirimaal. Ma usun petitsioonikomisjoni ja Euroopa Liidu esindajana, et me võlgneme petitsioonide esitajatele vähemalt seda, et valitsuste ja kohalike ametiasutuste suhtes vastu võetud otsuseid ka ellu viidaks.
Järgmine päevakorrapunkt on regionaalarengukomisjoni nimel koostatud Nikolaos Vakalise raport maavärinate piirkondliku mõju kohta.
raportöör. - (EL) Proua juhataja, volinik, daamid ja härrad, ma palusin seda raportit pärast seda, kui olin teinud järgmise avastuse: kuigi 20. sajandil on maailma maavärinates hukkunud 1,5 miljonit inimest ja kannatada saanud veel rohkem, kuigi maavärinad on maailma loodusõnnetuste hulgas surma põhjustajana teisel kohal ning aastatel 2002-2007 oli maavärin neljas levinuim loodusõnnetus liikmes- ja kandidaatriikides, reageerisime me ELis sellele probleemile ainult ajutiselt ja osaliselt ning ainult teiste loodusõnnetuste kontekstis.
Nüüd tunnen end kindlalt ja olen rahul, et minu raport on regionaalarengukomisjonis kinnitatud ning sellel on kõikide fraktsioonide toetus. Euroopa Parlamendi sõnum on selge: tulevikus ei tohi ega saa meie, EL, maavärinate probleemiga katkevalt või osaliselt tegeleda; me peame sellele keskenduma kui eraldi seisvale ja erilisele teemale ning uurima selle kõiki eriomaseid aspekte ja komponente.
Eriti palutakse selles raportis komisjonilt mitte raisata aega ja koostada viivitamatult teatis maavärinaohtude hindamise, ennetamise ja haldamise ning maavärina põhjustatud kahjustustega tegelemise ja nende kõrvaldamise meetmete kohta. Teisisõnu peab teatis olema võrdne üleujutuse teatisega. Euroopa Parlament ootab komisjonilt vähemalt sellise teatise ulatuses mitmete raportis sisalduvate ettepanekute uurimist.
Esiteks, seismiliste kaitsemeetmete rakendamine peaks tulevikus olema struktuurifondi alla käiva infrastruktuuri rahastamise oluliseks tingimuseks, võttes eriti arvesse asjaolu, et maavärinad ohustavad mõjutatavate piirkondade üleüldist majanduslikku ja sotsiaalset ühtekuuluvust. Üle kõige ohustavad maavärinad elu ja tervist, infrastruktuuri, tööhõivet, keskkonda, kultuuripärandit ja turismi.
Teiseks peaksime edendama uute hoonete ehitamist nagu ka vanade ehitiste konserveerimist ja uuendamist, mis hõlmab ka mälestisi, mis ei vasta maavärina ettevaatusnõuetele.
Kolmandaks peaks Euroopa Komisjon tagama avaliku teavitamise ja maavärinatega tegelevate spetsialistide hariduse ja koolitamise laiema rahastamise.
Neljandaks tuleks luua Euroopa maavärinate strateegiline teadusuuringute programm. Arvesse tuleks võtta mitte ainult ühiskondlikku, vaid ka majanduslikku kasu, mida selline tegevus kaasa toob.
Viiendaks peaks koostama ELi ühistegevuse tehnilise protokolli maavärina põhjustatud ulatuslike katastroofide korral, keskendudes just olulisimatele transpordi-, energia-, sidevahendite- ja tervishoiuinfrastruktuuridele.
Viimaseks, Barnier' ettepaneku peaks taas kasutusele võtma. Samuti peaks täiendama Sarkozy ja Karamanlise Euroopa kodanikukaitseüksuse loomise ettepanekut läbi õigusloomega seotud - rõhutan sõna "õigusloome” - komisjoni ettepaneku.
Proua juhataja, volinik, selles raportis, mis homme parlamendis kinnitatakse, tehakse kindlad ettepanekud. Me mõlemad, nii komisjon kui ka liikmesriigid, soovime neile koheselt vastata ning tegutseda vastavalt iga osapoole kohustustele.
Lõpetuseks soovin tänada variraportööre suurepärase koostöö eest, samuti kaasliikmeid kõikides fraktsioonides, kes sekkumiste ja muudatusettepanekutega algset raportit parandasid.
komisjoni liige. - (EL) Proua juhataja, daamid ja härrad, komisjon ja mina isiklikult soovime tänada raportöör härra Vakalist selle äärmiselt informatiivse ja väärtusliku raporti eest.
Maavärinate küsimusega ei ole lihtne tegeleda. Eelnevalt tuleb kohaseid ettevalmistusi teha ja piisavad meetmed kasutusele võtta, et võiksime kõige tõsisematele tagajärgedele vastu minna.
2007 oli ELi tasandil loodusõnnetustele vastamise meetmete arendamise seisukohalt oluline aasta. Meil ei toimunud mitte ainult ELi kodanikukaitse mehhanismi suurim ühismobilisatsioon Kreeka metsapõlengutega võitlemiseks, vaid kinnitati ka kaks õigusloomega seotud kodanikukaitse meedet - kodanikukaitse rahastamisvahend ja läbivaadatud Euroopa kodanikukaitse mehhanism. Lisaks, nagu on teatatud septembris ja järgnenud Euroopa Parlamendi metsapõlenguid ja üleujutusi käsitlevas resolutsioonis, alustab komisjon erialgatust, et tugevdada ELi võimet õnnetustega tegeleda.
Kiire ja tõhus reageerimine hädaolukordadele on ilmselgelt ülioluline, eriti ohtude puhul, mida on praktiliselt võimatu ette näha nagu näiteks maavärinad. Kuid isegi kui toimuvad ettenägematud sündmused, saab ja peab kohaste ennetavate meetmete nagu näiteks varane hoiatus, abil olukorrale tõhusalt reageerima, et võimalik kahju miinimumini viia ja olukorra kontrolli alla saamist võimaldada.
Sel põhjusel loob komisjon 2008. aastal täieliku algatuse, et parandada õnnetuse ennetamist üldiselt.
Õnnetuste, nagu maavärinad, haldamise kolmas aste pärast reageerimist ja ennetamist on taastamine. Selles kontekstis tervitan parlamendi nõudmist nõukogule edendada solidaarsusfondi ettepanekut.
Kodanikukaitse rahastamisvahend võimaldab pikaajalist rahastamise raamistikku kodanikukaitsele nagu maavärinale reageerimise operatsioonid. Uus määrus on olemasolevaid fonde peaaegu kahekordistanud. Samuti on komisjonil spetsiaalsed plaanid maavärinatega seotud probleemidega tegelemiseks ning tänu Euroopa Parlamendi 2006. aasta ELi eelarves eraldatud kapitalile toetab komisjon juba keskkonnakaitse uuringute- ja tehnoloogiaprojekti STEP. Projekti rakendatakse Itaalia, Portugali ja Saksamaa koostöös ning selle eesmärgiks on maavärina haldamiseks välja arendada kiire hindamis- ja haldusüksus. Komisjon toetab raportööri härra Vakalise parema kooskõlastamise palvet. Eelmise suve sündmused näitavad, et kuigi ELi kodanikukaitse reaktsioon oli muljetavaldav, on siiski arenguks ruumi. Barnier' raporti soovituste põhjal arendab komisjon praegu valmis kodanikukaitseüksusi, mis on loodud õnnetusele reageerimise ekspertide poolt ning mida saab koheselt mobiliseerida.
Viimaks rõhutab raportöör, härra Vakalis koostöö tähtsust kolmandate riikidega. Kodanikukaitse mehhanism lubab koostööd kolmandate riikidega ning Euromedi programmiga, milles sisaldub loodus- või inimese tekitatud õnnetuste ennetamise, kergendamise ja haldamise plaan, on selles sektoris järjekordne hea koostöö.
fraktsiooni PPE-DE nimel. - (NL) Proua juhataja, volinik, tahaksin kõigepealt õnnitleda härra Vakalist tema raporti puhul. Kreeklasena on ta käsile võtnud teema, mis puudutab ka tema enda piirkonda ja kodanikke. Ta lõpetas oma-algatusliku raporti väga lühikese ajaga ning ma annan sellele oma täieliku toetuse.
Sooviksin väga vaadata õnnetuse kontrolli ja ennetamist laiemas, nimelt kliimamuutuse kontekstis. Sademete hulk ja tõsidus, üleujutused, merevee taseme tõus jne muutuvad ikka rohkem ja rohkem valdavaks.
Selles suhtes vaatavad inimesed loomulikult Euroopa Liidu poole. 31. oktoobrist kuni 2. novembrini osalesin ma koos paljude kontinentide ja piirkondade esindajatega ÜRO arutelul New Yorgis. Ka nemad vaatavad Euroopa poole ning paluvad meil teha oma parima seoses ennetamise, ennetusprogrammide ja õnnetuse ennetamisega ning tahavad, et me kasutaksime oma kogemusi.
Ma arvan, et me peaksime seda tõesti globaalsel skaalal ühes innovatsiooni ja solidaarsusega pakkuma. Minu maa, Madalmaad asetseb samuti osaliselt vee all ning omab eri kogemusi, mida saame selles valdkonnas rakendada. Ma olen seetõttu rahul, et saame Euroopa Liidu erinevate fondide abil head eeskuju seada.
Tahaksin korrata oma toetust sellele, mida öeldi tänahommikusel komisjoni arutelul: meie solidaarsusfond peab olema paindlikum. Meil on väga hea fond, väga hea näide, kuid Euroopa Ülemkogul on selle suhtes veel kahtlusi.
Lõpetuseks, proua juhataja, härra Vakalise raportil on eriliselt euroopalik mõõde. Õnnetused ei tunne tihti rahvuse- ega riigipiire ning ma kutsun seetõttu komisjoni üles esitama algatusi pidades silmas meie kodanike kaitset ja toetamist.
fraktsiooni PSE nimel. - (RO) Proua juhataja, härra raportöör, austatud kolleegid, maavärinate piirkondliku mõju raport ei olnud kerge ettevõtmine, eriti seetõttu, et ta tekkis nagu maavärinad - väga kiiresti ja ootamatult. Seetõttu soovin meie kolleegi, härra Vakalist õnnitleda, et ta suutis olla selle laeva kapten.
Kuna maavärinatel puuduvad ideoloogilised konnotatsioonid, ei ole meil fraktsioonide vahel olnud mingit arvamuste põrkumist. Meie ainus missioon oli leida pragmaatilised mudelid täitmaks lünka õigusloomes ning luua Euroopa tasemel tõhus reageerimise mehhanism.
Soovin öelda, et härra Vakalise algse tähelepaneku järgi avastasime raportile eelneval uurimisperioodil, et Euroopa Liidu tasemel on meil seoses kaitsega maavärina vastu suured lüngad.
arengukomisjoni nimel koostatud Thierry Cornillet' raport Euroopa konsensuse kohta humanitaarabi valdkonnas.
komisjoni liige. - (FR) Härra juhataja, raportöör, daamid ja härrad, soovin alustuseks tänada härra Cornillet'd ja õnnitleda teda raporti puhul, mis määratleb täpselt humanitaarse jõupingutuse ees seisvaid väljakutsed ja eriti selle puhul, et ta määratleb samuti täpselt lähenemisviisid, mida Euroopa humanitaartegevuse suhtes tuleb rakendada. See raport on oluline panus parlamendi, nõukogu ja komisjoni ühisesse töösse panna paika tulevane Euroopa konsensus humanitaarabi valdkonnas. Meie eesmärk on esitada kolme institutsiooni ühine avaldus meie nägemuse ja ühtse lähenemisviisi kohta humanitaarabi poliitikale. Ma ei kahtle, et Euroopa Parlamendi aktiivne seotus on avalduse vastuvõtmise protsessi hüvanguks oluline.
Lubage mul veel kord lühidalt üle korrata selle poliitilise algatuse põhjus: viimastel aastatel on humanitaarne kontekst muutunud ja me peame sellega kohanema, kui tahame, et meie humanitaartegevus oleks jätkuvalt sidus ja tõhus.
Millised on peamised muutused ja väljakutsed? Minu arvates võib need kokku võtta järgnevalt. Üha rohkem toimub konflikte ja loodusõnnetusi ning kasvab ka nendes hukkuvate inimeste hulk. Loodusõnnetusi põhjustab eriti sageli kliimamuutus - hiljuti toimunud üleujutused Mehhikos peegeldavad selle muret tekitava trendi reaalsust ja ulatust.
Teiseks oleme tunnistajaks aina keerulisemaks muutuvatele kriisiolukordadele ja konfliktide iseloomu olulistele muutustele. Näiteks relvastatud konfliktides kasutatavad meetmed ja vahendid teevad humanitaarorganisatsioonide töö aina keerulisemaks. Abile suunatud rünnakute ja röövimise oht on kahjuks samuti igapäevane tegelikkus, toimugu see siis Darfuris või Somaalias, Sri Lankal või Myanmaris, Kolumbias või Kongo Demokraatlikus Vabariigis. Oleme samuti tunnistajateks rahvusvahelise humanitaarõiguse süstemaatilistele rikkumistele ning järelikult humanitaarsete väärtuste piiramisele.
Poliitiliste ja humanitaarsete kavade vahel on pidev segaduse oht. Ma usun kindlalt, et Euroopa Liidul kui suurimal globaalsel rahastajal - ma usun, et on oluline korrata, et me anname 40% maailma humanitaarabist - kuid samuti rahvusvahelise õiguse ja multilateraalsuse poliitilisel alussambal on minu arvates eriline vastutus kindlustada tõhus ja kohane humanitaarabi. Me saame ja peame käituma poliitilise katalüsaatorina ning olema samuti poliitiliseks etaloniks ja tõendiks. See on kontekst, milles peaaegu aasta tagasi otsustasime alustada algatust humanitaarabi valdkonnas selge konsensuse saavutamiseks ELi tasandil.
Need teemad peegelduvad selgesti härra Cornillet' raportis ning ma loomulikult toetan neid võtmeelemente, mida Euroopa Liit soovib rõhutada ja kaitsta Euroopa humanitaarabi valdkonna konsensuse ettevalmistamisel. Konsensus ja kohane jälgimine, mis hõlmab kõiki 27 liikmesriiki ja ühendust, annab esmakordselt väärtuste, eesmärkide ja põhimõtete poliitilise tuuma, mida toetavad nii liikmesriigid kui komisjon ning mis aitavad liikmesriikide ja komisjoni töö vastastikust täiendavust ja kooskõlastamist parandada.
Mis on konsensuse projekti peamised elemendid? Esimene on humanitaarpõhimõtete nagu inimlikkus, erapooletus, neutraalsus ja sõltumatus, austamine. Olete muidugi sellega seotust täiesti teadlikud.
Teine on vajadus tugevdada austust rahvusvahelise humanitaarõiguse vastu ja selle rakendamist rahvusvahelisel tasemel. Lubage mul siinkohal rääkida üks lühike anekdootlik lugu. Ma ei nimeta riiki, kuid ma mäletan, et see ei juhtunud ammu aega tagasi, kui ma viibisin humanitaarsest vaatepunktist eriti dramaatilises tegevuspiirkonnas. Ma esitasin ühele riigi juhtivale isikule, kes oli toimuvate sündmuste eest vastutav, küsimusi ja ütlesin talle: "Te ei järgi rahvusvahelist humanitaarõigust.” Ta andis mulle tõeliselt kohutava vastuse: "See on tõsi, kuid praegu käib ju sõda.” On selge, et rahvusvaheline humanitaarõigus on loodud just sõja aja jaoks. Võite seetõttu kujutleda, kui suures ulatuses me tegelikult sellest või sellega seotud põhistandarditest ikka enam eemaldume
Kolmandaks peame parandama doonorite tavasid ja meetmeid nagu ka koostöö kvaliteeti humanitaarorganisatsioonidega, selleks et antav abi tõhusmaks muuta.
Neljandaks peavad liikmesriigid võtma vabatahtliku kohustuse tugevdada meie humanitaartegevuse vastastikust täiendavust ja kooskõlastatust, mis on muidugi seda olulisem seoses laienemisega, mis toob kokku 27 liikmesriiki. Tulevane konsensus peab samuti tagama humanitaarabi ja ELi teiste välispoliitikate vahelise suhte raamistiku. Kõige tähtsam eesmärk on muuta ELi humanitaartegevus järjekindlamaks ja tõhusamaks. Kõik see on oluline panus Ühinenud Rahvaste Organisatsiooni egiidi all oleva rahvusvahelise süsteemi tugevdamisse ning seda punkti sooviksin ma eriti rõhutada. Euroopa lähenemisviisi edendamise samm ei ole mingil juhul suunatud Ühinenud Rahvaste Organisatsiooni keskse rolli nõrgestamisele või sellega võitlemisele. Vastupidi, see teenib keskse rolli tugevdamist ning mõnikord on kurb kuulda, et Euroopa konsensusesse suhtutakse tõrjuvalt, eeldades, et see võistleb Ühinenud Rahvaste Organisatsiooniga. Asi ei ole üldse selles. Tõde on vastupidine: selle eesmärk on tugevdada Euroopa sammast Ühinenud Rahvaste Organisatsiooni raamistiku sees ning see on ütlematagi selge. Konsensuse avalduse teksti projekt viitab konsensuse nendele elementidele, mis tulevikus moodustavad mingis ulatuses Euroopa Liidu humanitaardoktriini. Soovin tänada parlamenti ja Portugali eesistujana nende töö eest teksti üle läbi rääkimisel. Oleme jõudmas selle kolmepoolse menetluse viimasesse järku, mis peaks täitma lootuse, et kõik kolm institutsiooni allkirjastavad ühisavalduse 18. detsembril.
Avaldus konsensuse kohta on vaid protsessi algus. See ei ole mitte lõpp iseendas, vaid uue protsessi algus. Me teame, et see lähenemisviis vajab arvestatavaid jõupingutusi, et kindlustada sõnade tegudeks muutumine. Sel eesmärgil esitleme järgmise aasta alguses tegevuskava humanitaarabi valdkonna konsensuse teostamiseks tulevikus. Nende arutelukuude jooksul konsensust ette valmistades on Euroopa Parlament teinud väga kindlaid ettepanekuid ning me usume, et on täiesti kohane need tegevuskavva lisada, nagu näiteks teie ettepanek koostada arengu kaardistiku mudeli baasil humanitaarabi kaardistik.
Lubage mul lisada paar kommentaari kahele täiskogu liikmetele eriti huvitavale teemale. Need on seotud humanitaarabi poolifilosoofiliste elementidega, mis on täna mõnede arutelude keskmes ning veel enam, humanitaarabi enda eesmärgi elemendid.
Esimene on küsimus kohustusest kaitsta. Järgides parlamendi tehtud ettepanekuid, tõstsime konsensuse teksti projektis esile riikide poolt ÜRO ja rahvusvahelise üldsuse raamistikus selles suhtes võetud kohustusi. Soovin rõhutada, et humanitaartegevus ja kohustus kaitsta põhinevad kahel erineval lähenemisviisil kuigi neil on üks kokkupuutepunkt, nimelt inimeste kannatuste lõpetamine. Me peame vältima segadust kahe lähenemisviisi vahel, sest see võiks kahjustada humanitaarabi osutajate neutraalsuse ja sõltumatuse kuvandit, midagi mis on oluline selleks, et saaksime humanitaarkriisides kannatavaid inimesi aidata.
Kontseptsioon "kohustus kaitsta” on ikka veel üsna ebaselge. Kontseptsioon on olnud ja on isegi tänapäeval seotud ideega, mille järgi on õigus sekkuda ja sõjaliselt sekkuda humanitaarsetel eesmärkidel eriolukordades, näiteks genotsiidi ära hoidmiseks. See tõlgendus on siiski ka põhjus, miks mõned režiimid kontseptsiooni kohustusest kaitsta tagasi lükkavad - nad näevad seda Lääne poliitilise kattena imperialismi õigustamiseks, et põhjendada mitte humanitaarsetest huvidest vaid võimuihast ajendatud sekkumist. Mõnikord on segadus doktriini "kohustus kaitsta” ja kaitsva humanitaartegevuse vahel, mis muuhulgas on traditsiooniliselt osa RPRK mandaadist. Me toetame tegevust täiesti läbi oma humanitaarabi andmise.
Härra Cornillet' raportis tõstatatakse samuti väga seotud küsimus, mis puudutab humanitaarpoliitika arutelu institutsionaalset raamistikku. Parlament on määranud humanitaarabi alalise raportööri ning me kõik õnnitleme seda selle puhul. Raportis tõstatatakse õigustatult küsimus sellise esindaja olemasolust nõukogus. Komisjoni nimel teadvustame tänulikult eesistujariik Portugali tehtud märkimisväärseid jõupingutusi, et anda nõukogule aega, mis on vajalik arengu töörühmas konsensuse ette valmistamiseks. Institutsiooniline otsus luua nõukogu juures humanitaarpoliitikale keskenduv töörühm oleneb muidugi liikmesriikidest, kuid ma nõustun täiesti härra Cornillet'ga, et on oluline luua humanitaarküsimustega süstemaatiliseks tegelemiseks kohane asutus, millel oleks ühenduse teiste välispoliitikatega võrdne alus.
Humanitaarabi on neutraalne ja sõltumatu poliitilistest eesmärkidest, kuid see ei tähenda, et poliitika ei oleks kuidagi seotud. Vastupidi, elemendid ja tegutsejad, mis humanitaarseid väärtusi ohustavad, on oma olemuselt poliitilised. Lissaboni leping sätestab selgelt, et humanitaarabi on meie rahvusvahelises tegevuses eraldi peatükk ning ma usun, et see peaks peegelduma ka institutsionaalses struktuuris.
Selles suhtes pean ütlema, et tunnetan kasvavat trendi - mida ma veel hukka ei mõista, sest pole mõtet seda hukka mõista kui midagi kahtlast ei toimu - uskuda näiteks, et sõjaväeliste jõudude logistilisi võimeid saab lihtsal viisil mingis ulatuses humanitaarvaldkonda lähemalt kaasata.
Ma ei heida midagi kergekäeliselt kõrvale, kuid ma ütlen siiski, et me peaksime tõrjuma igasuguse sekkumise sektori poolt, millel puudub humanitaarne eesmärk. Ma mõistan, et teatud erijuhtudel kasutatakse sõjaväeliste jõudude logistikat humanitaartegevusele kaasa aitamiseks. Siiski ma ei eita, et mina isiklikult eelistaksin, et taolised tegevused kuuluksid välisministrite poliitilisse pädevusse, nagu on teatud riikides, selle asemel, et neid teostataks ühe või mitme kaitseministri egiidi all.
See arutelu jätkub, kuid ma usun, et üha tavalisemaks muutub sektorite või logistika - korpuste - nägemine humanitaarvaldkonnas, mis võivad kahtlemata segadust tekitada.
Lõpetuseks, härra juhataja, härra Cornillet, daamid ja härrad, olen rahul Euroopa Ühenduse märkimisväärse panusega humanitaarsesse jõupingutusse ning austan eriti neid mehi ja naisi, kes töötavad kohtadel väga rasketes tingimustes, et anda humanitaarabi neile, kes seda vajavad.
Ma usun kindlalt, et see konsensus peaks lubama süstemaatilisemat ja kooskõlastatumat tegevust. See on mingil määral doktriini alus ja asutamispõhimõtted ning see pakub tõeliselt raamistikku püsivaks kooskõlastamiseks Euroopa tasemel. Selle tuleviku konsensuse põhjal saame oma tegevuse tõhusamaks muuta, mis ongi meie eesmärk.
raportöör. - (FR) Härra juhataja, volinik, daamid ja härrad, ma püüan mitte korrata neid suurepäraseid mõtteid, mida volinik just välja tõi.
Me areneme täiesti uuel maastikul. Siiamaani nagu põhiseadus on seda sätestanud ning lihtsustatud leping seda sisaldab, kavatseme luua täieliku ühenduse poliitika, humanitaarabi poliitika, ning, nagu volinik ütles, oleme maailma suurim abi allikas.
Raportit peab uurima sellel maastikul. See ei ole mitte ainult vastus komisjoni teatisele; konsensuse töödokument, mis on saavutatud minu kolleegide kaasabil. Kolm institutsiooni avaldavad esmakordselt ühisdokumendi. See on esimest korda pärast humanitaarabi määruse kinnitamist aastal 1996. Aeg oli kohane hästi läbi mõeldud tekstiks, milles esitatakse meie kolmele institutsioonile humanitaarabi üldine poliitiline avaldus.
Tahaksin esile tõsta diskussioonis sisaldunud suurepärast koostööd nii arengukomisjonis, kus minu raport ühehäälselt kinnitati, kui ka koos Euroopa Komisjoni ja eesistujariik Portugaliga.
Soovin samuti rõhutada, et täiskogu liikmed toetasid 12 kindlat punkti, lisaks veel eelarvepunkti. Soovin need siin visandada, et seletada kõigepealt määra, millega me neid toetame ja miks, ning eriti öelda, et need punktid olid ühendatud konsensusega ja et Euroopa Parlament oli kõigi nõutud punktidega rahul.
Daamid ja härrad, mul on rõõm näha, et vähemalt kaks fraktsiooni esimeest on kohal. Ma peaaegu ei märganudki ühte neist, kuid seal ta on, lähenemas kiiresti oma kohale.
Järgmisena tutvustatakse nõukogu ja komisjoni avaldusi teemal Euroopa huvi: edukas toimetulek üleilmastumise ajajärgul.
nõukogu eesistuja. - Härra juhataja, komisjoni esimees, daamid ja härrad, üleilmastumine ei ole pelgalt nähtus, millele peab tähelepanu pöörama majanduslike ja tehnoloogiliste saavutuste seisukohast. Daamid ja härrad, Euroopa Liidu Nõukogu liikmed, teie ning meie kõigi jaoks on peaasjalikult tegemist poliitilise küsimusega. See hõlmab inimesi, kes kaotavad töö, kriisipiirkondi, kaduvaid majandussektoreid ning uusi julgeoleku- ja keskkonnaohte, kuid ühtlasi ka uusi töökohti ja tootmisharusid ning paljude toodete madalamaid hindu, tehes võimalikuks rahaliste vahendite täiustatud eraldamise ning kaupade ja teenuste arvu suurenemise.
Tänu üleilmastumisele on inimesed vahetanud ideid ning astunud üksteisega ühendusse rohkem kui kunagi varem. Väljavaated majanduse ja kultuuri rikastamiseks on väga head, kuid mitmesugused globaalse tasakaalutuse ohud on samuti suured. Seisame silmitsi ülesandega kujundada uus ning üha sujuvam vastastikune sõltuvus maailmas, mis jääb aina väiksemaks. Ennekõike tuleb tegeleda üleilmastumise reguleerimisega, mis on nii meie demokraatia kui kehtiva demokraatia juhtmõtte tähtsaim küsimus: kas suudame hoida poliitilist võimu majanduse ja muude eluvaldkondade üle nende inimeste ning esindajate käes, kelle oleme ise valinud?
Olen veendunud, et tuleme eurooplastena edukalt toime mitme olulise valdkonnaga vaid juhul, kui leiame üheskoos uusi poliitilisi lahendusi praeguse ajajärgu keerukatele küsimustele, nagu majanduskasv ja uute töökohtade loomine, keskkonnakaitse, energia, rahvaränne ning võitlus terrorismi vastu.
Euroopa Liit uuendab oma sisepoliitikat, et tagada konkurentsivõimet ning õiglast ja säästvat arengut. Majandusreformid peaksid juhinduma üha tugevnevast sotsiaalsest ühtekuuluvusest ja keskkonnasõbralikkusest. Teadustööde, uuenduste ja hariduse rahastamine peab viima meid majanduskasvuni ja uute töökohtade loomiseni. Kuid siiski ei ole me ju üksi ning oleks vastutustundetu mõelda vaid iseendale, olles veendunud, et omakasu on tulemusrikas. Uut maailma ei kaitse müürid ega kindlused. Peame tegema teiste riikide ja piirkondadega koostööd, et jõuda tulemusteni, mis rahuldavad kõiki.
Stabiilsus, vabadus, turvalisus ja heaolu on järjepidevad ja jäävad kestma vaid juhul, kuid neid teistega jagame. See on Euroopa teha. Peame juhtima ja kujundama üleilmastumist meie endi tõekspidamiste ja väärtuste järgi, lähenedes olukorrale mitmekülgsest vaatenurgast, nagu talitasime meie ühise ajaloo parimatel aegadel.
Euroopa Liit ja selle liikmesriigid on tõestanud, et koostööd tehes suudetakse tegeleda ühiste probleemide ja ülesannetega, rakendades viiekümne aasta kestel kogutud lõimimiskogemusi. Uue Lissaboni lepingu järgi on Euroopa Liidul oma rolli täitmiseks maailmas tõhusamad ja läbipaistvamad tingimused. Peaksime säilitama ja tugevdama aastatega saavutatut ning leidma viisi, kuidas kaitsta meie huvisid ning kavandada ühiseid väärtusi ka piiride taga.
Uuendatud Lissaboni strateegia näeb ette raamistiku, mille järgi Euroopa läheb kõnealustele ülesannetele vastu. Uus juhtimistsükkel annab meile võimaluse näha rada, mida mööda kavatseme minna. Praegu käsitlusel olev komisjoni teatis on suurepärane lähtekoht uue arutelu jaoks ning see oli võetud aluseks ka 19. oktoobril toimunud riigipeade ja valitsusjuhtide mitteametlikul kohtumisel Lissabonis. Meie töö nõukogus põhineb kõnealusel dokumendil ning soovime koostada õigusaktide paketi, et anda oma panus Lissaboni strateegia järgmise tsükli valmimisele.
Sellel nädalal aset leidnud majandus- ja rahandusministrite nõukogu koosolekul jõuti ühisele otsusele, konkurentsivõime nõukogu 22. novembri istungil kiidetakse heaks samuti mõned tekstid ning 5. ja 6. detsembril kavatseb tööhõivenõukogu võtta vastu otsuseid Euroopa tööhõivestrateegia tuleviku kohta seoses Lissaboni strateegia uue tsükliga. Nõukogu ülejäänud koosseis tegeleb uue tsükli ettevalmistamise küsimustega. Võin kinnitada, et oleme nõukoguga põhiküsimustes ühel meelel: uuendatud Lissaboni strateegia peab jätkuvalt pakkuma raamistikku Euroopa ettevõtmistele, millega vastame peamistele väljakutsetele, eelkõige üleilmastumise küsimusele. Euroopa astub suuri edusamme. 2006. aastal valitud nelja esmatähtsa valdkonna, s.o tööhõive, teadmised ja uuendused, ärikeskkond ja energia ning kliimamuutused, jaoks seatud eesmärgid on praegugi jõus.
Uue tsükli põhiteljed peavad paremate tulemuste nimel säilitama jätkuvalt stabiilsuse. Ühtlasi on oluline teha täpsustusi ja parandusi, et saada kasu uuendatud Lissaboni strateegia kõikidest võimalustest. Meie eesmärgiks on kiirendada reformide elluviimist, et muuta majandust tugevamaks, kasutades juba tehtud edusammudest saadud jõudu.
Euroopa Liidul on üleilmseid kohustusi ning ta peab olema paremini ettevalmistatud, et läheneda üleilmastumise küsimusele maailma tasandil strateegiliselt, ühtselt ja otsusekindlalt. Peame jätkuvalt pühenduma meetmete rakendamisele riigi tasandil, tänu millele saame ühtlasi tegeleda edukamalt demograafiliste muutustega, riigi rahanduse kvaliteedi ja selle pikaajalise jätkusuutlikkusega, tööturu, tööhõive, sotsiaalse ühtekuuluvuse, siseturu, konkurentsivõime, teadmiste ja uuendustega, energia ja kliimamuutuste ning hariduse ja koolitusega.
Ühtlasi etendab ühenduse Lissaboni tegevuskava uue tsükli jaoks olulist rolli, tagades tõhusamalt reformide sidususe. Peame suurendama parlamendi ja nõukogu vastutustunnet ning arendama liikmesriikide vahel häid tavasid. Rahvaränne mängib üleilmastumises põhiosa, aidates suurendada kasvupotentsiaali ning hõlbustades uute oludega kohanemist. Nõukogule sellel nädalal esitatud aruande järgi, mis kajastab kõnealuse olukorra mõjusid tööjõu liikuvusele, on rahvastiku juurdekasv Euroopa Liidus aina enam tingitud rändevoogudest ning tuleks arvesse võtta, kuivõrd palju aitavad mainitud vood tugevdada paindlikkust, mis on vajalik kriisiolukordade lahendamiseks ning piirkondadesisese vähese liikuvuse tasakaalustamiseks.
Ülemaailmses kontekstis peab Lissaboni strateegia välismõõtmeid kindlustama ja neid edasi arendama, kavandades Euroopa Liidu poliitilisi ja majanduslikke eesmärke ning sotsiaal- ja keskkonnastandardeid ka piiri taga. Nagu teate, kõneldi sellest seisukohast riigi- ja valitsusjuhtide mitteametlikul kohtumisel Lissabonis, kui arutlesime eelkõige finantsturu ebastabiilsuse ja kliimamuutuse teemadel. See huvipakkuv ja ergutav poliitiline arutelu, milles osales ka president, tugevdas meie usku tulevikku.
Korrates Portugali peaministri José Sócratese mõtet on Euroopal kohustus suunata üleilmastumist ning tema positsioon sobib selleks hästi, kasutades ära uusi loodud võimalusi, kaasa arvatud ideede valdkond ja kultuurivahetus. Tugevdades rahvaste- ja rahvustevahelisi suhteid ning üksteisest sõltuvust, teeb Euroopa Liit põhipanuse rahule ja stabiilsusele maailmas. Euroopa poliitiline ja ühiskondlik olukord on sobilik, et seista järjekindlalt silmitsi ülesannetega, mis vajavad üleilmastumise tõttu lahendamist majanduse, ühiskonna ja keskkonna vallas, avaldades sellega mõju üleilmastumisele. Vajame tugevamat strateegilist koostööd partneritega, et luua uut üleilmset plaani, mis ühendab mõlemapoolset turgude avamist, täiustatud keskkonna-, sotsiaal-, majandus- ja intellektuaalomandi standardeid ning vajadust toetada institutsioonilist suutlikkust arengumaades.
Nõustudes taaskord Portugali peaministri Lissabonis toimunud mitteametliku kohtumise lõpus lausutud sõnadega, kiidetakse ELi deklaratsioon üleilmastumise kohta heaks 13. ja 14. detsembri tippkohtumisel. See on selge märk kodanike ja maailma jaoks Euroopa juhtivate poliitikute otsusekindlusest ja pühendumusest ELi suutlikkuse ergutamisel, et mõjutada üleilmastumise plaani ning leida õigeid lahendusi.
Proovikivid, mis meie teel lamavad, on rasked, kuid ka ergutavad. Portugali eesistuja tegeleb nendega jätkuvalt edasi. Euroopa Parlament toetab seda endiselt, nagu oleme seda alati teinud, et edendada ja arendada Euroopa Liidu ja riiklikku tegevust, milles oleme üleilmsel tasandil kokku leppinud ning mis võimaldab Euroopal enda peale võtta üleilmseid kohustusi ja uute proovikividega tulevikus toime tulla.
Kaldume vahel unustama, mida Euroopa tähendab niivõrd paljude inimeste jaoks selles globaliseerunud maailmas. Mälupildid meie randadel lömitavatest sisserändajatest tuletavad halastuseta meelde tegelikkust ning kuivõrd suured on meie eesõigused Euroopas, millest on kujunenud lootusebastion, see sama lootus, tänu millele usume, et on võimalik luua vabadust, majanduskasvu, sotsiaalset õiglust ning keskkonnakaitset ühendav mudel, mis põhineb partnerlusel, koostööl ning kaasvastutusel.
Kaalul ei ole ju ainult meie edu eurooplastena. Nagu teate, on meie eesistuja motoks tugevam liit parema maailma nimel, ning usume siiralt, et Euroopa peab etendama otsustavat rolli õiglasema ja ühtlasema maailma loomisel.
komisjoni president. - Härra juhataja, eesistujariiki esindav Euroopa asjade minister, daamid ja härrad, üleilmastumine on meie põlvkonna eurooplaste jaoks põhiteema. See on rohkem või vähem osa kõikide Euroopa kodanike elust, seetõttu on igati kohane, et üleilmastumine on Euroopa tegevuskavas esimesel kohal.
Nagu teate, olen veendunud, et Euroopa tegevuskava peab 21. sajandil olema suuresti üles ehitatud üleilmastumise järgi, säilitades väärtused ja põhimõtted, mis on alati Euroopa projekti iseloomustanud. Kuid ühtlasi peab üleilmastumisse suhtuma kui Euroopa võimalusse kaitsta ja kinnitada oma huvisid selles üha enam läbipõimunud maailmas. Seetõttu on mul au osaleda Euroopa Parlamendi korraldatud arutelus kõnealuse küsimuse üle.
Nõustudes riigisekretäri äsjalausutud sõnadega, tekitas eelmisel kuul Euroopa huvide kohta koostatud komisjoni dokument Euroopa Ülemkogu mitteametlikul kohtumisel Lissabonis suurepärase arutelu. Iseäranis enesekindlaks tegi mind meie ideeline üksmeel meetmete suhtes, millega astume üleilmastumisele vastu. Ühtlasi soovin tänada eesistujariiki Portugali selle eest, et nad toetavad jätkuvalt Euroopa tegevuskava ning vajadust suurendada Lissaboni strateegia mõõtmeid niivõrd, et need suudavad lahendada üleilmastumise küsimusi.
Samuti toetame Euroopa Ülemkogu detsembris toimunud kohtumise deklaratsioonis kajastunud mõtet üleilmastumise kohta. See oleks suurepärane moodus ülalmainitud üksmeele tugevdamiseks, mida peame Euroopa Parlamendis edasi arendama, luues niivõrd olulise küsimuse jaoks resolutsiooni ühisettepanekuid.
Euroopa Liit tegeleb tõepoolest üleilmastumise küsimusele järkjärgulise ja üdini euroopaliku lahenduse leidmisega, mis julgustab eurooplasi kõnealusest nähtusest viimast võtma. Mainitud lahendus tunnustab nende inimeste igati õigustatud muret, kelle ellu on oodata muutusi, sellegipoolest ei tohi unustada, et kõnealusel nähtusel võivad olla mõningate inimeste jaoks ebasoodsad tagajärjed ning peame sellelegi olukorrale lahenduse leidma.
Usun, et Euroopa enda huvides on leida õige tasakaal, kuid see ei tohi mingil juhul olla hirmunud allaandja loodud lahendus, vaid peab põhinema enesekindlusel. Tõepoolest, viimase paari kuu jooksul on üles kerkinud uus huviobjekt: majandusturgude ebastabiilsus näitab, kuivõrd Euroopa majanduse käekäik on seotud üleilmse arenguga, nagu äärmuslikud kliimaoludki tõestavad kliimamuutuste võimalike tagajärgede tõsidust; peame leidma kõnealusele küsimusele võimalikult kiiresti lahenduse. Näeme ju iga päev, et üleilmastumine mõjutab töökohti, energiat, inimeste tervist ja elukvaliteeti üle kogu Euroopa.
komisjoni president. - Härra juhataja, olen veendunud, et meie lähtepunktiks peab olema enesekindlus. Tänu kogemusele on meil maailma suurim majandus ning ühtlasi oleme suurim eksportija. Lahendame edumeelselt uusi probleeme, nagu näiteks saastekvootidega kauplemine, ja meil on mõned selged põhireeglid, mis on meid hästi teeninud.
Kõigepealt on meil kohustus kaitsta oma kodanikke, olemata protektsionistlikud. Me peaksime kujundama oma poliitikaid nii, et teised meile järgneksid ja kujundaksid samuti avatuse poliitikat. Me ei tohiks oma uksi sulgeda, vaid peaksime pigem julgustama teisi oma uksi avama. Protektsionism oleks Euroopale kui suurimale eksportijale omaenda jalgealust õõnestav doktriin.
Teiseks, me oleme küll avatud, aga mitte naiivsed. See tähendab, et me ei lohista endaga tasuta kaasa neid, kes ei pea kinni teatud kindlatest põhimõtetest. See oli ka meie hiljutiste ettepanekute tagamõte, kindlustada see, et energiasse investeerimise eeskirjad kehtiksid ka kolmandate riikide ettevõtete suhtes.
Kolmandaks, eeskirjadele rajatud süsteem võib palju kasu tuua ja Euroopa Liidu kogemus annab sellele haruldaselt hea eelduse olla üleilmsel tasandil reguleerimise aluseks, mis on konkreetne moodus üleilmastumise kujundamiseks. Olgem ausad, avatud majanduse korral peavad olema eeskirjad. Turud ei saa toimida ilma institutsioonideta ja meil Euroopa Liidus on enam kui kellelgi teisel kogemusi eri eeskirjade ning ka eri rahvuslike kogemuste koondamises. Sellepärast olen täiesti veendunud, et oleme paremini varustatud kui ükski teine ühendus maailmas, et üleilmastumist kujundada, mitte oma mudelit peale suruda, vaid seda soovitada selles üleilmastumise faasis, kuhu praegu suundume.
14. Geneetiliselt muundatud organismide tahtlik keskkonda viimine (komisjoni rakendusvolitused) (hääletus)
raportöör. - Härra juhataja, ma ei taha küll kolleegide aega raisata, aga kuna arutelu ei toimunud ja me oleme jõudnud esimese lugemise aruteluni, tahaksin ma teid teavitada uute geneetiliselt muundatud organisme puudutavate õigusaktide põhielementidest.
Kompromisskokkulepe annab Euroopa Parlamendile õiguse kontrollida geneetiliselt muundatud organismide tahtlikku keskkonda viimist. Parlamentaarne kontroll tähendab läbipaistvuse kohaldamist selles tundlikus küsimuses. Eurobaromeetri hinnang näitas, et 94% meie kodanikest soovib, et oleks valikuõigus, 86% soovib enne geneetiliselt muundatud organismide tarbimist rohkem teavet ja 71% ei taha niisuguseid toiduaineid üldse. Sellepärast on suur kordaminek, et nõukogu ja komisjon nõustusid Euroopa Parlamendi järelevalvega geneetiliselt muundatud organismide rakendamise ja märgistamise üle.
Ma tänan variraportööre, komisjoni ja eesistujariik Portugali. Enam avatust geneetiliselt moondatud organismide suhtes muudab Euroopa demokraatlikumaks.
Härra juhataja, lubage mul juhtida tähelepanu asjaolule, et pärast resolutsiooni kompromissversiooni arutelusid anti meile täpselt 16 minutit paranduste tegemiseks ning teie tööga tutvumiseks. Usun, et see kärbib kõikide tänaste siinviibijate õigust ning poliitiliste fraktsioonide võimalust vabalt mõjutada teie resolutsioonide teksti, kaasa arvatud täienduste tegemist.
Esitan palve, et kõnealune olukord tulevikus enam kunagi ei korduks.
fraktsiooni PPE-DE nimel. - Härra juhataja, teen ettepaneku teha lõikesse 6 järgmine parandus. See nõuab osade kaupa hääletamist. Esimest lauset tuleks muuta järgmiselt:
"rõhutab, et Euroopa Liit ja Venemaa on jätkuvalt eriarvamusel Tšetšeenia olukorra kohta”
fraktsiooni PPE-DE nimel. - Härra juhataja, rääkigu tegelikkus iseenda eest, sest tippkohtumine, mis käsitleb ülelende Siberist, ei ole veel aset leidnud. Seega palume tekstiosa, mis viitab toimumata kokkusaamisele, asendada viitega järgmisele tippkohtumisele.
fraktsiooni PSE nimel. - Härra juhataja, me räägime külmutatud konfliktidest. Me nimetame siin kaht konflikti, Abhaasiat ja Lõuna-Osseetia, aga ma sooviksin oma fraktsiooni nimel lisada pärast fraasi "külmutatud konflikt" fraasi "nagu Transnistria", et see piirkond oleks samuti põhjenduses O nimetatud.
fraktsiooni PSE nimel. - Härra juhataja, härra Swoboda juba kõneles meie muudatusettepanekust Transnistria kohta.
Ma sain täna kirjad Daniela Buruiană-Aprodult ja Cristian Stănescult teatega, et nad lahkuvad fraktsioonist ITS. Parlament arvestab nende avaldust alates tänasest, 14. novembrist 2007.
Arvestades juba laekunud teadaannetega, on sel nädalal ITS fraktsioonist lahkunud kokku kolm saadikut, millest ma järeldan, et fraktsiooni liikmete arv on langenud alla 20, mis vastavalt eeskirja 29 lõikes 2 sätestatule on nõutav miinimum fraktsiooni moodustamiseks.
Parlament täheldab seega, et fraktsioon ITS ei täida enam kodukorra nõudeid fraktsiooni moodustamise kohta. Sellepärast lõpetab kõnealune fraktsioon oma eksisteerimise alates sellest teatest.
Härra juhataja, pean pöörama tähelepanu asjaolule, et kui reageerisin koos paljude teiste liikmetega teie viimasele teadaandele aplausiga, tegi Jean-Marie Le Pen otse minu suunas žesti, mille tähendus on (EN) "Fuck you!”. (DE) Lubage mul paluda, et vaataksite kõnealuse viipe videolõigul üle. Minu arvates peab sellisel teguviisil olema ka tagajärg. Tunnen, et on õõvastav, kui keegi käitub minuga niivõrd agressiivselt.
Suur tänu härra Martin, ma ise seda ei näinud, kuid arvestan sellega.
kirjalikult. - Konservatiivid toetasid härra Vakalise raportit, kuid meil on tõsiseid kahtlusi lõigete 16 ja 17 osas. Meie arvamus on, et maavärinate puhul peaksid nii ennetussuutlikkus kui kiirreageerimissuutlikkus olema koondunud liikmesriikidesse ja me ei toeta Euroopa kodanikukaitse üksuse loomist.
kirjalikult. - Ma kiidan heaks raporti maavärinate piirkondliku mõju kohta. Geoloogi ja okeanoloogina tean ma hästi, et Ühendkuningriik on nende eest peaaegu täiesti kaitstud. Minu väitekiri oli teemal Kesk-Atlandi aheliku seismilisus 12° põhjalaiuse ja 20° lõunalaiuse vahel. Ühendkuningriigis saadaolevate andmete järgi on seal ainult üks inimene maavärina tagajärjel surma saanud ja see juhtus 16. sajandi keskel. See ei kehti kahjuks kogu Euroopa kohta, kus Lissabonist Sarajevoni on sajandite jooksul registreeritud tuhandeid hukkunuid ja väga tõsist hävingut.
Osa minu valimisringkonnast Gloucestershire's kannatas juulis üleujutuste all, mis tekitasid miljardite eurode ulatuses kahju maanteedele, raudteedele, haiglatele, koolidele, veepuhastusjaamadele ja elektrijaamadele. Me saame tõenäoliselt abi Euroopa Liidu solidaarsusfondist. Ma loodan, et see ei osutu vajalikuks, aga kui on vaja, peab Euroopa Liit näitama üles tahet abistada maavärinate tõttu kannatada saanud riike, piirkondi ja kogukondi.
kirjalikult. - Nagu teame, piirab kogu Lõuna-Euroopat kahe mandrilaama äär, mis ületab Vahemere ning läbib Atlandi ookeani Assooride juurest, mistõttu on maavärinad selles piirkonnas kõige sagedasemad looduskatastroofid.
Oleme väga tänulikud, et Euroopa Parlamendi käesolev raport pöörab tähelepanu kõnealusest nähtusest tingitud muredele, sisaldab paljusid ettepanekuid, tunnistab, et äärepiirkonnad kannatavad kõnealuse nähtuse all korrapäraselt ning näeb paljude muude tegevuste seas ka vajadust toetada ühenduse tasemel üksmeelselt riikide ennetus-, parandus-, teavitus-, teadus- ja kaitsetöid seoses maavärinatega.
Ühtlasi tehakse raportis ettepanek kooskõlastada ülalkirjeldatud abinõude rakendamisel liikmesriikide endi vahelisi ning liikmesriikide ja kolmandate riikide vahelisi tegevusi. Kuigi raportis toetatakse "Euroopa kodanikukaitse üksuse” loomist, millest saab "tsentraliseeritud ennetus- ja juhtimisvahend” (mille põhimõttega me ei nõustu), teatatakse ühtlasi, et "kõnealune tegusviis on mõttekas vaid juhul, kui täiustame kodanikukaitse riiklike kavasid ning kasutame liikmesriikide vahelise koostöö korraldamiseks paremaid abinõusid”, mis meie arvates esitab küsimuse õigest vaatenurgast.
kirjalikult. - Kolleeg Cornillet esitas väga põhjaliku raporti, pöörates tähelepanu asjaolule, et maavärinad mõjuvad halvasti kõnealuste piirkondade sotsiaalsele ja majanduslikule ühtekuuluvusele.
Me ei tohi unustada, et tugevad maavärinad tabavad sageli ka Euroopa Liidu riike ja piirkondi, eriti Lõuna-Euroopas ja Vahemere ääres. Seetõttu peame selliste katastroofide puhul tagama vajalike ennetusvahendite valmisoleku ning suutma olukorrale kiiresti reageerida.
Oluline on hakata kodanikke selles valdkonnas harima, teha algust infokampaaniatega üle kogu Euroopa Liidu ning koolitada liikmesriikide asjassepuutuvaid tehnilise järelvalve asutusi, kuid samuti piirkondlikke ja kohalikke teenistujaid ning üldse kõiki maavärinate asjatundjaid. Lisaks peame arvestama asjaoluga, et kriisiolukorras etendavad riiklikud, piirkondlikud ja kohalikud ametivõimud olulist rolli, seega peame looma põhjalikud juhised, kuidas tõhusalt kaitsta peamisi infrastruktuure, nagu sidevahendid, elektrivõrgud, haiglad, sillad, sadamad, lennujaamad jne.
Tulevikus peab ühtekuuluvuspoliitika tegelema maavärinate tagajärjel tekkinud kahjudega, mida tuleb arvesse võtta ka elanikkonna kaitsmiseks rakendatava finantsabinõu raamistikus.
Arvan, et on õige arutleda ka küsimuste üle, mis käsitlevad ühenduse teenistujate tegevusalade kooskõlastamist, ühist juhtimist ja paindlikkust ühenduse, riigi, piirkonna ja kohalikul tasemel, sest need küsimused osutuvad looduskatastroofide korral tihtipeale märkimisväärseteks kitsaskohtadeks.
Hääletasime täna resolutsiooni poolt, mis koostati härra Cornillet' raporti põhjal ning milles käsitletakse Euroopa konsensust humanitaarabi valdkonnas. Soovin tänada raportööri ning kinnitada taas kord, et kiidan selle väga olulise dokumendi heaks.
Teame väga hästi, et Euroopa Liit - ning selle all mõtlen tegelikult komisjoni ja liikmesriike - on humanitaarabi suurim pakkuja. Euroopa Liit jagas 2006. aastal abi vaid 2 miljardi euro eest. Olen täiesti nõus, et peame panema humanitaarabi jaoks paika uue piiri. Kuid teisest küljest on oluline määratleda meie positsioon uutes rahvusvahelistes algatustes ja ÜRO algatatud reformi teostamises. Eelarvekomisjoni liikmena soovin pöörata tähelepanu hoopis kolmandale küsimusele, millele Euroopa Liit peab lahenduse leidma, nimelt ühenduse ja liikmesriikide ressursside täiustatud kooskõlastamine, et abi jõuaks katastroofi olukorras lihtsamini ohvriteni.
Loodan, et parlamendi konkreetne ja täpne positsioon aitab meil lihtsamini jõuda ühistele eesmärkidele ning leida üksmeelt humanitaarabi küsimuses.
Härra juhataja, on tore kuulda, et humanitaarabi küsimuses on võimalik üksmeelele jõuda ning ükski mõistlik inimene ei ole vastu riikide aitamisele, kui nad seda tõepoolest vajavad. Samas peame ausalt tunnistama, et Euroopa konsensust diktaatoritega suhtlemisel saavutada ei suudeta.
Teised liikmeriigid lihtsalt eirasid Suurbritannia püüet boikoteerida Euroopa Liidu ja Aafrika tippkohtumist, kui Mugabe sellest osa võtab, ning nagu teame, põhjustavad sõjad või kuritegelik korralagedus tihti inimtragöödiad, nagu juhtus ka Zimbabwes. On ju teada, et Aafrika on veriste kokkupõrgete sündmuspaik ning et summad, mis aafriklased relvadele kulutavad, on palju suuremad kui neile antav arenguabi.
Ühtlasi on tõsi, et demokraatlikud riigid, kus valitsejad ja valitsused alluvad seadustele, hakkavad haruharva üksteisega sõdima. Tõsiasi, et Mugabe-sugustel diktaatoritel lubatakse osa võtta Euroopa tippkohtumisest, õõnestab täielikult Euroopa usaldusväärsust inimõiguste ja demokraatia edendajana. Just sellise ambivalentsuse tõttu jäin Cornillet' raporti hääletusel erapooletuks.
kirjalikult. - Hoolimata asjaolust, et toetame humanitaarabi mitmesuguseid tahke, mida rõhutatakse ka kõnealuses raportis, ei jõua me "üksmeelele" Euroopa Liidu põhimõtete, eesmärkide ja strateegiate suhtes, kuidas toimetada humanitaarabi kolmandatesse riikidesse, mis paluvad meie kaasabi, viidates meie "õigusele (või tegelikult kohustusele) astuda vahele rahvusvahelise humanitaarõiguse ja/või inimõiguste ränga rikkumise korral", võttes arvesse, et "sunnivahendeid, kaasa arvatud sõjaväelist sekkumist, tohib rakendada vaid "viimase abinõuna"". Oleme säärase poliitika "häid kavatsusi" juba näinud näiteks Iraagis, kui USA tungis kõnealusele riigile kallale ning sealne piirkond allutati USA sõjaväele, mille tõttu kaotasid sajad tuhanded inimesed elu.
Nagu juba öeldi, peidab nn humanitaarsekkumine tihtipeale tegelikke sekkumispõhjusi ning humanitaarsekkumist kasutatakse ja sellega manipuleeritakse suurriikide ja suurte rahvusvaheliste ettevõtete huvides ning nende külmadel kaalutlustel, mis seab küsimuse alla rahvusvahelise õiguse aluspõhimõtted.
Usume, et miljoneid inimesi puudutavate tõsiste küsimuste lahendus seisneb muuhulgas kõikide inimeste ja riikide iseseisvuse austamises, rahvusvaheliste lahkhelide rahumeelses lahendamises ning majanduslikult vaeseimate riikide esmavajaduste rahuldamises, toetudes sõprusele, solidaarsusele ning tõhusale arendustegevusele.
kirjalikult - Raportöör Thierry Cornillet rõhutas õigusega, et ühendus ja liikmesriigid peavad viima arutelu humanitaarabioperatsioonide poliitiliste strateegiate kohta nõukogu foorumi tasandile, luues selleks täiesti uue töörühma. Kõnealuse töörühma loomine (nagu COHUMA, mis on nõukogu humanitaarabi töörühm) aitab välja töötada ühtseid meetmeid kiire ja süstemaatilise tegevuse elluviimiseks selles valdkonnas.
Samuti oli õige pöörata tähelepanu asjaolule, et looduskatastroofid leiavad aset üha sagedamini ning nende tagajärjed muutuvad aina kaalukamaks, mis tähendab ühtlasi, et peame olukorda tugevamalt sekkuma.
Nimetatud põhjustel nõustun ettepanekuga, et Euroopa Liit peab täiustama võimet katastroofiolukorrale kiiresti reageerida. Valmisolek ja reageerimisvõime rajanevad muidugi täiustunud juhtimissüsteemil ja ennatlikel hoiatusmehhanismidel, kuid samuti on oluline varuda rahvusvahelisel tasandil kriisiolukorra jaoks õigeid vahendeid ja reserve.
kirjalikult. - Humanitaarabi kohaletoimetamise teevad tihtipeale väga raskeks kohapealne segadus või julgeolekuprobleemid. Seda olulisem on abi eraldamine ühtlustatud ja kooskõlastatud viisil. Selle eesmärgi saavutamist ei tohi aga vähimalgi määral kasutada ettekäändena, et Euroopa institutsioone veelgi tähtsamaks teha, samuti ei suuda ei Euroopa Liidu tsiviilkaitseagentuur ega Euroopa Liidu kiirreageerimisrühm pakkuda looduskatastroofide korral tõhusat kaitset.
Peale selle peame pöörama tähelepanu eile kontrollikoja esindajatelt tulnud kriitikale, mille järgi leidub "olulisel määral vigu" paljudes valdkondades, kaasa arvatud 5,2 miljardi eurone toiduabi, humanitaarabi ning osaliselt rahastatavate valitsusväliste organisatsioonide eelarve. Kuna käesolev raport ei paku minu arvates lahendusi kõikidele nimetatud probleemidele, hääletasin selle vastu.
kirjalikult. - Õigeaegsete, eesmärgipäraste ja tõhusate humanitaarabiprojektide kindla toetajana hääletasin ma humanitaarabi käsitleva raporti poolt.
Mul on siiski tõsiseid vastuväiteid mitme kasutatud sõnastuse kohta. Kahjuks esineb viiteid niinimetatud reformilepingule ehk ümbertöötatud ELi põhiseadusele, millele ma täielikult vastu olen. Kujutada ette, et humanitaarabi saab olla igasugustest poliitilistest kaalutlustest vaba, on täiesti ebarealistlik, raport on juba iseenesest väga poliitiline dokument, kuna see edendab ELi tegevuskava.
Prioriteedid, abi ulatus ja selle kättetoimetamine koletute režiimide küüsi langemata on ju kõik poliitilised küsimused. Peale paljude muude vastuväidete ELi sekkumisele sõjalistesse küsimustesse, on see kõrvalekaldumine selgelt keskendumiselt humanitaarabile. EL ei ole ainus humanitaarabi osutaja. Tal tuleks tegevuse parema kooskõlastamisega kindlates valdkondades, ressursside üle tõhusama kontrolli tagamise ja nende mõju hindamisega keskenduda väärtuse lisamisele meie riikide pingutustele humanitaarabi vallas.
Härra juhataja, arvan, et mullakaitse raamdirektiiv on tõsine viga, mis ohustab põllumajanduse konkurentsivõimet ning Euroopa toiduvarusid. Mida arvavad selle direktiivi pooldajad tegelikult meie põllumeestest? Lubage mul öelda: usutakse, et vajame rasvast bürokraatlikku direktiivi, et peame kaardistama 420 miljonit hektarit põllumaad, ähvardama suurte trahvidega ja lõpuks kehtestama piirkondi, mis on pinnasekaitse jaoks esmatähtsad, enne kui põllumehed hakkavad õigesti hooldama neile kuuluvat pinnast.
Järgmisena arutleme teemal "nõukogu ja komisjoni deklaratsioonid Pakistani olukorra kohta”.
nõukogu eesistuja. - Härra juhataja, lugupeetud volinik, daamid ja härrad, teatavasti jälgib Euroopa Liit murelikult sündmuste hiljutist arengut Pakistanis, iseäranis 3. novembril väljakuulutatud erakorralist olukorda riigis, millele järgnesid sotsiaalne rahutus ning inimeste arvukad arreteerimised, sealhulgas ülemkohtu esimehe koduaresti võtmine.
Ei ole kahtlustki, et sellega astuti õigusriigi põhimõttel rajaneval ja demokraatliku arenguga Pakistanis samm tagasi, mis purustab sealsete inimeste ning rahvusvahelise üldsuse kõik lootused näha Pakistani demokraatlike institutsioonide õigusjärgsuse tugevnemist. Just seetõttu avaldas eesistujariik 6. novembril liidu nimel sügavat muret seoses erakorralise olukorra väljakuulutamisega riigis ning Pakistani põhiseaduse ja põhivabaduste peatamisega.
4. novembril, s.o kaks päeva enne kõnealust sündmust, avaldasid esinduste juhid ja kõrge esindaja, härra Javier Solana, Islamabadis muret sündmuste käigu üle. Meie, st Euroopa Liit ühinesime siis paljude teistega, kes rõhutasid, kuivõrd oluline on panna põhiseadus uuesti kehtima, taastada tsiviilkord, tagada kohtuvõimu sõltumatus ning massimeedia vabadus, vabastada kõik poliitvangid, ajakirjanikud ja inimõiguste eest võitlejad ning luua nõuetekohased tingimused seaduslike valimiste korraldamiseks 2008. aasta jaanuaris.
Ei ole kahtlustki, et mis tahes rahvus saab stabiilselt eksisteerida ja areneda vaid demokraatlikult usaldusväärsetes oludes. Meid teevad väga murelikuks teated arvukatest kinnivõtmistest, teabevabaduse boikotist, kodanike sõnavabaduse kaotamisest ja haritlaste, nagu kohtunikud, juristid, ajakirjanikud ja inimõiguste eest võitlejad, ründamisest. Kuid samal ajal esitame kõikidele osapooltele palve võtta end võimalikult palju kokku ning teha omavahel koostööd, et leida demokraatlik ja rahumeelne lahendus kõnealusele kriisile, mis taastaks kiiresti tavapärase olukorra.
Mõistame, et Pakistan seisab silmitsi tõsiste proovikividega, mis ohustavad riigi julgeolekut, ning tunnustame sealse rahva toodud ohvreid ja tehtud jõupingutusi võitluses ekstremismi ja terrorismi vastu, kuid sellegipoolest on Euroopa Liit veendunud, et kõnealuste küsimuste lahendamisel ei tohi sekkuda demokraatlikku riigikorda.
Ometi ei tohi unustada, et võitluses ekstremismi ja terrorismi vastu oleme alati võinud arvestada liitlassuhetega. Seetõttu peame tagama, et Pakistan jätkab võitlust selle üleilmse ohuga, kasutades põhilise relvana rahvusvahelist koostööd.
Lõpetuseks loodab Euroopa Liit, et praegusele muutlikule kliimale leitakse kiiresti ja rahumeelselt lahendus ning president Musharraf peab oma lubadusest kinni, võttes seljast mundri ning loobudes staabiülema ametikohast.
komisjoni liige. - Härra juhataja, Pakistan on mõne kuu jooksul juba kolmandat korda täiskogu päevakorras. See tõestab, kui raskes üleminekuolukorras see riik praegu on. 3. novembril president Musharrafi kui armee ülemjuhataja kehtestatud eriolukord oli murettekitavaks signaaliks Euroopale ja muule maailmale ning kahjustas demokraatia arengut Pakistanis.
Enne eriolukorra kehtestamist olime tunnistajaks mõningatele julgustavatele arengutele, mis tekitasid lootust kõikehõlmava poliitilise protsessi ja tugevamate demokraatlike institutsioonide väljakujunemiseks, kuid kahjuks on see nüüd kahtluse alla sattunud ja me küsime endalt, kas hetkeolukorda on veel võimalik tagasi pöörata, kas veel on võimalik taastada usaldus ja tingimused enne parlamendivalimisi.
3. novembri õhtul ütles president Musharraf oma teleesinemises, et ta peatab põhiseadusliku korra terrorirünnakute nähtava sagenemise tõttu, mis on ohuks riigile. Kahtlemata seisab Pakistan praegu silmitsi äärmiselt tõsise usuäärmusluse ja vägivalla ohuga nagu näitavad hiljutised sündmused Loode-Pakistani piiriprovintsis ja 18. oktoobril Karachis toimunud rünnak Benazir Bhutto saatemeeskonnale. Praeguse olukorra tulemusena on arreteeritud tuhanded juristid, ajakirjanikud, poliitiliste parteide töötajad ja inimõiguste eest võitlejad, sealhulgas sellised väljapaistvad isikud nagu ÜRO eriraportöör usu- ja mõttevabaduse küsimustes Asma Jahangir ja ülemkohtu advokatuuri esimees Aitzaz Ahsan.
Need on inimesed, kes kaitsevad avatud ja tolerantset Pakistani. Nad ei ole terroristid ja nende kinnipidamine on väär. Nad tuleks viivitamatult vabastada. Pakistani kohtusüsteemi vastu suunatud drastiline tegevus on minu meelest eriti rahutukstegev. Õigusriik on iga demokraatliku protsessi keskmes ja demokraatlik süsteem ei saa toimida ilma sõltumatu kohtusüsteemita.
Eesistujariigi seisukohavõtt, mida meie president ELi nimel oma kõnes äsja puudutas, on väga selge ja jääb meie seisukohaks. Eelmisel pühapäeval teatas president Musharraf pressikonverentsil, et ta loodab, et Pakistani parlamendivalimised on võimalik korraldada 9. jaanuaril 2008. See oleks samm õiges suunas, aga palju probleeme on lahendamata. Millal lõpeb eriolukord? Kuidas saavad toimuda vabad ja õiglased valimised, kui trüki- ja elektrooniline meedia on tsensuuri all, kui muud kodanikuõigused on tühistatud ja on õõnestatud kohtuvõimu sõltumatust? Kuidas saavad parteid kampaaniat korraldada kui kogunemisvabadust on kärbitud ja partei liidrid, nagu Benazir Bhutto, on koduarestis? Need küsimused ei ole praegu veel selged.
Kõige olulisem selle ebakindluse lõpetamiseks on nii ruttu kui võimalik kindla parlamendivalimiste kuupäeva väljakuulutamine ja selge ajakava, millal lõpeb eriolukord. Selleks, et need valimised saaksid mingilgi määral olla demokraatlikud ja läbipaistvad on esmatähtis, et kõik piirangud poliitilistele õigustele ja põhiõigustele tuleb lõpetada. Praeguses olukorras tundub, et ei ole võimalik saata valimiste vaatlemismeeskonda. Komisjoni teatises ELi valimisabi ja -vaatluste kohta esitatud minimaalsed tingimused demokraatlike valimiste korraldamiseks ei ole täidetud.
Kui eriolukord siiski kiiresti lõpetatakse ja olukord peatselt märkimisväärselt paraneb, võin ma veel olukorra ümber hinnata. Mul on igal juhul vajalikud ettevalmistused ELi valimiste vaatlemise meeskonna Pakistani saatmiseks tehtud, kui olukord peaks kiiresti ja märgatavalt paranema. Kuid nagu juba öeldud, ma olen väga mures ja kahtlen, et see on tõenäoline.
On tehtud üleskutseid meie abi peatamise kohta Pakistanile ja mõned liikmesriigid on selles suunas samme astunud või kaalunud tegevusvõimalusi. Lubage meenutada, et Euroopa Komisjoni toetus Pakistanile keskendub võtmeküsimustele nagu vaesuse vähendamine ja haridus, sealhulgas riigi loodeosa piiriprovintsis ja Baluchistanis, mis on kõige mahajäänumad provintsid Pakistanis.
Sellepärast ma arvan, et me peame kaaluma, kuidas kõige paremini toimida, kuid arvestades selle abi iseloomu, peaksime me väga hoolikalt järele mõtlema.
fraktsiooni PPE-DE nimel. - Härra juhataja, praegune olukord paneb mind tõepoolest muretsema: põhiseaduslike tagatiste ajutine katkestamine, erakorraline olukord, kodanikuühiskonna paljude liikmete ja oponentide vahistamine, kaasa arvatud juristid nagu härra Ahsan, kes on ülemkohtu esimees, või opositsiooniliidri proua Bhutto koduaresti panemine. Mida säärases olukorras küll ette võtta?
Meieni on jõudnud teave, et USA asevälisminister härra Negroponte külastab peagi Pakistani ning üks liikmesriikidest, nimelt Suurbritannia, on koos ÜROga esitanud presidendile palve loobuda sõjaväejuhi staatusest ning lõpetada kümne päeva jooksul erakorraline olukord.
Mida saame meie Euroopa Liidus teha? Kõigepealt peame ülimalt ettevaatlikult tegutsema. Praeguse eesistujariigi esindaja tegi väga õige märkuse, nimetades Pakistani eluliselt oluliseks partneriks võitluses terrorismi vastu, ning riigiks, millel on tuumarelvad.
Seega usun, et ühest küljest peab Euroopa Liit paluma valitsusel taastada mingigi (sest me ei tohi unustada, et terrorism on Pakistanis mõjutegur, lausa põhitegur) kord, stabiilsus, põhiseaduslikud õigused ja vabadused ning vabastada vahi alt inimesed, keda ebaseaduslikult kinni peetakse. Lisaks palun teil, härra volinik, teha suuri jõupingutusi ja kasutada kõiki abinõusid, et kindlustada vabad ja õiglased valimised ning Euroopa Liidu osavõtt ja esindatus Pakistani küsimuse lahendamises, mis on väga oluline kõnealuse piirkonna stabiilsuse ning Pakistani ja Euroopa Liidu suhete jaoks, vihjates tagatistele, mida oma kõnes mainisite.
Seetõttu, härra volinik, usume väga teie võimetesse, diplomaatiasse ja jõupingutustesse ning loodame siiralt, et need kannavad vilja, tänu millele on Euroopa Liidul võimalus valimiste juures viibida.
fraktsiooni PSE nimel. - Härra juhataja, suur tänu nõukogule ja komisjonile, eriti nõukogule 8. novembril tehtud karmi avalduse eest.
Ma arvan, et keegi ei kahtle selles, et olukord Pakistanis on väga tõsine ja plahvatusohtlik. Raske on isegi mõista, et kõik juhtunu on aset leidnud umbes kümne viimase päeva jooksul pärast eriolukorra väljakuulutamist. Mitmed parlamendisaadikud kohtusid paar kuud tagasi kindral Musharrafiga kõigepealt Brüsselis ja seejärel Islamabadis, mille käigus me saime mitmeid rahustavaid avaldusi. Ta teatas täiesti veendunult, et kavatseb järgida põhiseadust ning et toimuvad vabad ja õiglased parlamendivalimised. Ma tervitan tema avaldust, et valimised leiavad aset 9. jaanuaril, kuid jagan komisjoni esindaja kõhklusi selles osas, mis hakkab tegelikult eriolukorda arvestades toimuma, kuivõrd on peatatud mitmete televisioonikanalite töö ja piiratakse muid inimõigusi, kas sellisel juhul on vähem kui kahe kuu pärast vabade ja õiglaste valimiste toimumine üldse võimalik?
Tahaksin juhtida komisjoni esindaja tähelepanu kõnealuse resolutsiooni lõikele 14, milles me kutsume komisjoni üles laiendama abi andmist Pakistanile hariduse, vaesuse leevendamise, tervishoiu ja hädaabitööde osas, kuid suunata see antud olukorras pigem läbi valitsusväliste organisatsioonide kui valitsuse.
Meil ei ole mingisuguseid probleeme Pakistani rahvaga. Me tunnustame seda, et läänemaailma jaoks on Pakistan väga oluline liitlane nagu ütles Salafranca Sánchez-Neyra. Me tunnustame nende olulist rolli mitmetes valdkondades ning samuti seda, et nad on ise olnud terroristide ohvriteks. Kuid see ei tähenda, et me peaksime kõrvale jääma ja eirama seda, mis seal praegu toimub. Minu fraktsioon tahtis resolutsiooni lülitada ka peatükki võimalike sanktsioonide kohta, kutsudes nõukogu ...
Ma arvasin, et ma räägin nii arusaadavalt, et tõlkidel ei ole mingit raskust mind mõista, aga ma räägin muidugi aeglasemalt.
Ma kutsuksin nõukogu üles kaaluma eesmärgipäraseid sanktsioone, mida sotsialistide fraktsioon oleks tahtnud läbi viia, aga millele ei saadud vajalikku toetust, nagu näiteks reisikeelud või varade külmutamine. Loodetavasti ei lähe seda kõike vaja ja Pakistan pöördub kuristiku servalt tagasi, et eriolukord lõpetatakse ja kindral Musharraf astub armee ülemjuhataja kohalt tagasi. Härra president, ma vabandan veelkord, et rääkisin liiga kiiresti.
Nõukogu strateegia Bali kliimamuutuste konverentsiks (COP 13 ja COP/MOP 3) (arutelu)
Suuliselt vastatav küsimus (http://www.europarl.europa.eu/sides/getDoc.do?type=OQ&reference=O-2007-0057&language=ET" ), mille esitas Guido Sacconi kliimamuutuste ajutise komisjoni nimel nõukogule: nõukogu strateegia Bali kliimamuutuste konverentsiks (COP 13 ja COP/MOP 3) (B6-0379/2007)
Suuliselt vastatav küsimus (http://www.europarl.europa.eu/sides/getDoc.do?type=OQ&reference=O-2007-0058&language=ET" ), mille esitas Guido Sacconi kliimamuutuste ajutise komisjoni nimel nõukogule: nõukogu strateegia Bali kliimamuutuste konverentsiks (COP 13 ja COP/MOP 3) (B6-0380/2007)
, autor. - Härra juhataja, minister, volinik, daamid ja härrad, olen kindel, et mul ei ole vaja teile meelde tuletada eelseisva pooltevahelise Bali konverentsi tähtsust, millega seoses oleme teilt strateegia ja tulevase tegevuskava kohta täiendavat teavet küsinud.
Euroopa Liiduna oleme iseseisvalt pühendunud erakordselt suurele saavutusele, kui ma võin nii öelda, isegi kui me teame, et see ei ole lõplik lahendus. Meie ühine eesmärk on hoida globaalne soojenemine kahe kraadi vahemikus võrreldes tööstusrevolutsiooni eelsete aegadega, olles teadlikud, et see on kõrge riskiga lävend ja mõnes maailma ja Euroopa osas on vajadus teha plaanikohaseid ettevalmistusi poliitika kohandamiseks. Siiski, kui tahame püüelda selle keerulise eesmärgi suunas, peame endale teadvustama, et uus rahvusvaheline leping on ülivajalik.
Nagu teame, on Euroopa Liidu vastutus piiratud (14% ülemaailmsest kasvuhoonegaaside emissioonist). Uus rahvusvaheline leping arvestab pärast Kyoto konverentsi toimunud muutusi, eriti Aasia gigantide erakordset ja kiiret arengut: tõepoolest on Bali otsustav samm selles suunas. Ehkki see ei ole koht, kus kokkuleppele jõutakse, algavad seal läbirääkimised ja seega on väga oluline Balis välja töötada selge läbirääkimiste mandaat, täpsete tähtaegadega ja eesmärgiga jõuda lepingu sõlmimiseni 2009. aastal.
Viimastel kuudel on maailma poliitiline, majanduslik ja kultuuriline raamistik muutunud, tulenevalt valitsustevahelise kliimamuutuste ekspertrühma IPCC raportitest, mille lõplik süntees avalikustatakse selle nädala lõpul ja esitletakse Valencias Al Gore'i ja IPCC teadlaste Nobeli preemia üleandmisel. Viimastel kuudel on palju muutunud ja me võime seega olla optimistlikud, olgugi et kriitiliselt ja valvsalt.
Seega sooviksin kokku võtta resolutsiooni sisu, mille oleme koostanud ja loodame, et see võetakse siin täiskogus homme enamushäältega vastu; see on pakkumine, pakkumine läbirääkijatele karmima joone võtmiseks kui need läbirääkimised algavad. Ma soovin tänada proua Hassit, kes koos teiste raportööridega on suutnud luua sünteesi vältimaks terve asja muutumist ülekaunistatud jõulupuuks. Tähelepanu kese on suuresti nendel läbirääkimistel ja nõnda me seda teile esitleme.
autor. - (FI) Hr juhataja, ma soovin avaldada tänu fraktsioonide variraportööridele suurepärase koostöö eest selle resolutsiooni läbirääkimistel. Kliimamuutused toimuvad just praegu ning kulgeb kiiremini kui ennustatud. Tähelepanuväärne näide selle kohta on see, et läinud suvel sulas Põhja-Jäämeres miljon ruutmeetrit jääd - see on suurem pindala kui Soome, Norra ja Rootsi kokku. Teadlaste sõnum kliimamuutuste arengu kohta ja kohese vajaduse kohta kärpida emissioone on ärevaks tegev. Seda kajastab ka valitsustevaheline kliimamuutuste ekspertrühm sellel nädalal Valencias.
Väga oluline on see, et ei tekiks tühimikku Kyoto protokolli ja järgmise kliimaleppe vahel. Seepärast peaks 2012. aasta järgset olukorda reguleeriv leping olema valmis hiljemalt 2009. Euroopa Liit peab Balis tegema kõikvõimaliku läbirääkimise mandaadi saavutamiseks, mis võimaldaks globaalsel soojenemisel jääda alla kahe kraadi. ELi juhtroll on selle jaoks otsustav. Me näitame teed oma emissioonide vähendamise meetmetega, aga ka rahvusvahelisi läbirääkimisi koordineerides. Äärmiselt oluline on kaasata kõik tööstusriigid, kaasa arvatud Ameerika Ühendriigid, ehkki see üksi ei ole piisav kliima päästmiseks. Sama oluline on saada suured arenguriigid, nagu Hiina ja India, nõusse emissioonimahu kasvu piiramisega. See on tõenäoliselt rahvusvahelise diplomaatia ajaloo kõige raskem väljakutse. Me peame aru saama, et kui Hiina, India ja muud sarnased riigid nõustuvad emissioone piirama, siis tähendab see tohutut muutust nende mõtteviisis ja tegemistes. Me peame valmis olema midagi neile selle eest vastu andma. Teisisõnu peame me andma rahalist abi puhta, kliimasõbraliku tehnoloogia läbimurdeks nendes maades.
Ma soovin teile kõigile meelde tuletada, et Nicholas Sterni hinnangul on vaja igal aastal suunata kliima kaitsmisse 1% sisemajanduse kogutoodangust. Pärast Teist maailmasõda, saatsid Ameerika Ühendriigid Marshalli plaani raames 2% oma sisemajanduse kogutoodangust. Pärast sõda oli oluline alustada ülesehitustöödega, kuid siiski on olulisem ennetada sama ulatuslikku katastroofi kliima muutuste tulemusena. Seega peame olema valmis kliimakaitse eest ka maksma.
nõukogu eesistuja. - (PT) Austatud juhataja, volinik, daamid ja härrad, läheneb aeg, mil Indoneesia saar Bali võtab vastu kliimamuutuste konventsiooni osalisriikide 13. konverentsi delegaadid, kellel palutakse taaskord kasutada oma kogemusi ja läbirääkimisoskusi, et teha ajalugu.
Kyoto protokolli rakendamise esimese perioodi valguses, vahemikus 2008 kuni 2012, ilmnes murettekitav teaduslik informatsioon selle kohta, et viimased arengud kliimamuutuses toovad välja, kui tungiv on vajadus leida ühtne ja efektiivne vastus väljakutsele - kaalul on ju planeedi tulevik. Selles kontekstis on Bali viimane võimalus alustamaks läbirääkimisi ülemaailmse ja laiaulatusliku kokkuleppe saavutamiseks 2012. aasta järgse olukorra jaoks. Me oleme teadlikud selle juriidilise protsessi keerukusest.
Euroopa Liit läheb Balile sama eesmärgiga, mis on EL-il olnud juba 15 aastat, mille jooksul me kõhklematult ja ühetähenduslikult oleme võtnud rahvusvahelise üldsuse seas liidri rolli võitluses selle suure ülemaailmse väljakutsega. Euroopa Liidu põhiline eesmärk Bali konverentsil kliimamuutuse kohta on seotud protsessi endaga, näiteks laiaulatusliku ülemaailmse läbirääkimisprotsessi käivitamine.
Sooviksin teile ka teatada, et EL peab efektiivse ja sobiliku 2012. aasta järgse raamistiku jaoks oluliseks järgmisi aspekte: esiteks, jätkata ühisseisukoha arendamist selleks, et saavutada kokkuleppe põhieesmärk; teiseks, jõuda kokkuleppele arenguriikidele kindlamate kohustuste seadmiseks seoses ülemaailmse emissioonide vähendamisega; kolmandaks, hõlbustama teiste riikide uute, erapooletute ja paindlike panuste andmist, kaasa arvatud stiimulid, mis on loodud uut tüüpi kohustustega majandusliku arenguga seotud kasvuhoonegaaside emissioonide intensiivsuse vähendamiseks; neljandaks, laiendada süsinikuturgu, eeskätt tugevdades leidlikke ja paindlikke mehhanisme; viiendaks, tugevdada teadus- ja arendustegevuse, levitamise, prognoosimise ja läbipaistvuse alast koostööd tehnoloogiasektoris; ja lõpuks, suurendada pingutusi, et kohandada eriti riskijuhtimisvahendite rahastamist ja tehnoloogiat.
Hr juhataja, daamid ja härrad, näitajad räägivad enda eest. Me olime Kyotos eesliinil suuremate kohustuste võtmiseks, kui meilt nõuti, ning täna on ELil ja selle liikmesriikidel selgelt määratletud edasipüüdlikud eesmärgid, mis jälle seavad meid kliimamuutusega võitluses eesliinile. Nagu nõukogu eesistuja New Yorgis rõhutas, on kliimamuutus vaieldamatult üks inimkonna suurimaid väljakutseid, mis on arenenud teooriast tegelikuks ja levinud mureks terve maailma inimeste jaoks.
See on ülemaailmne väljakutse, mis vajab ülemaailmset vastust; selle efektiivsus sõltub rahvusvahelise üldsuse ühisest tegevusest. Seepärast rõhutame, et on vaja kõiki pingutusi, et sõlmida ülemaailmne laiaulatuslik leping Ühinenud Rahvaste Organisatsiooni kliimamuutuste alase raamkonventsiooni alusel, mis esindab ja peab jätkuvalt esindama keskset ja hädavajalikku lähteraamistikku kõikideks selle valdkonna tegevusteks ja algatusteks.
Seega on teistel riikidel aeg võtta vastutus ja mängida ülemaailmses kliimamuutuste vastases võitluses ehtsat ja proportsionaalset rolli. Saanud julgustust hiljutisel Lissaboni mitteametlikul Euroopa ja ülemaailmastumise teemalisel tippkohtumisel aset leidnud arutelust riigi- ja valitsusjuhtide vahel, mis näitas selgelt, et kliimamuutused on ELi jaoks esmatähtis valdkond, ja ka keskkonnakomisjoni 30. oktoobri järeldustest COP 23 ettevalmistamise kohta, läheme Balisse aktiivselt kaasa aitama tulemuse saavutamisele, mis omakorda viib konkreetse, tajutava arenguni kliimarežiimi tulevikus. Bali ei esinda teekonna lõppu, vaid pigem algust, "teejuhti”, millest on viimastel aastatel nii palju räägitud. See on keerukas ja raske väljakutse, kuid selline, mida on võimalik saavutada ja mida ei saa edasi lükata. EL on omalt poolt valmis seda väljakutset juhtima, kuna see on see, mida meie inimesed tahavad.
komisjoni liige. - (EL) Hr juhataja, tänan teid täna avanenud võimaluse eest vahetada arvamusi ELi võetava seisukoha suhtes 3. detsembril Balis algaval ÜRO konverentsil.
Komisjon ja Euroopa Parlament tegid otsustava panuse ambitsioonika Euroopa kliimamuutuspoliitika kasutuselevõtmise suunas. Sellest sai rahvusvahelisel areenil juhtivseisukoht, samuti konstruktiivne seisukoht nii meie arenenud riikidest kui ka arenguriikidest partnerite hulgas. Ma loodan, et see lähestikune ja viljakas koostöö jätkub Balis, kus parlamenti esindab tugev delegatsioon.
Kliimamuutuste ajutise komisjoni esitatud küsimus puudutab kõige olulisemaid teemasid, millega Balis kokku puutume.
Üks nendest teemadest on see, kuidas kindlustada meie põhiliste parterite toetus läbirääkimiste alustamiseks, et sõlmida rahvusvaheline leping, mille eesmärk on kindlustada, et ülemaailmne kliimasoojenemine jääb 2°C piiridesse.
Bali konverents on kahtlemata tähtis etapp rahvusvahelises püüdluses võidelda kliimamuutuste vastu. Bali on rahvusvahelise üldsuse jaoks esimene praktiline test, mis näitab selle otsusekindlust poliitiliste avalduste muutmisel tegudeks.
On palju julgustandvaid märke. Kliimamuutused on nüüd rahvusvahelise poliitika esmaeesmärk; see on kogu maailma riigi- ja valitsusjuhtide esmane mure. Kuu aega tagasi toimus esimene sellelaadne kohtumine, mille kutsus kokku ÜRO peasekretär Ban Ki-Moon New Yorgis ja mis andis edasi väga tugeva sõnumi: kliimamuutusi tunnustatavad nüüd kõik maailma juhid teemana, mis vajab rahvusvahelise üldsuse tungivat ja määravat tegutsemist.
Hiljutine kohtumine Bogoris kinnitas samuti, et on olemas ühine seisukoht pidevalt kasvava arvu riikide seas, et Balis tuleb jõuda kokkuleppele ametlike läbirääkimiste alustamiseks, mis on suunatud kliimamuutuste alase lepingu sõlmimisele aastale 2012. aastale järgneva perioodi kohta.
Senised arutelud on samuti näidanud, et on olemas vaadete ühtivus seoses põhiliste punktide lisamisega lepingusse aastale 2012 järgneva perioodi kohta. Muidugi eelistaksid mõned rühmitamist (vähendamine, adaptatsioon, tehnoloogia, rahastamine) põhiliste Bali kokkuleppepunktide paikapanemisel, mis on ELi seisukoht.
Siiski on tõsi, et EL on suutnud üsna hästi kehtestada Bali konverentsi päevakorra. ELi kliima- ja energiaalasel strateegial, mille Euroopa Ülemkogu märtsis 2007 komisjoni sarnase ettepaneku alusel heaks kiitis, on otsustav mõju nii Bali konverentsi eesmärkide ja ambitsioonide ulatusele kui ka 2012-järgse perioodi kohta käiva kliimamuutuste alase kokkuleppe ülesehitusele.
ELi strateegia on kujundanud aluspõhja hulgale mitmepoolsetele ja kahepoolsetele aruteludele. EL arutab käesoleva kuu lõpus ELi-Hiina ja ELi-India tippkohtumistel kliimamuutust eelisjärjekorras. Jääb meie arenenud riikidest partnerite kohuseks vastata ja koostööd teha ELi seatud eesmärkidega, tegutsedes alati teaduslikele andmetele tuginedes.
väliskomisjoni nimel esitatud Raimon Obiols i Germà ja Charles Tannocki raport Euroopa naabruspoliitika tugevdamise kohta; ning
raportöör. - (ES) Proua juhataja, võtsin selle raporti koostamisel üle kolleegi härra Beglitisi kaasraportööri rolli, kes kuulub nüüd Kreeka parlamenti, ning see tekitas minus pisut hirmu, kuid pean nentima, et olen tulemusega väga rahul. Eelkõige saavutasime eesmärgi tänu headele töösuhetele kaasraportööri härra Tannockiga, kuid samuti oli mul võimalus töötada koos äärmiselt asjatundlike assistentide ja ametnikega ning pealegi saavutasime raporti koostamisel täieliku üksmeele.
Samuti oli võimalik nõustuda pea kõikide muudatusettepanekutega, mida esitati üksmeelselt. Minu arvates võime tulemusega rahule jääda.
Käesolevas raportis toetatakse 2006. aasta detsembris esitatud komisjoni dokumenti, mis käsitleb Euroopa naabruspoliitika hindamist ning selle arengut tulevikus, ning olles jõudnud selles küsimuses üksmeelele, võime praegu öelda, et parlament ja komisjon on samal seisukohal, et Euroopa manner ja Vahemeri sõltuvad teineteisest ning neid ei saa eraldiseisvalt võtta, samuti ollakse ühisel arvamusel, et naabruspoliitika pakub uusi mooduseid luua uusi suhteid ja koostööd ühiskondade vahel, mis seisavad silmitsi samade proovikivide ja muredega, kuid ka suuremate võimalustega, mida pakub ühine edu.
Käesolevas raportis tuuakse välja mitu aspekti, tänu millele võib Euroopa naabruspoliitika muutuda nii tugevaks ja ambitsioonikaks kui võimalik. Tutvustan lühidalt neist viite:
Esiteks eristamise valdkonda kuuluv laiahaardelise poliitika põhimõte, milleks on eristamise põhimõte, mille puhul ei vaadelda Euroopa naabruspoliitikat kui standardset, mehhaanilist rutiini, vaid Euroopa Liidu saab korraldada suhteid naabritega, olles piisavalt paindlik, et reageerida edukalt erinevatele olukordadele.
Teiseks ida- ja lõunariikide vahelise tasakaalu idee. Me ei tohi pidada ühte poolt teisest paremaks ning peame olukorda kogu aeg tasakaalustatult suhtuma.
Kolmandaks idee tugevdada naabruspoliitika kaudu Euroopa-Vahemere piirkonna poliitika ülesehitust, millega puutusin käesoleva raporti koostamisel kõige lähedamalt kokku. Me ei soovi luua aukartust äratavaid strateegiaid, mis tuginevad peensusteni viimistletud liiga keerulisele raamistikule, vaid sünergiat, et Euroopa naabruspoliitika tugevdaks partnerluspoliitika üldstruktuuri või Euroopa-Vahemere piirkonna liitu.
Neljandaks idee liikuda koostöö tegemise lähenemisviisilt integreerimise lähenemisviisile kõikides valdkondades, kus see on võimalik. See võib tähendada, et eelseisvatel aastatel jagavad need sektorid, mis on selleks valmis, omavahel poliitikavaldkondi, et aidata kaasa vastastikuste heade suhete arengule ning sünergia loomisele valdkondades, nagu energia, transpordivõrgustikud, kultuuridevaheline dialoog, keskkond või haridus.
Lõpetuseks soovime kõnealusesse poliitikasse kaasata peale valitsuse ja parlamentaarsete asutuste ka võimalikult paljusid kodanikuühiskonna esindajaid, mida rohkem, seda uhkem.
Sel eesmärgil peab Euroopa naabruspoliitika tegelema teabeedastuse ja enese nähtavaks tegemise põhimuredega. Võiks isegi öelda, et kõikide olemasolevate strateegiatega, mis käsitlevad Euroopa suhteid naabritega.
Lõpetuseks soovin märkida, et praegu seisab naabruspoliitika koos härra Sarkozy esitatud ettepanekuga Vahemere liidu loomise kohta silmitsi eelkõige nähtavuse alase, ajaloolise väljakutsega. Kuulasime eile Prantsusmaa presidendi sõnavõttu, kes minu meelest esitas mõned väga positiivsed nüansid, teatades, et tema koostatud ettepanek Vahemere Liidu kohta ei jäta esiteks kedagi välja, teiseks on vaja see lisada Euroopa-Vahemere piirkonna poliitika alusaktidesse ning kolmandaks peab see proovima minna kõnealusest poliitikast veelgi kaugemale.
Nõustun täielikult ideega püüda lihtsustada Euroopa naabruspoliitika üldpoliitilist ja institutsioonilist raamistikku, eriti mis puutub Vahemere piirkonda.
raportöör. - Proua president, ka mina tahaksin tänada nii härra Beglitist, kellest on saanud Kreeka rahvasaadik kohalikus parlamendis ja tema järeltulijat härra Obiols i Germàt suurepärase fraktsioonideülese koostöö ja saavutatud konsensuse eest selle raporti kaasraportööridena.
See on täiesti enesestmõistetav, et kõigil on vaja häid naabreid. EL peab selles ebakindlas ja pidevalt muutuvas maailmas arendama välja heanaaberlikud turvalisusel, stabiilsusel ja vastastikusel heakäekäigul põhinevad suhted riikidega, kes on tema piiridel. Siiani on Euroopa naabruspoliitika osutunud väga väärtuslikuks vahendiks selles protsessis, luues sõprade ringi, mille eesmärgiks on kaubanduse, reisimise ja poliitilise koostöö edendamine, eriti terrorismi- ja inimkaubanduse vastases võitluses. Eriti olulised on muidugi meie ühised väärtused ning eelkõige meie peamiste prioriteetide demokraatia, õigusriigi ja inimõiguste tugevdamine.
Ma pean komisjonile ütlema, et Euroopa naabruspoliitika kujundati välja veidi kiiresti. Võiks öelda, et kõikidele Vahemere lõunakalda ja Ida-Euroopa riikidele ning Lõuna-Kaukaasia riikidele mõeldud ühtne välispoliitika ei saa olla Euroopa Liidu jaoks püsiv. Meie raport tunnistab seda, et lähemas tulevikus jääb see ühtne poliitika ilmselt paika ja parlament võtab seda sellisena nagu see on.
Siiski on selge, et Moldova ei ole sama, mis Maroko. Euroopa lõunapiiril olevad riigid ei ole euroopalikud ja seetõttu ei ole neil mingeid väljavaateid saada Euroopa Liidu liikmeteks. Ida pool, mida hõlmab minu koostatud raporti osa, on minu meelest vähemalt kaks riiki - Ukraina ja Moldova - kes võivad Maastrichti lepingu artikli 49 kohaselt ühineda, kuna nad on kahtlemata euroopalikud riigid.
Viisarežiimi ja tagasivõtu lihtsustamise kokkulepped, Ukraina WTO liikmeks võtmine, mis loodetavasti juhtub järgmisel aastal, vabakaubandusleping ELiga, need kõik on Ukraina puhul kulgenud väga edukalt ja ma loodan, et need laienevad ka Moldovale ning kunagi ka Lõuna-Kaukaasia riikidele.
Euroopa naabruspoliitika aitab kaasa nende riikide soovile siduda ennast tihedalt ELi institutsioonidega. Moldova puhul võib naabruspoliitikast kujuneda väga oluline tõukejõud Transnistria külmutatud konflikti lahendamisel. Igal juhul peavad need Ida-Euroopa naabruspoliitika riigid leidma nii nõukogult kui komisjonilt kinnitust selle kohta, et liikmelisus on nende jaoks lõpuks võimalik ja naabruspoliitika ei ole ainult viivitustaktika, et nende riikide liitumisambitsioone toita.
Raport tunnustab ka Valgevene rahva kannatusi ja selle maa demokraatlike jõudude vaprust. Me peame olema valmis Valgevene tagasitoomiseks naabruspoliitikasse ja tagama ka talle väljavaate liituda Euroopaga, kui Lukašenka režiim kokku variseb.
Raportis tehakse ettepanek arendada Euroopa Parlamendi ja idapoolsete naaberriikide vahel välja parlamentaarne ühisassamblee esialgse nimetusega EURO-NEST. Siin oleksid eeskujuks samalaadsed struktuurid mujal, nagu Euroopa - Vahemere piirkonna parlamentaarne assamblee, mis juba toimib, kujutades endast naabruspoliitika lõunapoolset parlamentaarse koostöö vormi, samuti Barcelona protsess ja veelgi kuulsam AKV assamblee. Ma olen täiesti veendunud, et EURO-NEST tugevdaks demokraatlikke institutsioone idapoolsetes naaberriikides. See kiirendaks Valgevene isolatsiooni lõppu ja annaks näiteks võimaluse Aserbaidžaani ja Armeenia parlamentidele läbi rääkida potentsiaalselt plahvatusohtliku külmutatud Mägi-Karabahhia konflikti osas, millest võib iga hetk uuesti sõda puhkeda, arvestades Aserbaidžaani valitsusele laekuvaid naftatulusid ja mõlemapoolset retoorikat nende jagamise küsimuses.
EL on muutunud ka liiga sõltuvaks Venemaa energiaressurssidest, millega seoses me kõik nõustume, et tuleb leida alternatiivsed allikad. Sellepärast tegi meie raport väliskomisjonis hääletusel olles, ettepaneku tulevikus Kasahstani tõenäolise toomise kohta naabruspoliitika riikide sekka. Kahjuks peab tunnistama, et suured fraktsioonid seda enam ei toeta ja homsel hääletusel ei lähe see tõenäoliselt läbi ning jäetakse raportist välja. See protsess oleks meile võimaldanud ligipääsu Kasahstani äärmiselt laialdaste loodusvarade juurde, samas kui EL oleks toetanud edasisi reforme selles geograafilises mõttes suures ilmalikus riigis, mis on meie jaoks strateegiliselt tähtis. Kui Hiina ja Venemaa tulevikus teineteisele lähenevad, mis minu arvamuse kohaselt kuulub nende kahe suurvõimu plaanidesse, siis mõistame me hukka selle päeva, kui me võtsime vastu ennatliku otsuse Kasahstan endast eemal hoida.
nõukogu eesistuja. - (PT) Härra juhataja, lugupeetud volinik, kes pühendas niivõrd palju aega, tööd, tähelepanu ning entusiasmi Euroopa naabruspoliitika loomiseks ja rakendamiseks, mille eest soovin teda iseäranis tänada. Tunnustan säärast panust, tööd ja püüdlusi ning aplodeerin sellele.
Daamid ja härrad, Euroopa naabruspoliitika, mida edaspidi lihtsalt lühendiga ENP nimetan, on Euroopa Liidu jaoks hädavajalik poliitika.
ENP on liidu liikmesriikide ja neid ümbritsevate riikide vaheliste suhete üks põhielemente. Stabiilsus, turvalisus ja areng on omavahel seotud protsessid. Peame tugevdama liidu ja selle ida- ning lõunanaabrite vahelisi suhteid, et ENP moodustaks ühtlasi nii üleilmse, eraldiseisva, kõikehõlmava, tasakaaluka kui ka sidusa poliitilise raamistiku. Hoolimata iga riigi ning ühiskonna erilisest olemusest ja omapärast, peame üheskoos seisma meie ühiste huvide eest ning astuma vastu väljakutsetele.
Asjaolu, et kavatseme ENPd tugevdada, tõestab juba iseenesest kõnealuse poliitika väärtusi, sest suvatseme tugevdada ning süvendada vaid edukaid poliitikaid. Sellegipoolest peame õigeks jätkata ENP tugevdamist ja kindlustamist. Sellest ajast peale, kui komisjon esitas eelmise aasta lõpus ettepanekud, on liikmesriigid jõudnud üldisele üksmeelele vajaduses tugevdada ENPd ning meetmetes, mida selle saavutamiseks rakendada tuleb. Seega soovin nõukogu nimel tänada kahte raportööri, härra Tannockit ja härra Obiols i Germàd suurepärase ja põhjaliku raporti koostamise eest.
Mõned poliitikategelsed ja spetsialistid on pidanud võimalikuks saavutada liikmesriikide vahel kokkulepet, mis ühendaks liidu välispiiride valvamise uue nn tagaukse sisserändepoliitikaga, mille kaudu saavad liidus seaduslikult viibivad sisserändajad päritoluriiki tagasi pöörduda, olles kindlad, et Euroopa Liitu uuesti tulles leiavad nad eest avatud ukse.
Kas nõukogu arvates on see teostatav ning kas seda strateegiat on võimalik rakendada valitsustevahelise otsese koostöö kaudu või peame eesmärgi saavutamiseks looma uusi institutsioone?
nõukogu eesistuja. - Nagu austatud parlamendiliige ilmselt teab, esitas komisjon 2007. aasta mais Euroopa Parlamendile, nõukogule ja Regioonide Komiteele teatise Euroopa Liidu ja kolmandate riikide vahelise korduvrände ja liikuvuspartnerluse kohta. Komisjon nimetab kõnealuses teatises korduvrännet kasulikuks abinõuks, mida ühenduses rakendada, et hallata tõhusamalt ümberasumisvooge. 2007. aasta juunis aset leidnud arutlusel, mis hõlmas üleilmse käsitlusviisi laiendamist sisserändele ning selle täiustamist, rõhutas nõukogu, et seaduslik ümberasumine, sealhulgas korralikult hallatud korduvränne, võib kõikidele osapooltele kasulik olla.
Nõukogu usub, et korralikult hallatud korduvrände uurimisel peavad kõik asjassepuutuvad osapooled tegema tihedalt koostööd, et kiita nõukogu järeldused heaks hiljemalt 2007. aasta lõpuks. Ülemkogu kordas 2007. aasta juunis esitatud järelduses vajadust uurida kõnealust korduvrännet, põhinedes komisjoni 16. mai 2007. aasta teatisel. Nõukogu tutvub praegu konkreetsete abinõude ja meetmetega, et lihtsustada korduvmigratsiooni, ühtlasi püütakse leida kõnealustele meetmetele rakendusalasid.
Härra juhataja, minu teada pöörab Portugal eesistujariigina sellele küsimusele piisavalt tähelepanu, seega arvan, et antud vastus oli korrektne.
Olen teadlik asjaolust, et Portugali eesistumine saab läbi, sest pool aastat on üsnagi lühike periood, kuid ma ei oska öelda, kas teie arvates on võimalik koostada üksikasjalikku ettepanekut enne 31. detsembrit või kas julgustate komisjoni esitama veel konkreetseid ettepanekuid institutsiooniliste aspektide suhtes, selle kohta, kas need abinõud, mida praegu kasutame, on piisavad või oleks hoopis õige luua mõni institutsioon, mis lihtsustab seda tüüpi korduvmigratsiooni.
nõukogu eesistuja. - Härra juhataja, soovin tänada austatud parlamendiliiget lahkete sõnade eest. Eesistumisperiood on aasta teisel poolel suvepuhkuste tõttu tõepoolest pisut lühem, ma ei oskagi öelda, kas õnneks või kahjuks. Tõele au andes tahaksime aasta lõpuks selles küsimuses palju rohkem edu saavutada, kuid see sõltub ilmselgelt mõningal määral ka komisjoni algatustest, mida soovitakse esitada, et saaksime oma tegevusi edasi rakendada. Need on meie püüdlused ja soovid. Praegu ei saa ma seda lubada, kuid võimaluse korral haarame võimalusest kohe kindlasti kinni.
Härra juhataja, nõustun nõukogu eesistuja sisserändepoliitika pöördukse teooriaga ning ideega kasutada andekate sisserändajate meelitamiseks nn siniseid kaarte.
Sellegipoolest soovin küsida nõukogu eesistujalt, kas oleme veendunud, et suudame ohjeldada sisserändajate suurt hulka, kes igal aastal Euroopa Liitu tulevad, sest maailmas on riike, mille arengutase on niivõrd vilets ja madal.
Mina soovin korduvrände kohta küsida, kas migratsiooni säärase võimaluse tagamiseks ei peaks rakendama mõnda konkreetset mehhanismi, et koolitada asjaosalisi riike. Pean silmas näiteks Malawist pärit Suurbritannias tegutsevaid arste ja õdesid.
nõukogu eesistuja. - Oleme korduvrände küsimust varemgi arutlenud ning käsitleme ka edaspidi, ühtlasi peatus komisjon põgusalt kõnealusel teemal arutelu käigus, mis käsitles sisserännet Euroopas laiahaardelisemalt, täpsemalt seaduslikku ja seadusevastast ümberasumist, samuti rääkisime korduvrändest tänase arutelu käigus, kui käsitlesime sisserändega seotud küsimusi. Komisjon on selle teema üle järele mõelnud, palunud nõukogulgi seda teha ning soovin küsimust arutada. Olen arvamusel, et korduvrände abinõude rakendamisest ei piisa selles valdkonnas ning tänase arutelu käigus esilekerkinud proovikivide lahendamiseks. See võiks olla abinõu, mida parlamendile esitada ning mis vähendaks meie koormat ja lahendaks rahvarände või isegi seadusliku migratsiooni küsimusi, kuid loomulikult mitte kõiki asjaosalisi proovikive. Peame rakendama laiahaardelisi strateegiaid, mille üle nõukogu praegu arutleb, tuginedes komisjoni ettepanekule.
Samuti teate, et Portugali eesistumise ajal esitatud programm tegeleb eelisjärjekorras kõikide rahvarändega seotud küsimustega, olgu tegemist seadusliku või seadusvastase migratsiooniga. Järgmisel kuul aset leidev detsembri nõukogu tähistab meie eesistumise aja lõppu. Plaanime esitada seadusliku sisserände üldküsimuste lahendused ning abinõud, mida rakendada võitluses seadusevastase migratsiooni vastu. Kõnealuste lahenduste ja abinõude esitamine tähistab meie jaoks suurt edu nendes kahes valdkonnas.
Mis puutub eri töörühmadele esitatud tehnilistesse küsimustesse, siis ei sisalda need nõukogu kohustust, kuid olen kindel, et austatud parlamendiliige mõistab, et ma ei oska praegu selle dokumendi sisu öelda, sest tegemist on kindlaks otstarbeks loodud ja väga üksikasjalike küsimustega.
Solidaarsuse ja migratsioonivoolude halduse 2007-2013 raamprogrammi kontekstis küsin, milline progress on toimunud seoses "koormuse jagamise” ideega?
Milliseid praktilisi meetmeid on liikmesriigid võtnud, et saavutada kohustuste õiglane jaotus seoses varjupaikade ja immigratsiooniga nende endi vahel?
nõukogu eesistuja. - (PT) Mais 2007 kiitsid Euroopa Parlament ja nõukogu heaks kolm otsust: otsus luua Euroopa Pagulasfond 2008-2013; otsus luua välispiiride fond 2007-2013 ning otsus luua Euroopa tagasipöördumisfond 2008-2013. Juunis 2007 kiitis nõukogu heaks otsuse luua Euroopa fond kolmandatest riikidest pärit inimeste integratsiooniks 2007-2013. Need 4 otsust on oluline osa üldisest programmist "Solidaarsus ning rändevoogude juhtimine".
Kooskõlas ülemkogu eesmärkidega on selle programmi eesmärk õiglane vastustuse jagamine liikmesriikide vahel seoses rahaliste kohustuste suurenemisega tulenevalt Euroopa Liidu välispiiride integreeritud kontrollimisest ning ühise varjupaiga- ning rändepoliitika rakendamisest.
Euroopa Pagulasfond on kooskõlas EÜ asutamislepingu artikli 63 lõike 2 punkti b nõudmisega seoses meetmete võtmisega, et tasakaalustada liikmesriikide jõupingutused pagulaste ja ümberasustatud isikute vastuvõtmisel ning selle tagajärgede kandmisel
Nõukogu soovib toetada solidaarsust ka teiste vahenditega. Nõukogu võttis 18. septembril 2007 vastu otsuse Euroopa Liidu lõunapoolse merepiiri tugevdamise kohta, näiteks, julgustas liikmesriike pakkuma kahepoolset abi liikmesriikidele, kes on surve all. Nõukogu sätestas, et selline toetus võib hõlmata näiteks tagasisaatmisoperatsioone, vastuvõtutingimusi, erialaspetsialistide tagamisega või vabatahtlikult varjupaigataotlejate, põgenike, täiendava kaitse saajate ja saatjata alaealiste eest hoolitsemist.
See oli väga laiaulatuslik vastus kohustuste jagamise teoreetilise aspekti kohta. Me teame, mis on instrumendid, aga ma tahaksin teilt ausalt küsida, mis puudutab Maltat, Lampedusat ja Kanaari saari, siis mida ellu on viidud? Kas Teile tundub, et viimase kuue kuu jooksul on nõukogu liikmed, sealhulgas Lääne-Euroopas, võtnud tõsiselt oma kohustuste jagamise kohustust seoses nende kohtadega kus tuleb ette raskeid olukordi? Mõned kolleegid siin teavad seda väga hästi.
Keegi ei taha öelda, et Portugal ei ole selles osas midagi korda saatnud, aga mida on komisjon teinud kohustuste jagamise ellurakendamiseks? Kas midagi tehakse? Palun selle kohta ausat vastust.
nõukogu eesistuja. - (PT) Mul on väga hea meel vastata austatud liikmele ning loomulikult räägin ma Portugali presidentuuri nimel kooskõlas presidentuuri arvamusega sel teemal. Austatud liige teab, et ränne ja rändevood, eriti ebasedausliku rände vood ja eriti Euroopa lõunapoolsetest regioonidest, on uus probleem, millega meil ei olnud vaja veel paar aastat tagasi tegeleda.
Me peame loomulikult seega sellele uuele ning senitundmatule fenomenile reageerima ning võtma kasutusele vajalikud meetmed. Nagu alati, kujunevad sobivad meetmed välja aja jooksul, täpselt nagu meie teadmised ning arusaamised probleemist kasvavad ning kujunevad välja aja jooksul. Ma pean mainima, et Portugali presidentjuuri ning Portugali kui liikmesriigi jaoks on võtmesõnaks siinkohal solidaarsus. Täpselt nagu me leiame, et kui üks probleem puudutab ühte või kahte liikmesriiki, siis peab seda vaatlema kui probleemi kõigi jaoks, ning ka ebaseadusliku rände jaoks on sobilik sõna solidaarsus, sest me oleme teadlikud, et sellised fenomenid mõjutavad tihti üksikuid liikmesriike.
Tõsi on, et tihti me ei tee muud midagi, kui räägime ning samuti on tõsi, et mõnikord me peaksime tegema midagi rohkem kui ainult rääkimine. Samas, praegune arusaam, et küsimus on globaalne probleem, mis mõjutab kõiki ning kõik jagavad seda vastutust, on esimene samm. Loomulikult oleme me kindlad, et järk-järgult, ent samas piisavalt kiiresti, suudame me endiselt viidata "solidaarsusele" ning pöörduda juba konkreetsemate tegevuste ning meetmete juurde. See ongi eesistujariigi roll ning seda peab tegema Portugal ka liikmesriigina. Samuti te peate mõistma, et üks liikmesriik või üks eesistujariik üksinda ei saa mõjutada kõiki sündmusi ning meetmeid, kuigi seda võib-olla soovitakse. Aga ma kinnitan teile, et on selgem ning kasvav arusaamine, et me peame jagama seda vastutust ning tegutsema solidaarselt.
Järgmine päevakorrapunkt on rahvusvahelise kaubanduse komisjoni esindaja Zbigniew Zaleski raport kaubandus- ja majandussuhete kohta Ukrainaga.
raportöör. - (PL) Käesolev raport illustreerib rolli, mida vaimusilmas Ukrainale omistame nii meie endi majandustegevuses kui ka kaubandussuhetes teiste riikidega. Lisaks tahtsime rõhutada poliitilist, majanduslikku ja kultuurilist rolli, mida Ukraina etendab Musta mere piirkonnas
Arvan, et riigi majandustegevus ja areng peaksid jätkuvalt edenema, hoolimata selle poliitilisest olukorrast. Majandus peab olema vaba, riik ja seadusandlik võim tagama tuge ning ärimehed ja eraettevõtjad rajama majandussubjekte. Majandus peaks olema vahend kodanikele heade elamistingimuste tagamiseks ning mainitud eesmärki on võimalik saavutada suurendades elustandardeid, täiustades tööolusid, tagades korraliku hariduse ja rakendades õiglast kohtusüsteemi, kaasa arvatud omandiõigusi. Me ei tohi lubada ühisvarade kasutamist eraisiku tulu teenimiseks. Peame julgustama ja motiveerima inimesi ausalt töötama, et teenida materiaalset ja muud isiklikku tulu.
Kui riigil endal ei ole häid näiteid olevikust või minevikust võtta, võib ju kasutada naabrite häid tavasid ja kogemusi. Seetõttu on oluline kaasata Ukraina Euroopa siseturgu ning lubada sel kasutada Euroopa Liidus väljakujunenud oskusi ja teadmisi. Arvan, et meil on korralik majandusmudel, kuigi see ei ole kaugeltki täiuslik, nt mis puudutab toidukaupade tootmist, ostmist ja müümist, kuid teeme pidevalt jõupingutusi, et seda paremaks muuta. Võime jagada naabritega teiselt poolt Bugi jõge standardeid ja eeskirju, mis meie puhul on vilja kandnud.
Mida käesolev raport hõlmab? Selles käsitletakse tootmistegevust, põllumajandust, energiat, rahastamist, piirivalvet, transpordi infrastruktuuri, näiteid korruptsioonivastasest tegevusest, intellektuaalomandit, looduskeskkonda, teadusalast koostööd ning suhteid naabritega. Need üksikosad moodustavad majandusliku terviku. Kõnealune majandus rajaneb kindlapiirilistel standarditel ning käesolevas raportis soovitame partneritel luua endalegi sääraseid eeskirju või järgida meie omi.
Mis nõudeid peab Ukraina täitma, et pidada läbirääkimisi tugevamate sidemete loomise üle Euroopa Liiduga? Arvan, et kõigepealt on vajalik saada Maailma Kaubandusorganisatsiooni liikmeks ning samal ajal või isegi varem lahendada võlaküsimus Kõrgõzstaniga. Kõnealused ettevõtmised on ju nagu nii juba menetluses. Teiseks peab Ukraina parlament ülalmainitud liikmeksoleku võimalikult ruttu heaks kiitma. Muude tingimuste hulka kuuluvad head suhted naabritega, st Venemaa ja Valgevenega, stabiilne valuuta, kvaliteetsed finantsteenused, kaubamärkide arendamine rahvusvahelistel turgudel ning õigusriigi põhimõtte järgimine.
Ukraina, kes avaldas soovi saada Euroopa Liidu liikmesriigiks, seisab silmitsi suurte või isegi tohutute probleemidega. Eelkõige on vaja Euroopa Liitu majandus-, õigus- ja finantstegevuse kaudu sedavõrd veenda, et see arvaks varem või hiljem, et Ukraina näol on tegemist piisavalt pühendunud partneriga, keda tasub kaasata Euroopa ühisruumi.
Lugupeetud volinik, meie käsitlusviisid on vahel küll erinevad, kuid arvan, et taotleme sama eesmärki, milleks on luua kõigile kasulik modus vivendi, st võimalus eksisteerida üheaegselt koos olulise idanaabriga.
Härra juhataja, arvan, et hoidsin aega kokku, kuna aeg on juba hiline.
komisjoni liige. - Härra juhataja,, kõigepealt tahaksin ma kiita raportöör härra Zaleskit selle väga hea raporti eest.
Tahan ka tänada raportööri suurepärase koostöö eest, mis ta tegi raporti koostamise ajal komisjoni talitustega. Raport on väga õigeaegne. See annab igakülgse ülevaate ELi ja Ukraina vaheliste majandus- ja kaubandussuhete tähtsamatest küsimustest.
Lubage mul keskenduda mõningatele aspektidele, mida Te oma raportis esile tõstsite. Me peame oma naabruspoliitika strateegias Ukrainat väga oluliseks ja väärtuslikuks partneriks. Me oleme nõus kõnealuse raporti üldise ideega, et Ukraina majandus tuleks ELile võimalikult lähedale tuua ja teha seda laiendatud lepingu kaudu, mille üks alustugesid oleks põhjalik ja laiaulatuslik vabakaubandusleping.
Samuti jagab komisjon Teie vaateid õigusriigi tugevdamise vajadusele Ukrainas ja Ukraina WTOga liitumise tähtsusele. Me tõesti loodame, et Ukraina suudab WTOga liitumisprotsessi veel sel aastal lõpule viia ja me töötame koos Ukraina valitsusega selle saavutamiseks. Kui WTO liikmed on liitumispaketi heaks kiitnud, siis on mitmepoolne liitumisprotsess lõppenud.
Ukraina peab WTOga liitumist oma prioriteediks ja me usume, et ta viib kiiresti läbi ka sisemise ratifitseerimise menetluse, et muuta liikmelisus ametlikuks. Euroopa Liit ei ole huvitatud viivitamisest vabakaubanduslepingu läbirääkimistega ja on valmis alustama niipea, kui teatatakse WTO liikmete heakskiidust liitumispaketile. Mis puudutab vabakaubanduslepingu tulevikku, oleme me täiesti nõus, et see peaks olema sügav ja laiaulatuslik ning kindlalt keskendunud regulatiivsele järjekindlusele.
Majandussuhete osas naaberriikidega soovitatakse raportis ELi, Venemaa ja Ukraina kolmepoolset dialoogi. Me peame olema väga tähelepanelikud, et me ei dubleeri neid protsesse, mis on juba arutusel teistel foorumitel. Kerkib küsimus, kas Euroopa Liitu ei ähvarda oht olla kaasa kistud Venemaa ja Ukraina vahelistesse kahepoolsetesse vaidlusküsimustesse. On küsitav, kas niisugune lähenemisviis tasub ära.
Meie poliitika on energiaturgude avamine konkurentsile, et tagada juurdepääs kindlale ja taskukohasele energiavarustusele. See on väga tähtis teema tulevastel vabakaubanduslepingu läbirääkimistel Ukrainaga.
Elanikkonna põhivajaduste kaitsmise osas sisaldavad ELi õigusaktid elektri- ja gaasituru liberaliseerimise kohta olulisi sätteid tarbijate kaitse ja nende põhivajaduste tagamiseks. Me kavatseme Ukrainaga ka nende õigusaktide osas läbi rääkida.
Ettepaneku suhtes laiendada GSP+ Ukrainale tahaksin ma öelda, et Ukraina ei vasta nende lisasoodustuste nõuetele ja Euroopa Liit on endale kohustuseks võtnud GSP aluskriteeriume konkreetsete üksikjuhtumite puhul mitte muuta. Lisaks sellele kahjustaks see tõsiselt meie positsiooni tulevase vabakaubanduslepingu läbirääkimistel.
Lõpetuseks tahaksin ma veel kord tunnustada raportööri väga hea raporti eest. Komisjon üldjoontes jagab raporti üldist lähenemisviisi, välja arvatud mõned küsimused, millele ma eelnevalt tähelepanu juhtisin. Komisjon võtab oma praeguses ja edaspidises koostöös Ukrainaga selle raporti seisukohti arvesse.
fraktsiooni PPE-DE nimel. - (PL) Härra juhataja, kuigi valimisjärgne olukord Ukrainas ei ole veel stabiliseerunud, võitsid need, kes esindavad demokraatiat. See ei ole võit ainult sealse demokraatia, vaid ka Euroopa Liidu jaoks, kes toetas kõnealuseid ettevõtmisi. Nüüd peame Ukraina, ukrainlaste ja Euroopa Liidu huvides raskelt saavutatud eesmärke kindlustama. Ukrainlased peavad ise tegema valimisjärgseid otsuseid, kuid meie võime neid selle juures abistada, samal ajal aidates ka iseennast.
Toetan täielikult Zaleski raportit ning õnnitlen teda suurepärase dokumendi koostamise puhul. Minu arvates on vaja tegeleda eelkõige kolme tähtsaima valdkonnaga, et tagada Ukrainas stabiilsus ning tuua Euroopa Liidule kasu.
Esiteks energiaalane koostöö, mis on mõlema osapoole jaoks väga oluline. Peame ilmtingimata investeerima naftajuhtmete parandusse, mis on paljudes kohtades, nagu näiteks Odessa, Brody ja Gdańsk, väga halvas seisus. Samuti rahastama elektrivõrkude rajamist ning investeerima energiaefektiivsusesse. Võime pakkuda Ukrainale meie endi tehnoloogiad või luua aktsiakapitali, et täiustada sealset energiaefektiivsust, mis samal ajal aitab kindlustada jällegi Euroopa energiavarusid. Ning viimasena on nähtavasti vaja tugevdada tuumajõujaamade ohutust Ukrainas, mis on ühtlasi väga oluline Euroopa jaoks.
Teiseks peame tegema teadusalast koostööd. Ukrainal on selles valdkonnas märkimisväärseid saavutusi ning meil tasub neist kasu lõigata. Ühtlasi on vaja edendada üliõpilaste ja teadlaste vahetusprogramme, et vähendada puudujääki Euroopa Liidus, mis küündib seitsmesaja tuhande teadlaseni. Peame pidama meeles, et kõige kindlamat ja kiiremat koostööd saab teha teaduse, haridusinstitutsioonide ja üliõpilaste kaudu.
Kolmandaks peame edendama kohalike ja piirkondlike omavalitsuste vahelist koostööd. Euroopa Liidu linnadel on selles osas väga palju pakkuda. Võime aidata kohalikul tasemel luua Ukrainas täielikku demokraatiat, mida senini ei ole kõnealuses riigis veel olnud.
Ülalkirjeldatud tegevused peavad olema meie pikaajalised eesmärgid, milleks on eelkõige ühinemislepingu sõlmimine Ukrainaga. Ei loe, kas selleks kulub 10 või 20 aastat. Ukrainale säärase võimaluse andmine on asja väärt. See aitab üheaegselt nii ukrainlasi kui Euroopa Liitu. <
fraktsiooni PSE nimel. - (DE) Härra juhataja, täna pärastlõunal aset leidnud plenaaristungil arutlesime Euroopa naabruspoliitika üle. Pärast Euroopa Liidu laienemist 2004. aastal tegi Euroopa Komisjon ettepaneku rakendada liidu uute naabrite tarvis ühtset strateegiat. ENP on sestsaadik loonud erilisi sidemeid hulga riikidega, mis jagavad Euroopaga samu põhiväärtusi ja eesmärke.
Naaber Ukraina on Euroopa naabruspoliitikasse kindlalt kaasatud. Oleme teadlikud, et Ukraina loob erilise geopoliitilise ja kaubandusliku tähtsusega silla ühelt poolt Euroopa Liiduga, kui teisest küljest jällegi Venemaa ja Kesk-Aasiaga. Praegu on Euroopa Liit Ukraina peamine äripartner. 2006. aastaks ulatus Ukraina ja liikmesriikide vaheline kaubamaht juba 26,6 miljardi euroni.
Tunnustame Euroopa Liidus suuri jõupingutusi, mida Ukraina on viimastel aastatel teinud. Endine käsumajandus on muudetud tõhusaks turumajanduseks. OECD raporti järgi kasvas Ukraina majandus aastatel 2000 kuni 2006 keskmiselt 7,6 %. Tegemist on suure eduga.
2007. aasta veebruaris alustasime Ukraina ja Euroopa Liidu vahel läbirääkimisi uute partnerlussuhete ja assotsiatsioonilepingu üle. Ühtlasi dokumenteeriti ukrainlaste pürgimus saada Euroopa Liidu ja NATO liikmeks. Praegu on Ukraina jaoks kõige päevakajalisem küsimus Maailma Kaubandusorganisatsiooniga liitumine just kaubandus- ja majanduspoliitika pärast Usume, et kõnealune ühinemine leiab aset veel enne käesoleva aasta lõppu, tänu millele laieneb märkimisväärselt ka Euroopa Liidu ja Ukraina vahelise koostöö ulatus ning läbirääkimiste pidamine vabakaubanduspiirkonna loomise üle ENP raames muutub ladusamaks.
Hariliku tuuni varude taastamine Atlandi ookeani idaosas ja Vahemeres (arutelu)
Järgmine päevakorrapunkt on kalanduse nõuandekomitee esindaja Iles Braghetto raport nõukogu määruse ettepaneku kohta, mis käsitleb Atlandi ookeani idaosas ja Vahemeres hariliku tuuni varude taastamise mitmeaastase kava kehtestamist - C6-0110/2007 -.
komisjoni liige. - Härra juhataja, kõigepealt sooviksin ma tänada raportöör Braghettot ja kalanduskomisjoni selle raporti eest, milles tõstetakse üles küsimus hariliku tuuni varude taastamise kohta.
Atlandi ookeani idaosa ja Vahemere hariliku tuuni varud on Euroopa Ühenduse jaoks olulised. Teadlaste kinnitust mööda on hariliku tuuni varud ohtu sattunud. Kõik liikmesriigid, kes kalapüügis osalevad on kokku leppinud kiireloomuliste meetmete vajalikkuses hariliku tuuni varude taastamiseks.
Ma olen veendunud, et 2006. aastal Rahvusvahelise Atlandi Tuunikaitse Komisjoni poolt vastu võetud taastamiskava on realistlik võimalus hariliku tuuni varude taastamiseks, kui sellest kinni peetakse. Seetõttu on otsekohe vaja otsustavat ja tõhusat tegevust Euroopa Ühenduse tasandil. Rahvusvahelise Atlandi Tuunikaitse Komisjoni taastamiskava kiire elluviimine on hädavajalik nii selle kala kaitseks kui ka meie kalanduspoliitika usaldusväärsuse tõstmiseks ja samuti ELi kalurite usalduse tõstmiseks. Me loodame, et ettepanek võetakse vastu novembri nõukogus.
Ettevalmistuse ajal toimunud arutelude käigus on algsesse ettepanekusse sisse viidud palju muudatusi, millest mõned langevad kokku teie poolt esitatud muudatusettepanekutega. Ma usun, et me oleme kokku leppinud eesmärgis võtta kiiresti kasutusele meetmed ülepüügi lõpetamiseks ja tagada range vastavus Rahvusvahelise Atlandi Tuunikaitse Komisjoni meetmetega selleks, et viia hariliku tuuni varud jätkusuutlikule tasemele. Samas tagavad need meetmed pikemas perspektiivis meie kalapüügi tulususe. Lisaks sellele on meil ka rahvusvahelised kohustused, mida tuleb täita.
Jätkates nüüd raporti teemadel, ma jagan kalanduskomisjoni arvamust, et Euroopa Ühendus peaks tegelema oma kalalaevastiku ülemäärase püügikoormusega. Komisjon on ühtlasi seisukohal, et aastane püügikava on tõhus vahend ühenduse laevastiku liiga suurest püügivõimsusest tuleneva ülepüügi vältimiseks.
Sellega seoses on komisjon nõus muudatusettepanekutega 1, 2, 7 ja 8 aastaste püügikavade sisseseadmise kohta, et tagada tasakaal ühenduse laevastiku püügikoormuse ja kvootide vahel. Vastavad sätted on esitatud ka eesistujariigi kompromissettepanekus.
Lisaks sellele teeb komisjon asjaosalistele liikmesriikidele ettepaneku võtta oma tegevusplaani kas ajutise püügikeelu või laevade lammutamise kaudu püügivõimsuse vähendamine, et tagada kvootidest kinnipidamine aastal 2008 ja järgnevatel aastatel. Ma mõistan, et me palume sellel tööstusharul teha olulisi järeleandmisi, aga see on kalanduse, kalalaevastike ja rannaäärsete kogukondade pikaajalise jätkusuutlikkuse tagamiseks hädavajalik. Tuleb teha valik lühiajaliselt toodava ohvri ja kalavarude hävimise vahel.
Ma nõustun Teiega täiesti, et kalapüügi vähendamise sotsiaal-majanduslike mõjude leevendamiseks on vaja kalatööstusele kindlustada rahaline kompensatsioon. Vastavad rahalised meetmed, mis on muudatusettepanekus 5, on ka eesistujariigi kompromissettepanekus ära toodud. Ma saan aru, et on ka palju muid murepunkte. Ma jagan paljusid neist ja tean, et ka nendega tuleb tegeleda.
Muudatusettepaneku 3 osas lubage mul kõigepealt öelda, et ma olen täiesti teadlik, et alates 1990. aastast on tuunikala nuumamiseks ettenähtud sumpade arv oluliselt suurenenud ja nende jõudlus ületab lubatud kogupüügi summaarse väärtuse.
Rahvusvaheline Atlandi Tuunikaitse Komisjon on vastu võtnud väga ranged eeskirjad, et tagada jätkusuutlik areng hariliku tuuni kasvatamises. Järgmine samm oleks kalakasvanduste arvu reguleerimine. Komisjon toetab igati 2007. aasta juulis Rahvusvahelise Atlandi Tuunikaitse Komisjoni töörühma poolt püügimahtude kohta koostatud ettepaneku vastuvõtmist.
See ettepanek näeb ette nii hariliku tuuni püügikoormuse kui kasvatamise koormuse külmutamist. Me peame ootama Rahvusvahelise Atlandi Tuunikaitse Komisjoni sel nädalal Antalyas peetava arutelu lõpptulemusi. Sel põhjusel ei saa komisjon praegusel hetkel nõustuda muudatusettepanekuga, mis näeb ette piiranguid kalakasvatuses.
Erandite kohta kalastuspiirkondade ja püütavate isendite minimaalse suuruse osas tahaksin ma teile meenutada, mis seoses Rahvusvaheline Atlandi Tuunikaitse Komisjon need heaks kiitis. Kõik osalevad riigid nõustusid nende erandite kui taastuskava paketi osaga. Erandid tehti harrastuspüügile ja mõnele hooajalisele püügile, kuna nende mõju väljapüügile on tühine. Pealegi on need erandid seotud rangete tingimustega, nagu piirangud laevade arvu, püügikoguste ja kindlaksmääratud sadamate suhtes. On võimalik, et taastuskava vaadatakse 2008. aastal uute eksperthinnangute või ilmsiks tulnud vajakajäämiste põhjal uuesti läbi.
Praegusel hetkel peab Euroopa Ühendus hea seisma taastuskava lülitamise eest ühenduse õigusaktidesse, et tagada selle täitmine. Sellepärast ei saa ma nõustuda parlamendi muudatusettepanekutega erandite kasutamise tühistamise kohta, mis hõlmab muudatusettepanekuid 4 ja 6 või siis muudatusettepanekutega 12 ja 13, mis käsitlevad kava ümbernimetamist, ELi kvootide muutmist ja uue kompensatsioonisüsteemi kehtestamist. Need muudatusettepanekud ei ole kooskõlas Rahvusvahelise Atlandi Tuunikaitse Komisjoni taastuskavaga ja nende poolt kehtestatud kompensatsioonireeglitega.
Samuti ei saa ma vastu võtta muudatusettepanekut 10, mis puudutab mõrdasid, kuna ettepanekus ei ole nimetatud meetmeid selle küsimusega tegelemiseks. Esmakordselt reguleerib taastuskava mõrra kasutamist ja see võimaldab edaspidi hinnata mõrrapüügi mõju kalavarudele.
Muudatusettepanekute 9 ja 11 kohta, mis puudutavad piirangute ühtlustamist ja aruandluskohustusest mitte kinni pidavate liikmesriikide kalapüügiõiguse võimalikku ära võtmist, lubage mul öelda, et kuigi me täiesti mõistame nende ettepanekute ajendeid, ei saa me käesolevas seoses neid ettepanekuid vastu võtta, kuna need ei sisalda probleemide käsitlemiseks vajalikke meetmeid. Need on üldise poliitika küsimused ja komisjon hakkab nendega tegelema eelseisva ühise kalanduspoliitika kontrollraamistiku reformi käigus aastal 2008.
Ettenähtud ajal dokumentatsiooni ja andmete komisjonile edastamine on meie arvates hariliku tuuni taastuskava edukaks elluviimiseks ülimalt oluline ja vajalik eeltingimus selleks, et reaalajas jälgida ELi poolt ettenähtud kvootide täitmist. Komisjon on seetõttu algatanud rikkumismenetluse kõigi seitsme hariliku tuuni püügiga tegeleva liikmesriigi vastu, kes on eksinud andmete edastamise nõude vastu.
Lõpetuseks tahan öelda, et me tunneme sügavat muret kvootide ületamise pärast mõningate liikmesriikide poolt, mis õõnestab ühenduse mainet rahvusvahelisel tasandil ja seab ohtu hariliku tuuni taastuskava.
8. ja 9. novembril Antalyas toimunud vastavuskomitee kohtumisel tegid lepinguosalised riigid, nimelt USA ja Kanada, kriitikat Rahvusvahelise Atlandi Tuunikaitse Komisjoni eeskirjade täitmatajätmise osas. Euroopa Ühendust kritiseeriti ootuspäraselt lubatud kogupüügi ületamise pärast 2007. aastal.
Samas said osalevad riigid aru Euroopa Ühenduse kalalaevastiku raskustest 2007. aastal jõustunud taastuskavaga kohandumisel ja nõustusid Euroopa Ühenduse vastava kompensatsioonikava kohta tehtud ettepanekuga. Vastavuskomitee võttis EÜ 2007. aasta kvootide ületamise eest ette nähtud kompensatsioonisüsteemi osas vastu konkreetse soovituse, mis on EÜ ettepaneku alusel 4 400 tonni.
Vastavalt kõnealusele soovitusele vähendatakse püügikvootide ületamise eest 2007. aastal ajavahemikul 2009 kuni 2011 aastast püügikvooti 1480 tonni võrra aasta kohta.
Lisaks sellele nõustus vastavuskomitee, et Euroopa Ühendusele antud püügimäär oli tinglik ja selle võib läbi vaadata ning jätkuvate uuringute tulemustest sõltuvalt korrigeerida. See ettepanek võetakse vastu 18. novembril toimuval Rahvusvahelise Atlandi Tuunikaitse Komisjoni täiskogu istungil.
Me peame kinnitama Rahvusvahelise Atlandi Tuunikaitse Komisjoni lepinguosalistele riikidele, et Euroopa Ühendus teeb kõik endast sõltuva tagamaks, et liikmesriigid ja Euroopa Komisjon jälgivad täpselt kõikidele liikmesriikide laevadele antud kvoote, et kindlustada aastal 2008. ja järgnevatel aastatel määratud kvootidest kinnipidamine.
Pärast selle määruse vastuvõtmist teeb komisjon tihedalt liikmesriikidega koostööd, et üksikasjaliselt jälgida hariliku tuuni taastuskava täitmist. Ühenduse Kalanduskontrolli Agentuuril on selles tähtis osa. Agentuur alustas juba ettevalmistustööd liikmesriikide järelevalvetegevuse koordineerimiseks, et kõik oleks 2008. aasta tuunipüügihooajaks valmis.
raportöör. - (IT) Härra juhataja, lugupeetud volinik, daamid ja härrad, Euroopa Komisjoni projekt hariliku tuuni varude taastamiseks, mille esitas Rahvusvaheline Atlandi Tuunikaitse Komisjon ICCAT, loodi vastuseks teadlaste murelikule tähelepanekule kalavarude kriitilise olukorra kohta, mida põhjustab üleliigne kalapüük.
Kõnealune kava on saanud mitmesugust kriitikat, mis näitab, et teadlased ja kalurid on kalavarude kaitsmise osas erineval seisukohal. Ometi pakub see lahendusi esitatud küsimustele, vähendades kaaspüügi kvooti aastatel 2006-2010 kuni 20% ning kala väikseimat lubatud suurust 30 kilogrammile, kehtestades piirangud kalastamise perioodidele ning võttes kasutusele abinõud, et võidelda ebaseadusliku püügiga.
koostada püügikavad ning nõuda liikmesriikidelt nende täitmist kalanduskokkulepete järgi, isegi kui kalavarud on bioloogiliselt heas olukorras, sest peamiseks küsimuseks on kvoote ületav püügimaht;
Järgmiseks arutlusteemaks on Euroopa Parlamendi ja nõukogu määruse ettepanek henduse vabade töökohtade kvartalistatistika kohta - C6-0090/2007 -, mille esitas härra Alexandru Athanasiu tööhõive ja sotsiaalasjade komisjoni nimel.
komisjoni liige. - Härra juhataja, selle määruse eesmärk on kehtestada õiguslik raamistik vabade töökohtade kvartalistatistika kogumise kohta. Majandusharude vahel eristatud vabade töökohtade kvartalistatistikat vajavad komisjon ja Euroopa Keskpank majandus- ja rahanduspoliitika väljakujundamiseks. See võimaldab neil jälgida lühiajalisi suundumusi tööturul ja aitab majandustsüklit hinnata. Arvestades selle statistika tähtsust lülitati see Euroopa peamiste majandusnäitajate hulka, mis on määratletud komisjoni 2002. aasta teatises Euroopa Parlamendile ja nõukogule euroala statistika kohta. Vabade töökohtade kvartalistatistika on nendest näitajatest ainus, mille jaoks ei ole veel õiguslikku alust välja töötatud. Kavandatud õigusakt võimaldab tagada ühtlustatud kogumi õigeaegseid andmeid vabade töökohtade kohta kõikides liikmesriikides.
Mitmete komisjoni õigusakti ettepanekus käsitletud küsimuste osas toimus arutelu ja tehti mõned muudatused. Parlamendi raportis tehtud muudatusettepanekud hõlmavad nõukogu muudatusi ja täna teile vastuvõtmiseks esitatud tekst peegeldab kolme selle tööprotsessiga seotud institutsiooni, Euroopa komisjoni, nõukogu ja Euroopa Parlamendi, kompromissi. Need kolm institutsiooni jõudsid ka kokkuleppele, et see seadus peaks jõustuma nii pea kui võimalik. See avab võimaluse määruse vastuvõtmiseks esimesel lugemisel. Ma olen tänulik raportöör härra Athanasiule hea koostöö ja mõistva suhtumise eest.
raportöör. - Härra juhataja, nõukogu ja komisjoni esindajad, daamid ja härrad, soovin oma sõnavõttu alustada nende kolleegide tänamisega, kes usaldasid mulle käesoleva raporti koostamise, ning variraportööri tema panuse eest.
Tänapäeva ühiskonnas on andmekogumine hädavajalikuks analüüsivahendiks muutunud, see on selge. Vabade töökohtade teavet kasutatakse nii majanduse olukorra hindamisel kui ka teatud poliitika kujundamisel ja vormimisel. Tänapäeval mõjutab vabade töökohtade statistika otseselt finantsturge. Reitinguagentuurid ootavad kõnealused tulemused ära, et neid konsultatsioonides kasutada.
Härra juhataja, statistika on nõudlik nähtus, kui lubate niimoodi öelda. Siinkohal tasub tsiteerida G.O. Ashley kuulsat tähelepanekut: "Statistilisel meetodil on erikeel, nagu muudelgi salajastel ennustusvõtetel, mis on meelega välja mõeldud oma tegevuse varjamiseks asjasse mittepuutuvate isikute eest". Töötades käesoleva teksti kallal tööhõive ja sotsiaalasjade komisjonis, püüdsime kolleegidega pöörata tähelepanu kolmele seisukohale.
Esiteks määruse poliitiline vaatenurk: isegi niivõrd statistilise vahendi puhul käsitletakse veel kord Euroopa kodanike vaba liikumist ning piirangute ja takistusteta juurdepääsu töökohtadele. Seejärel sotsiaalne vaatenurk: sobivate töökohtade ning vabade töökohtade teabe leidmine püütakse kõikide inimeste jaoks Euroopas lihtsamaks teha. Lõpuks andmete kvaliteeti käsitlev tehniline vaatenurk, mille eest tuleb meil tänada komisjoni ja nõukogu. Räägime süsteemist, mis rakendab statistilise teabe kogumisel kooskõlastatud meetodeid ning võimsalt moderniseeritud vahendeid, teiste sõnadega täiustatud abinõusid, et koguda täpseid andmeid.
Härra juhataja, daamid ja härrad, nagu teate, põhines statistiliste andmete kogumine varem härrasmeeste kokkuleppele, s.o vabatahtlikud edastatud andmetele. Täpne analüüs sõltub aga kohustuslikult ja järjepidevalt kogutud teabest. Just seetõttu on määrus direktiivist parem õiguslik alus, sest määrust valmistatakse üle liidu ühtemoodi ette: liikmesriikidel ei ole õigust seda puudulikult või valikuliselt rakendada ega muuta eesmärkide täitmiseks ette nähtud meetodit, seda ei saa aga öelda direktiivi kohta.
Lissaboni strateegia üheks eesmärgiks on tuua rohkem inimesi tööturule, kuid samal ajal on vaja luua töökohti juurde, seega vajame parimat võimalikku infosüsteemi pakkumise ja nõudluse jaoks. Info kvaliteet võib olla edu saladus ning me ju kõik teame, et informatsioon tähendab võimu. See kehtib majanduses, nagu ka igal pool mujal. Just seetõttu otsustasime, et on vaja arendada ja välja töötada vabade töökohtade struktuurne indikaator, mis suudab mõõta tööturu kitsust ning näidata, millistes valdkondades on puudu oskustest.
Ka komisjon ning Euroopa Keskpank vajavad vabade töökohtade kvartalistatistikat, et jälgida vabade ametikohtade arvu kõikumist iseäranis majandusvaldkonnas. Vabade töökohtade arv kuulub Euroopa suurimate majandusnäitajate hulka ning seda kasutatakse Euroopa Liidu tööturul ja euroalas valdavate tingimuste hindamiseks majandus- ja rahaliidu tegevuskava raames
Härra juhataja, võtan oma sõnavõtu kokku, tsiteerides Abbé Pierre'i, kes ütles, et paljud poliitikud tunnevad vaesust vaid statistika kaudu, kuid mitte keegi ei ole veel valanud statistika pärast pisaraid. Meil ei tohiks olla põhjust veenda siinolijaid tõhusama vahendi vajalikkuses, mis kogub kõiki vajalikke statistilisi andmeid. Poliitikutena võime teha sobiva töökoha leidmise inimeste jaoks lihtsamaks. Tänu kõnealustele statistilistele andmetele saame nende jõupingutusi vähendada.
fraktsiooni PPE-DE nimel. - (PT) Härra juhataja, lugupeetud volinik, daamid ja härrad, kõigepealt soovin tänada raportööri härra Athanasiud, kellega on mul olnud võimalus viimase paari kuu jooksul mitu korda kohtuda ning kes kannab ette minu arvates igati tubli töö tulemused.
Olles tutvunud täna arutlusel oleva raporti sisuga ning jälginud selle aasta juunist alates komisjoni ja nõukogu läbirääkimisi, võin fraktsiooni PPE-DE nimel julgelt öelda, et nende töö tulemuseks on kvaliteetne ja veatu tekst. Juhul kui parlament kiidab komisjoni ettepaneku parandused heaks praeguse plenaaristungi ajal, nagu loodetavasti juhtubki, teame nõukogu enda sõnade järgi, et nemadki võtavad selle määruse sama parandatud ettepaneku vastu.
Usun, et kõnealust raportit rakendatakse kasuliku abinõuna, et teha kindlaks Euroopa Liidu sektorid ja piirkonnad, mis vajavad töölisi, suurendades ühtlasi ostujõudu ning täiustades koolituste korraldamist. Samuti soovin pöörata tähelepanu minu arust olulisele asjaolule: kõnealune raport ei kujuta endast veelgi raskemat bürokraatlikku koormat või ebaolulist õigusakti, kuna selle käesolevas versioonis välditakse juba paika pandud algatuste kordamist ning abinõude lisamist.
Ühtlasi on käesolev raport hea kompromiss, et jagada teavet statistilistel eesmärkidel, kuid samal ajal tagada, et asutused, iseäranis just väikesed ja keskmise suurusega ettevõtted ei ole tarbetutest bürokraatlikest protseduuridest ülekoormatud.
Seega usun, et raport täidab kõiki nõudeid, mis on vajalikud selle vastuvõtmiseks esimesel lugemisel, ning just seda otsust soovitan kõikidele istungil viibijatele.
fraktsiooni PSE nimel. - Härra juhataja, mul on täna neli minutit kõneaega, mis on 400% rohkem, kui ma tavaliselt kasutada saan, ma pean hoiduma liiga jutukaks muutumast.
Hoolimata sellest, et kõnealune määruse ettepanek on väga tehniline, ei tohi me alahinnata selle väärtust Euroopale ja liikmesriikidele. Meil on vaieldamatult järjest kasvav vajadus täpsete, õigeaegsete ja võrreldavate statistiliste andmete järgi vabade töökohtade kohta Euroopas piirkonniti ja vastavalt majandusharudele, eriti pärast tööhõive Lissaboni uuendatud tegevuskava käivitamist 2005. aastal. See on väga oluline tööturu vajadusi ja tööturule astujate vajadusi planeerides.
Praegusel hetkel on mul hea meel, et me räägime läbi määruse ja mitte direktiivi üle, kuna määruse rakendamine võtab pärast selle heaks kiitmist vähem aega. Samuti on see kõikides liikmesriikides otse ja ühtmoodi kohaldatav ja seda ei ole võimalik erinevates liikmesriikides erinevalt tõlgendada. Määrust ei ole näiteks vaja riiklikesse õigusaktidesse üle kanda ja nii saab vältida selle protsessiga kaasnevaid viivitusi.
See on suurepärane näide selle kohta, kuidas EL saab lisada liikmesriikide tööle väärtust, mida nad igaüks omaette ega isegi kõik koos ei suudaks saavutada. Sellegipoolest on selle seadusandliku akti praegusesse staadiumisse jõudmiseks kulunud kaks aastat ja ma loodan, et me jõuame nõukoguga kokkuleppele ning et määrus kiidetakse esimesel lugemisel heaks.
Ma tean, et Iirimaal ei esitata vabade töökohtade andmeid, aga Statistika Keskamet töötab selle saavutamiseks. Iirimaa Statistika Keskamet on väga kõrgelt tunnustatud ja loodetavasti saab Iirimaa aasta pärast statistika edastamise süsteemis osaleda.
Mul on samuti hea meel, et ettepanek hõlmab ka niisuguseid valdkondi nagu isikuteenused, vabad töökohad põllumajanduses jne, vähem kui 10 alluvaga tööandjaid ja töölepingu laadi. Ma arvan, et see on eriti oluline arvestades kasvavat muret tähtajalise töö osatähtsuse suurenemise ja hirmu pärast, mida mõnedes ringkondades tekitab liikumine kaitstud paindlikkuse suunas.
Ma loodan, et kokkulepe saavutatakse ja me saame jätkata tööd ühtse statistika sisseseadmiseks kogu Euroopa Liidus.
fraktsiooni ALDE nimel. - Härra president, kõigepealt sooviksin tänada raportööri suurepärase töö eest määruse ettepanekuga, mis käsitleb ühenduse vabade töökohtade kvartalistatistika kogumist.
Kvaliteetne, õigeaegne ja asjakohane statistika on heade poliitiliste otsuste alus. See on eriti õige ELi tasandil, kus me tegeleme 27 erineva riigiga, kes kõik püüavad selles konkreetses plaanis Lissaboni eesmärke saavutada. Igasugune abi ja toetus, mida liikmesriikidele saab uute töökohtade loomisel pakkuda, on minu meelest pingutamist väärt.
Ma toetan täielikult seda mõtet, et kuigi liikmesriigid suudavad ise koguda kõnealuse määruse kohaselt nõutud andmed, on statistiliste andmete ühtlustamisel siiski vaja komisjoni koordineerivat tegevust, et tagada nende võrreldavus. Selle taustal olen ma täiesti nõus, et meil on vaja pigem määrust kui direktiivi, aga määruse ettepanek toob välja ainult miinimumnõuded soovitud eesmärkide saavutamiseks ja ei lähe sellest kaugemale.
Minu meelest ei olegi vaja neist kaugemale minna. Ma olen väga rahul sellega, et me palume liikmesriikidel edastada teavet isikliku hooldusega seotud teenuste, elanikkonnale suunatud tegevuse ja ilma majutuseta sotsiaalhoolduse kohta. Niisugune teave on äärmiselt oluline, sest hooldajate hulk ELis järjest suureneb. Elanikkonna vananemine on suur demograafiline probleem ja sotsiaalhoolekandel on selle probleemiga tegelemisel väga otsustav tähtsus. Need meie hulgast, kellel on õnn elada kaua, vajavad varem või hiljem teatavat hoolt, mistõttu tekib kahtlemata palju uusi töökohti kogu ELis. Kuigi suurem osa hoolekandetööst on tasuta töö, mis ka edaspidi nii jääb, kasvab siiski töökohtade arv selles valdkonnas. Sellest lähtuvalt vajame me usaldusväärset, kõrge kvaliteediga statistikat, et olla demograafilise probleemi selle aspektiga tegelemiseks valmis.
Üldises kontekstis, nagu ma juba ütlesin, on kvaliteetne, asjakohane, õigeaegne, võrreldav ja sidus teave õige poliitika väljakujundamisel ülimalt tähtis abinõu, muidugi eeldusel, et me poliitikutena meile antud teavet ka kasutame.
fraktsiooni UEN nimel. - (PL) Härra juhataja, Lissaboni tegevuskava elluviimine seoses kvaliteetsete töökohtade arvu suurendamisega vajab kindlaid meetmeid. Ühenduse vabade töökohtade kvartalistatistika esitab neist ühe. Eurostatil peab saadaval olevate ametikohtade teabe kogumiseks olema õiguslik alus. Kirjutamata kokkuleppest ei piisa ning see ei taga andmete võrreldavust ega täielikkust.
Järgmine päevakorrapunkt on komisjonile esitatud suuliselt vastatav küsimus Euroopa Parlamendi edasise tegevuse kohta autoriõiguse ühisel piiriülesel haldamisel (Lévai raport, mille esitas Giuseppe Gargani õiguskomitee nimel - B6-0381/2007).
autor. - (FR) Härra juhataja, daamid ja härrad, 13. märtsil 2007 toimunud plenaaristungil kiitis Euroopa Parlament heaks 18. oktoobri 2005. aasta komisjoni soovituse seaduslike sidusmuusikateenuste autoriõiguse ja sellega seotud muude õiguste ühise piiriülese haldamise kohta.
Kõnealuses resolutsioonis palus parlament komisjonil lahti seletada, et 2005. aasta resolutsioon kehtib ainult muusikasalvestiste veebimüügi kohta, ning esitada nii pea kui võimalik, pärast valdkonnaga otseselt seotud ja sellest huvituvate osapooltega aru pidamist, paindlik raamdirektiiv, mille peavad parlament ja nõukogu üksmeelselt heaks kiitma ning mille eesmärgiks on autoriõiguse ja sellega seotud muude õiguste ühine piiriülene haldamine, võttes arvesse digitaalajajärgu erilisust ning kaitstes Euroopa kultuuri mitmekesisust.
Ühtlasi pööras parlament tähelepanu asjaolule, et esitatud direktiiv ei tohi mingil juhul õõnestada loominguga tegelevate äriettevõtete konkurentsivõimet, õiguste ühishaldaja pakutud teenuseid ega muude asutuste (eriti väikeste õiguste valdajate ja kasutajate) konkurentsivõimet; teisest küljest jällegi peab direktiiv õiguste valdajatele kvaliteetset kaitset pakkuma ning neid võrdselt kohtlema, tagama asjakohaste õigusnormide tegeliku, tähendusrikka ja sobiva tulemuse, rõhutama vaidluste teistsuguste lahendusvormide olemasolu, pakkuma õiguste ühishaldajatele demokraatlikku, läbipaistvat ja aruandvat juhtimisviisi, edendama loomevõimet ja kultuuri mitmekesisust, lubama vaid õiglast ja reguleeritud konkurentsi, mida ei kammitse territoriaalsed piirangud, kuid mida hinnatakse nõuetele vastava ja kvalitatiivse mõõdupuu alusel, arvestama veebituru tulevaste vajadustega ning õhutama seaduslike sidusmuusikateenuste arengut.
Euroopa Parlament esitab täna komisjonile küsimuse, mis abinõusid on rakendatud, et täita resolutsioonis tõstatatud ootusi.
komisjoni liige. - Härra juhataja, ma tahaksin tänada Euroopa Parlamenti selle huvi eest, mis nad näitasid üles muusikaõiguste piiriülese haldamise ja 2005. aasta sidusmuusika kohta käiva soovituse vastu. Komisjoni 2005. aasta sidusmuusikat käsitleva soovituse püüdluseks on võimaldada Euroopa muusikaturu arenemine digitaalkeskkonnas. Eesmärk on luua raamistik sidusmuusika litsentside mudeli väljatöötamiseks, mis rahuldaks kõiki turuosalisi. See peaks võimaldama autoritel, heliloojatel ja muusikakirjastustel saada õiglast tasu oma tööde levitamise eest internetis.
Soovitus ei näe ette konkreetset EL litsentsimudelit, vaid jätab võimaluse põhimõtete rakendamine turul välja kujundada. Täpselt kaks aastat pärast soovituse vastuvõtmist hindab komisjon sidusmuusika litsentside arengut Euroopas. Sidusrühmadel paluti anda hinnang suundumustele sidusmuusika litsentside praktikas 1. juuliks 2007. Komisjonile laekus 88 vastust huvitatud osapooltelt erinevates liikmesriikides nagu kollektiivse esindamise organisatsioonidelt, autoritelt, muusika loojatelt ja kasutajatelt. Saadud vastuste läbi vaatamine ei ole veel lõppenud. Komisjon annab alles pärast põhjalikku uurimist hinnangu edasiste sammude suhtes seoses kollektiivse esindamise organisatsioonide tegevusega internetis. Seniste tulemuste põhjal võib öelda, et enamik sidusrühmi ei näe raamdirektiivi järele vajadust ja eelistab regulatiivsele sekkumisele turupõhist lahendust.
Vastuseks küsimusele, kas 2005. aasta soovitus piirdub ainult muusikasalvestuste müügiga internetis, viitab komisjon sellele, et läbipaistvus ja head valitsemistavad, mis soovituses kirjas on ei peaks piirduma ainult sidusmuusika müügiga, vaid peaks kehtima kollektiivse esindamise organisatsioonide kogu tegevuse kohta.
Kuna sidusmuusikaturg on alles välja kujunemas, on kindla litsentsimudeli kasuks otsustamine veel ennatlik. Komisjon jälgib edasisi arenguid ja annab nende kohta soovituse kohaselt parlamendile aru. Mistahes järeltegevus, kui see peaks vajalikuks osutuma, kooskõlastatakse Euroopa Parlamendi ja nõukoguga.
fraktsiooni PPE-DE nimel. - (EL) Härra juhataja, 13. märtsil 2007 kiitis Euroopa Parlament heaks resolutsiooni autoriõiguse ühise piiriülese haldamise kohta.
Kõnealuses resolutsioonis palus parlament komisjonil aega raiskamata esitada raamdirektiivi ettepanek, mille eesmärgiks on seaduslike sidusmuusikateenuste autoriõiguse ja sellega seotud intellektuaalomandi õiguste ühine piiriülene haldamine. Ühtlasi paluti komisjonil lahti seletada, et 2005. aasta resolutsioon kehtib ainult muusikasalvestiste veebimüügi kohta.
Kas komisjon suudab vastata parlamendi palvele, täiustades abinõusid, mille rakendamine on juba paika pandud?
Kas komisjon annab parlamendile teada, et kõnealuses tegevuses järgitakse neid samu suuniseid ja juhtnööre, mille avaldas president Barroso ühinenud, demokraatliku ja kiire arenguga Euroopa nimel? Millal peab komisjon lugu parlamendi menetluseeskirjadest ning seisukohast, mille kiitis heaks enamik selle 785 liikmest?
13. märtsi resolutsioon kajastab hästi Euroopa Parlamendi arvamust autoriõiguse ühise piiriülese haldamise kohta. Komisjon soovitas astuda esimese sammu, et liikuda 27 liikmesriigi ühtse tegevuse suunas paljudes valdkondades. Minagi vaidlesin kultuuri- ja hariduskomisjoni nimel Euroopa Komisjonile vastu ning olin nõus, et kõiki õiguste valdajaid peab õiglaselt kohtlema, olgu tegemist siis kirjanike, heliloojate, redigeerijate, produtsentide või esinejatega.
Teiste sõnadega puudutab kõnealune küsimus ju miljoneid õiguste valdajaid üle kogu Euroopa. Praegune online-teenuste olukord ei ole nii õiguste kasutajate ega nende valdajate jaoks piisavalt tulus. Niisiis pingutasime üheskoos väga, et esitada komisjonile ja nõukogule ettepanek, mis meie arvates muudab autoriõiguse ühise haldamise tõhusamaks.
Tihe koostöö õiguste haldajate vahel peab kõikide osapoolte heaolu nimel paika jääma. Kõige suurim komistuskivi muusikatööstuses on endiselt piraatlus, mis levib maailmas aina edasi kolmel põhjusel: tehnoloogilised võimalused odavate ebaseaduslike koopiate tegemiseks, ebasoodsad majandustingimused ning Interneti avardumine.
Peame pidama meeles, et muusikapiraatluse levik mõjutab kõige rohkem väikeriike, kus muusikat toodetakse peamiselt kohalikuks või piirkondlikuks tarbeks. Täpsemalt kaasneb piraatlusega seadusliku muusikaturu kokkutõmbumine ning müüginumbrite vähenemine, seetõttu mõjutab kõnealune nähtus riikliku muusikatööstuse elujõudu.
Heliloojate ja laulukirjutajate jaoks kaasneb piraatlusega veel kindlasti autoriõigustasudest ilma jäämine, mis ühtlasi riisub riigilt tulu- ja käibemaksu. Seetõttu peavad komisjoni õigusakti ettepaneku algeesmärgid hõlmama kindlasti ka autoriõiguse ühist haldamist.
Seega palun komisjonil rakendada võimalikult ruttu abinõusid, et täita parlamendi nõuet ning esitada raamdirektiivi eelnõu, mille eesmärgiks on reguleerida utoriõiguse ühist piiriülest haldamist.
Olen alati rõhutanud, et muusika ei ole tarbeese ning meie kõigi kohustuseks on kaitsta ja tugevdada Euroopa loomevõimet. Direktiiv, mis enne 2010. aastat tõenäoliselt ei jõustu, tähendab miljonite loomeinimeste jaoks Euroopas katastroofi.
fraktsiooni PSE nimel. - (HU) Suured tänud teile. Soovin rõhutada, et tegemist erakorraliselt olulise valdkonnaga, sest nende kaupade ja teenuste müügist saadud sissetulek, mida kaitseb autoriõigus ja sellega seotud õigused moodustab 5-7% Euroopa Liidu SKPst. Kõnealune asjaolu näitab selgelt, kui oluline on mainitud õigusi sobivalt juhtida.
Nagu teate võttis Euroopa Komisjon 2005. aastal vastu soovituse seaduslike sidusmuusikateenuste autoriõiguse ühise piiriülese haldamise kohta. Tollal kirjeldas volinik McCreevy kõnealust soovitust kui "leebet õiguslikku vahendit", mis on kavandatud selleks, et majandust õige teeotsa peale aidata".
Sellel soovitusel on kaugeleulatuvad tagajärjed, mis mõjutavad autoriõiguste turgu, ning paljud selle turu põhimängijad oskavad olukorda juba ära kasutada. Asi läheb ilmselgelt palju kaugemale, kui lihtsalt kehtivate eeskirjade tõlgendamine ja täiendamine ning sellel on täieliku eneseregulatsiooni algatuse kõik omadused.
Tollal põhjustas kõnealune soovitus palju hirmu, kaasa arvatud asjaolu, et see võib põhjustada kontrollimatut konkurentsi, turujõud koonduvad paari suurema juhtiva ühingu kätte ning tekivad monopolid. Just sellepärast otsustasin soovitada omaalgatusliku raporti esitamist, mis käsitleb online-muusikaturu reguleerimist muul viisil.
Ometigi võttis kõnealune soovitus, mille komisjon vastu võttis, Euroopa Parlamendilt ja liikmesriikidelt võimaluse mõjutada tulemusrikkalt konkurentsi või kultuuri mitmekesisust puudutavaid muutusi Euroopas.
Just seetõttu võitis minu raport kogu parlamendi ja kõikide poliitiliste parteide poolehoiu, sest selle põhihuvid olid suunatud otsustuskolmnurga elluviimisele, et parlamenti ei saaks jätta õigusloometegevusest välja niivõrd olulises valdkonnas. Samuti tegin ettepaneku, et komisjoni võiks koostada raamdirektiivi.
Minu arvates peab soovitatud direktiiv järgima alljärgnevaid nõudeid. See peab suutma õiguse valdajaid kõrgetasemeliselt kaitsta ning neid võrdselt kohtlema. Direktiiv peab rajanema õiguse valdajate vahelisel solidaarsusel ning asjakohasel ja õiglasel tasakaalul esindusorganisatsioonides. Samuti on oluline tagada demokraatlik, läbipaistev ja aruandev juhtimine mainitud ühingutes, mis hõlmab organisatsioonilist struktureerimist, läbipaistvust, esindatust, autoriõiguse ja tootmisega seotud eeskirjade rakendamist ning arvepidamist miinimumstandardite kaudu.
Kollektiivse esindamise organisatsioonidel on vaja tagada üleüldine läbipaistvus. Oluline on edendada loomevõimet ja kultuuri mitmekesisust. Võime lubada korralikku kuid territoriaalsete piiranguteta konkurentsi, mida hinnatakse vajaliku ja asjakohase mõõdupuu järgi, mis lähtub autoriõiguste ühisest haldamisest ning kõnealuste õiguste väärtuse säilitamisest.
Peame tagama kasutajatele kõrgetasemelise õiguskindluse ning säilitama üleilmse repertuaari kättesaadavuse. Seetõttu palume või palun teil kaaluda, kas direktiiv on selle olulise valdkonna reguleerimiseks vajalik.
ELi meetmed ebakindlates olukordades: säästvat arengut, stabiilsust ja rahu edendavad meetmed keerulises keskkonnas (arutelu)
Järgmine päevakorrapunkt on komisjoni avaldus teatise "ELi meetmed ebakindlates olukordades: säästvat arengut, stabiilsust ja rahu edendavad meetmed keerulises keskkonnas" kohta.
komisjoni liige. - (FR) Proua juhataja, daamid ja härrad, 2007. aasta juulist on komisjon ja Euroopa Liidu eesistujariigiks olev Portugal teinud tihedat koostööd, et käivitada partnerriikides valitsevates ebakindlates olukordades rakendatavate strateegilisemate ja tõhusamate ELi meetmete ettevalmistamine.
Tulevased eesistujariigid peaksid seda protsessi jätkama. Eesmärk ei ole riike sildistada või liigitada, vaid kohandada nende vahendeid ja meetmeid teatavatele olukordadele. Nende ebakindlate olukordadega kaasnevad suured vaesuse vähendamise tõkked. Institutsiooniline võimekus on äärmiselt piiratud sellistes olukordades, kus riigid ei suuda täita valitsemisfunktsioone, kus on tegu loodusõnnetuste tagajärgedega, vägivaldse konfliktiga või valitsusepoolse poliitilise tahte puudumisega arengueesmärkide osas. Äärmuslikel juhtudel võib nende olukordade mõju ulatuda väljapoole riigi piire, mõjutades piirkonna stabiilsust või isegi ülemaailmset julgeolekut.
Ebakindluse mõiste ei ole uus, kuigi rahvusvaheline arutelu sai alguse suhteliselt hiljuti. Rahastajad, partnerriigid ja kodanikuühiskond on pikka aega olnud teadlikud vajadusest tegutseda tõhusamalt eriti ebasoodsates olukordades, et saavutada säästva arengu eesmärgid.
Iga olukord on keerukas ja erinev ning eeldab kohandatud vastumeetmeid, milles etendavad oma osa nii diplomaatiline tegevus, humanitaarabi, arengukoostöö ning julgeoleku- ja kriisijuhtimismeetmed.
Et Euroopa Liidu meetmed oleksid tõhusad, on vaja pikaajalist pühendumist, kuid ka selgete eesmärkide määratlemist ebakindlas riigis tegutsemisel. Juhtpõhimõtteks peaks ka edaspidi olema suutlikkuse arendamine ja inimeste julgeolek, pidades seejuures silmas säästvat arengut ja vaesuse vähendamist.
Toetuse andmist seoses ebakindlate olukordadega, kui see kahjustab edukaid riike, tuleks siiski vältida. Seetõttu on kesksel kohal taas abi tugevdamine. Euroopa Komisjon on esitanud teatise, milles pakutakse välja asjalik lähenemisviis, kuidas Euroopa Liit saaks keerulistes keskkondades tõhusamalt tegutseda säästva arengu, stabiilsuse ja rahu tagamiseks.
See teatis saadeti kõikidele Euroopa Liidu institutsioonidele. 19. ja 20. novembril toimuval üldküsimusi käsitleval nõukogu istungil võetakse vastu seda teemat käsitlevad järeldused. Ma kutsun komisjoni üles koostama üksikasjalik töökava teatises esitatud soovituste ja esmatähtsate meetmete rakendamiseks, mille eesmärk on tegeleda ebakindlate olukordadega tõhusamalt, toetades partnerriikide jõupingutusi oma säästvaks arenguks vajalike tingimuste loomisel või taastamisel.
2008. aasta pühendatakse ebakindlaid olukordi käsitleva Euroopa Liidu strateegilise lähenemisviisi väljatöötamisele. See protsess eeldab kõikide Euroopa Liidu institutsioonide ning kõikide ELis ja partnerriikides arengu huvides tegutsejate aktiivset osalemist.
Euroopa Parlamendi panus sellesse tegevusse pakub suurt huvi komisjonile, kes kutsub parlamenti selles arutelus aktiivselt osalema - see peaks võimaldama toetada üleüldist ebakindlates olukordades tegutsemise strateegiat ja aitama seeläbi kaasa sobivate tingimuste loomiselesäästva arengu, stabiilsuse, rahu ja demokraatliku valitsemise tarvis.
fraktsiooni PPE-DE nimel. - Proua juhataja, alati on väga kasulik arutada sellist tähtsat küsimust saalitäie ootusärevate kolleegide ees, kes on pinevil, et kuulda, mida parlamendil on selles väga tähtsas küsimuses öelda. Olen ka väga tänulik volinikule, et ta esitas põhireeglid ja oma seisukohad selle kohta, kuidas me peaksime selle küsimusega tegelema.
Ebakindlus on seisund, millel on palju, palju põhjuseid. Esimene on loomulik dekoloniseerimine, mil koloniaalvõimud joonistasid kaardile meelevaldseid jooni, mis läbisid igasuguseid stabiilse kodanikuühiskonna sisefunktsioone ning jagasid riigid kaheks, kolmeks või neljaks, sõltumata nende hõimudest või usulahkudest ja nii edasi. See tekitas teataval määral ebastabiilsust.
Teiseks on looduslik ebastabiilsuse vorm, mida ebakindlad riigid nüüd kogevad: riigid, mis on altid üleujutustele; väikesed saareriigid, mille majandus toodab vaid ühte toodet. Need on riigid, mis geograafiliselt ei suuda ennast ülal pidada seetõttu, et jumal on neid õnnistanud väga väheste vahenditega, riigid, kus esineb kõrbestumine, mis hakkab põhjustama inimeste massilist rännet.
Maailmas on hetkel 26 niinimetatud ebakindlat riiki ning maailma kaitsetuimad inimesed seisavad silmitsi katastroofiliste tagajärgedega, mõnel juhul mitte enda süül, vaid halva valitsemise, sisekonflikti, kodusõdade või genotsiidilembeste diktaatorite tõttu, nagu me mõned aastad tagasi nägime Sierra Leones ja Libeerias.
Nüüd saab ebakindla riigi muuta ebakindla olukorra järgseks jätksuutlikuks riigiks, nagu me võime ise näha Sierra Leone puhul. Kuid see nõuab jõupingutusi; see nõuab pühendumist; see nõuab pikaajalist pühendumist, nagu volinik ütles, selle riigi majanduskasvu tagamisele. See nõuab pühendumist riigi ülesehitamisele, väljend, mida ma siin saalis läbimõeldult kasutan, sest riigi ülesehitamine on midagi, milles minu riigil, Ühendkuningriigil, on pikaajalised kogemused, nagu ka Prantsusmaal ja Hispaanial ning mõnedel muudel Euroopa riikidel. Kuid see erineb täielikult muude esiletõusvate ülemaailmse tähtsusega suurriikide teadmistest, kellel ei ole, ütlen otse välja, aimugi sellest, kuidas riiki üles ehitada.
Me peame suutma põhjalikult tutvuda ajalooliste teadmiste kogumiga, mis on tallel Euroopa rahvaste teadvuses, et aidata teisi rahvaid, kes haaravad maailmas riigi ülesehitamise vallas juhtohjad. Oleksime me seda teinud ja oleks peaminister Blair seda teinud, siis minu arvates oleks näiteks olukord Iraagis olnud täiesti teistsugune.
Kas Iraak on ebakindel riik? Jah, sest ta on ebastabiilne; valitsemine ei ole kindel; esineb probleeme ebaturvalisusega. Aafrikas on muid riike, mis on väga ebakindlad - Sudaan, Somaalia, väikesaared - nagu ma enne ütlesin, peavad nad kõik tutvuma teadmiste kogumiga, mis meil on juba olemas, ja seetõttu on mul tõepoolest väga hea meel seda arutelu täna hommikul alustada.
Tänan teid väga, hr Deva. Kardan, et unustasite ühe ebastabiilsuse teguri. Kui saabute nendesse riikidesse, algab ebastabiilsus uuesti.
fraktsiooni PSE nimel. - (FR) Proua juhataja, volinik, daamid ja härrad, sooviksin esmalt väljendada oma heameelt selle teatise üle, millele, nagu te ütlesite, volinik, on komisjon tõepoolest andnud tõelise asjalikkuse varjundi ja mis võimaldab meil täna arutada probleemi, mis tekitab muret mitte ainult ELi partnerriikide kodanikele maailma lõunaosas, vaid ka meie kaaskodanikele, kes sageli küsivad üsna õigustatult, et kui tõhus on Euroopa Liidu arenguabi.
Kõnealusel juhul võib meie resolutsiooni põhisõnumi kokku võtta ühe lausega ja see peaks pälvima igaühe toetuse, sõltumata poliitilisest kuuluvusest. Selleks on välja pakkuda lihtsustatud koostöösüsteemi loomine, mis võimaldab komisjonil ja liikmesriikidel anda lubatud abi partnerriikidele eriti tõsiste kriiside tekkimisel kiiremini kui praegu - ning ma ei peatu neil kriisidel, sest hr Deva äsja selgitas neid pikemalt. Selle abita vähenevad nende riikide elanikkonna ellujäämisvõimalused iga päevaga. Kui see abi on heaks kiidetud, mis ei ole iseenesest mingi suur saavutus, võivad praegused Euroopa abi andmise menetlused põhjustada olukordi, mis on veelgi dramaatilisemad ja abi saavale elanikkonnale otseselt kahjulikud.
Võtkem näiteks Burundi, väike riik, kus ma juhatasin parlamendi vaatlusmissiooni viimastel valimistel kaks aastat tagasi ja kuhu mul on hea meel mõne päeva pärast naasta. Euroopa Liit on seal teinud väga tähtsat ja märkimisväärset tööd, toetades valimiste ja institutsioonide demokratiseerimist pärast enam kui kümme aastat kestnud verist konflikti. Loodud institutsioonid ja demokraatlikult valitud uus võim seisid peagi silmitsi tegelikkuse ning elanikkonna vajadustega tervishoiu, hariduse ja põllumajanduse vallas, mis tuli esmajärjekorras rahuldada.
Nendes valdkondades projektidest puudust ei ole, kuid Euroopa abi on nende elluviimise seisukohast määrava tähtsusega. Euroopa abi ei ole määrav mitte ainult elanikkonna pakiliste vajaduste rahuldamisel, vaid see on hädavajalik ka selleks, et ikka veel ebakindlad ametivõimud saaksid alustada ülesehitamist, milleta valitseb suur oht, et riik langeb väga kiirelt taas kaosesse. Kaks aastat hiljem, volinik, ei ole ELi väljakuulutatud eelarveline abi ikka veel kohale jõudnud.
Mis kehtib Suure järvistu piirkonna puhul, kehtib ka maailma muude piirkondade puhul. See on põhjus, miks, proua juhataja, eeldusel et tingimused, mida nad peavad abi saamiseks täitma, on selgelt määratletud, peaksid kõik riigid maailmas, kellega Euroopa Liit koostööd teeb ja kes on tõsises ebakindlas olukorras, peaksid saama tugineda erandisüsteemile, mis tagab kiire ja tõhusa sekkumise.
fraktsiooni UEN nimel. - (PL) Proua juhataja, mul on hea meel, et saan kõneleda pärast selliste silmapaistvate asjatundjate kuulamist, kes on selle teemaga aastaid maadelnud, ja ma arvan teid, proua juhataja, nende hulka.
Sooviksin juhtida tähelepanu probleemile, milleks on ebastabiilseks tunnistatud riikide kasvav arv. Kuue aasta vältel on see arv peaaegu kahekordistunud, 14-lt 26-le, seega on tegu vägagi tõelise probleemiga, mis kujutab endast üha suuremat väljakutset Euroopa Liidule.
Tahaksin rõhutada, et rohkem kui pool neist ebastabiilsetest riikidest asuvad Aafrikas Alam-Saharas, mis toob esile vajaduse pöörata erilist tähelepanu Aafrika sellele piirkonnale, maailma sellele piirkonnale.
Leian ka, et tuleb öelda mõjuvaid sõnu seoses vajadusega suurendada nende riikide valitsuste mõjuvõimu. Aafrika Liit on õigustatult märkinud, et ülesehitamise probleem on ka poliitiline küsimus, võib-olla isegi rohkem poliitiline kui tehniline. Seda silmas pidades on demokraatia mehhanismid ja läbipaistvus põhiküsimusteks.
Nõustun täielikult hr Hutchinsoniga, kes kõneles enne mind vajadusest lihtsustada menetlusi, et meie abi oleks kiirem ja käegakatsutavam.
fraktsiooni Verts/ALE nimel. - (ES) Proua juhataja, ka mina tervitan siiralt asjaolu, et seda teemat käsitletakse selles parlamendis, sest kuigi on tõsi, et ebakindla riigi ammendav õiguslik määratlus puudub, on palju juhtumeid, mis kogemuste põhjal kuuluvad sellesse kategooriasse. Sel pärastlõunal arutame muu hulgas näiteks Somaalia juhtumit.
Järgmine päevakorrapunkt on tööhõive- ja sotsiaalkomisjoni nimel Elizabeth Lynne'i esitatav raport sotsiaalse tegelikkuse hindamise kohta.
raportöör. - Proua juhataja, soovin alustuseks tänada variraportööre. See, et niivõrd mahukas raportis ei ole tehtud täiskogus hääletatavaid muudatusi, näitab, et see on tõesti tööhõive- ja sotsiaalkomisjoni raport, mille üle me võime kõik uhked olla. Sooviksin tänada ka komisjoni tiheda koostöö eest ja eesistujariik Portugali selle eest, et ta seadis sotsiaalpoliitika oma eesistumise ajal kesksele kohale.
Me seisame Euroopas silmitsi tohutu väljakutsega. Selleks väljakutseks on õiglus. Küsimus on kaotatud potentsiaalis, suutmatuses elada ilma teiste armuandideta ning diskrimineerimise, vaesuse ja sotsiaalse tõrjutuseta.
Meie eesmärk on selge: me tahame võimalusi laiendada, et kedagi, olenemata tema taustast või oludest, ei jäetaks kõrvale. Euroopa tulevikunägemuseks peab olema vabadus ja võimalused kõigile, suurendades töötamisvõimalusi ja -stiimuleid ning tugevdades samas töövõimetute "turvavõrku".
2007. aastal on faktid jahmatavad: 72 miljonit Euroopa kodanikku elab endiselt vaesuses, 8% kõikidest Euroopa Liidu elanikest kannatab tänapäeval töötajate vaesuse all. See on tõeliselt masendav statistika. Kuid mida see tegelikult tähendab? See tähendab, et iga kuues kodanik elab praegu allpool vaesuspiiri - iga kuues! Paljud inimesed ei usuks, et see võib 2007. aastal võimalik olla. Viiskümmend aastat pärast Rooma lepingu sõlmimist, pärast 50 aastat majanduskasvu, kuulub 10% inimestest leibkondadesse, kus kellelgi ei ole töökohta! Igas mõttes on vaesus üheks Euroopa suurimatest sotsiaalsetest probleemidest, mistõttu peab sotsiaalse tõrjutuse vähendamine olema kõikide meie poliitikate keskmes.
Mõningates valdkondades teeme me edusamme, kuid olgem ausad: enamikus aga mitte. Rikaste ja vaeste vaheline lõhe paljudes ELi liikmesriikides kasvab. Sissetulekuga seotud vaesuse kõrvaldamine peab jääma liikmesriikides kesksele kohale, kuid iga kuuenda kohta, kes elab majanduslikus vaesuses, on veel palju neid, kes on ühiskonnas muudel põhjustel tõrjutud. Me peame tunnistama, et paljudel peredel - isegi paljudel üksikisikutel - on keerukamaid probleeme kui pelgalt väike sissetulek. Tõkked võimalustele juurdepääsul on keerukad. Varajane sekkumine on tähtsam kui miski muu. Ennetamine on loomulikult parem kui ravi.
Me teame, et Ühendkuningriigis saab teismelise ema tütrest kolm korda tõenäolisemalt ise teismeline ema, me teame, et süüdimõistetud isa pojad võivad rohkem kui neli korda tõenäolisemalt saada kuriteos süüdi mõistetud kui need, kelle isa ei ole süüdi mõistetud. Siiski on paljudes valdkondades tarvis jalgratas uuesti leiutada. Me peame vaatama, kuidas muud ELi riigid tegelevad nende küsimustega, ja neilt õppima. Me peame parimaid tavasid tõhusamalt jagama. Näiteks, Soome on juurutanud tervikliku, jätkusuutliku lähenemisviisi, mis on osutunud kodutute arvu vähendamisel uskumatult tõhusaks. Samas Taani rakendab uut poliitikat, mis parandab kauaaegsete kodutute elukvaliteeti, selle asemel, et püüda neid vaid lõimida ühiskonna põhiossa. Belgias teevad vaesust kogenud inimesed koostööd sotsiaaltöötajatega, et aidata nendel paremini mõista vaeste vajadusi.
Alati ei ole töötus see, mis põhjustab vaesuse: töötajate vaesus on samuti probleemiks. Seepärast olen üles kutsunud jagama parimaid tavasid inimväärse alampalga võimaldamise vallas kõikides liikmesriikides. Vähemalt viiel ELi liikmesriigil isegi ei ole seda. Samamoodi peame me sundima kõiki liikmesriike kehtestama minimaalse äraelamiseks vajaliku sissetuleku kõigile.
Liikmesriigid peavad tegema enamat ka selleks, et vältida ka kaitsetute töötajate ärakasutamist, tagada, et puuetega inimesed ja vanurid saavad tööd, vältida inimkaubandust, kaitsta varjupaigataotlejate õigusi, tagada kõigile võrdne juurdepääs tervishoiule ja ühiskondlikele teenustele, lõpetada vaimse tervise häiretega inimeste teotamine ning edendada edasiviivamat lähenemisviisi uimasti- ja alkoholiprobleemidele.
Need on vaid mõned küsimused, mida selles raportis on käsitletud. Euroopa tulevikunägemuseks peab olema vabadus ja võimalused kõigile. Seepärast on niivõrd tähtis tegeleda mehhanismide loomisega Euroopa tasandil, et parimate tavade jagamine muutuks tegelikkuseks.
komisjoni liige. - (CS) Proua juhataja, daamid ja härrad, alustuseks sooviksin õnnitleda raportööri, pr Lynne'i väga huvitava ja kõikehõlmava raporti eest. Mul on hea meel tõdeda, et Euroopa Parlament on otsustanud tegeleda üsna laia sotsiaalküsimuste valikuga, mida see raport hõlmab, küsimustega, mis tuleb lahendada kiiremas korras. See raport on märkimisväärne panus sotsiaalse tegelikkuse pidevasse hindamisse.
See dokument valmis ajal, mil komisjon ja liikmesriigid uurivad võimalusi tugevdada Lissaboni strateegia sotsiaalset mõõdet. Me peame tegelema oma kodanike hirmudega ja mõistma, et sotsiaalne õiglus on nende jaoks üks võtmeprobleemidest. Avaliku arvamuse uuringud näitavad, et Euroopa Liit peaks etendama võtmerolli rohkem lõimunud ja sidusate ühiskondade toetamisel.
Nagu president Barroso ütles eile hommikusel tähtsal arutelul ülemaailmastumise üle, on Euroopa Liit teinud Lissaboni eesmärkide saavutamisel märgatavaid edusamme. Luuakse uusi töökohti: ainuüksi eelmisel aastal loodi 3,5 miljonit uut töökohta. Töötuse määr on langenud umbes 7%-ni. Kuigi see määr on ikka veel liiga kõrge, on see viimase 10 aasta madalaim. Majanduskasv on olnud rahuldav, hoolimata hiljutisest rahanduslikust ebastabiilsusest.
Kuid me ei tohiks loorberitele lebama jääda. Lissaboni strateegia rakendamine on olnud ebaühtlane ja kõik selle eesmärgid ei ole saavutatud. Tõepoolest, 12 miljonit inimest on ikka veel töötud ning sageli on nendeks noored või pikaajalised töötud, kellel on kehvad väljavaated erialaseks arenguks või ühiskonnas edasipürgimiseks, 8% Euroopa tööjõust kannatab töötajate vaesuse all, 78 miljonit Euroopa kodanikku kannatab vaesuse all ning iga viies Euroopa Liidu kodanik kannatab kehvade elamistingimuste all.
Lühidalt öeldes, meie ühiste sotsiaalsete eesmärkide saavutamiseks on vaja teha enamat. Nüüd, mil me näeme Euroopa Liidu strateegia positiivseid tulemusi kasvu ja tööhõive vallas, on õige aeg alustada sotsiaalsete eesmärkide suunas liikumist.
Ma tervitan raportis sisalduvat viidet vaesuse ja tõrjutuse küsimustega tegelemiseks vajalikule poliitilisele tahtele ja otsustavusele. Ka mina tunnen, et laste vaesusega tegelemine, diskrimineerimisega võitlemine ja mitmekesisuse suurendamine on pakilised küsimused. See tähendab loomulikult asjakohaste õigusnormide ülevõtmist siseriiklikku õigusse ja vajadusel menetluse algatamist nende liikmesriikide vastu, kelle puhul on tuvastatud Euroopa Liidu õiguse rikkumisi.
Raportis vaadeldakse ka tõkkeid, mis takistavad osalemist ühiskonnaelus ja lõimumist tööturuga. Ma nõustun, et me peame ühendama tugimeetmed sobivate turvavõrkudega, tagamaks, et kedagi ei jäeta kõrvale.
See hoiak peegeldub hiljutises komisjoni teatises aktiivse kaasamise kohta. Selles teatises määratletakse aktiivse kaasamise tasakaalustatud ja strateegilise käsitluse kolm põhielementi:
Selle teatisega käivitatakse ka sotsiaalpartneritega nendes küsimustes peetavate nõupidamiste teine etapp, et tõhustada Euroopa Liidu koostööd aktiivse kaasamise vallas.
Pärast neid nõupidamisi kavatseb komisjon koostada soovituse aktiivse kaasamise üldpõhimõtete kohta, mis on kavandatud 2008. aasta teise poolde. Veel ühes teatises, mis võetakse vastu järgnevatel nädalatel, esitab komisjon ka uued meetmed puuetega inimeste aktiivse kaasamise toetamiseks.
Komisjon on Euroopa Parlamendile tänulik järjekindlate jõupingutuste eest diskrimineerimise vastu võitlemisel. Nagu öeldud komisjoni 2008. aasta õigusloome- ja töökavas, esitab komisjon 2008. aastal asutamislepingu artikli 13 alusel ettepanekud kaitsealase seaduselünga probleemi lahendamiseks. Ettepanekud, mis tuleks vastu võtta järgmiseks suveks, põhinevad Euroopa Parlamendiga peetud pikaajalisel dialoogil, seoses Euroopa aastaga 2007 "Võrdsed võimalused kõigile” omandatud kogemustel ning laiaulatuslikul avalikul arutelul.
Euroopa Liit on teinud märgatavaid edusamme soolise võrdõiguslikkuse saavutamisel ning Euroopa Parlament on olnud tähtis partner selles protsessis. Siiski peame me tulevikus jätkama soolise võrdõiguslikkuse tugevdamist. See on põhiõigus, samuti elutähtis eeldus Euroopa eesmärkide saavutamisele kasvu, tööhõive ja sotsiaalse ühtekuuluvuse vallas. Seetõttu tervitan ma eriti raporti osa, mis käsitleb soolist võrdõiguslikkust.
Alates Amsterdami lepingu sõlmimisest on liit teinud edusamme kõikides soolise võrdõiguslikkuse valdkondades ning alates 2003. aastast puuetega inimeste võrdsete võimaluste vallas. Sellegipoolest on mõlemas valdkonnas veel palju tööd teha. Tõsiasi, et mitmekordne diskrimineerimine ei ole endiselt kadunud, on tugev pooltargument võrdsete võimaluste pidevale rõhutamisele kõikides valdkondades. Seda teemat käsitletakse komisjoni teatises, mis on kavas võtta vastu 2008. aastal ja mis põhineb seoses Euroopa aastaga 2007 "Võrdsed võimalused kõigile” saadud õppetundidel.
Daamid ja härrad, muutused ELi sotsiaalses olukorras tulenevad loomulikult meie ühiskonna arengust ning muutustest üldises käsitluses tervikuna. Sellest hoolimata olen veendunud, et põhiidee, s.o tasakaalu leidmine majanduslike ning sotsiaalsete ja ökoloogiliste tahkude vahel, on endiselt täiesti kehtiv. Seega lasub meil kohustus jätkata uute lähenemisviiside otsimist, mis aitavad meil jagu saada ikka veel esinevatest probleemidest.
Kuigi liikmesriikides on vaja jälgida sotsiaalset olukorda ja sotsiaalpoliitikat, et tuvastada liidu ees seisvad probleemid ja ülesanded, on nendega tegelemiseks võetavad meetmed veelgi tähtsamad.
Mis puutub rahvatervisesse, siis peaksime keskenduma probleemidele, millega ELi kodanikud puutuvad kokku tervishoiu vallas. Me peame koostama rahvatervise strateegiad, mis parandavad meie elukvaliteeti, et eelkõige vältida haigusi ja nendega tõhusalt võidelda, võttes arvesse demograafilisi suundumusi ja kasvavat keskmist eeldatavat eluiga. Samas tuleks nendes strateegiates arvesse võtta kodanike vajadust heatasemeliste, kättesaadavate ja usaldusväärsete tervishoiuteenuste järele kõikides ühiskonnakihtides, olenemata nende sotsiaalsest seisundist, vanusest või elukohariigist.
1. Euroopa tasandi erakondi reguleerivad määrused ja erakondade rahastamise eeskirjad (hääletus)
raportöör. - (DE) Hr president, eelmisel reedel kiitis nõukogu heaks selle erakondade ja sihtasutuste Euroopa tasandil rahastamise määruse põhisisu. Lisaks sellele toimus täna hommikul trialoog komisjoni ja nõukoguga ning me jõudsime lahendamata küsimustes kokkuleppele. Seetõttu on olemas tegelik võimalus võtta see projekt vastu esimesel lugemisel ja luua eeldused paremaks rahastamiseks isegi 2008. aastaks.
Seetõttu teen ettepaneku lükata hääletus edasi 29. novembrile, mil Brüsselis toimub järgmine täiskogu istung.
fraktsiooni ALDE nimel. - Sooviksin teha ettepaneku muuta esimese osa pealkiri järgmiseks: "Lissaboni välismõõde”. Teisisõnu, muuta pealkiri "Välispoliitika" pealkirjaks "Lissaboni välismõõde".
(DE) Hr president, punkti 5 suhtes tehtud suulise muudatusettepaneku tagasivõtmise tõttu soovib Euroopa Rahvapartei (Kristlike Demokraatide) ja Euroopa Demokraatide fraktsioon hääletada "ei", vastupidiselt oma loendites märgitule.
(DE) Hr president, mõnel parlamendiliikmel on probleeme keskmise lõiguga, alates sõnadest "juhib tähelepanu, et üks” kuni sõnadeni "kodumaine nõudlus”. Kokkuleppel hr Casparyga Euroopa Rahvapartei (Kristlike Demokraatide) ja Euroopa Demokraatide fraktsioonist teen seetõttu ettepaneku lisada sõnade "Euroopa majandus" järele sõnad "mõningates liikmesriikides" ja ma loodan, et see lahendab keskmise lõiguga seotud probleemid. Ma usun, et sellest oleks Euroopa Demokraatide ja Liberaalide Liidu fraktsioonil abi.
(DE) Hr president, teksti edasilükkamisele ei ole vastuväiteid, kuid paluksin siiski selle üle hääletada. Kui parlament hääletab teksti poolt, kuulub tekst mujale, kuid võib juhtuda, et seda ei kiideta heaks, mistõttu ma palun hääletada algteksti üle.
(SV) Hr president, parlament on nüüd hääletanud integreeritud suuniste ajakohastamise ja muutmise poolt. See puudutab näiteks sotsiaalset tahku. Seni on komisjon otsustanud sellele mitte tähelepanu pöörata.
Ma sooviksin kuulda hr Špidla kommentaare otsuse kohta, mille parlament on nüüd langetanud, ja teada saada, kas ta kavatseb ajakohastatud ja muudetud integreeritud suuniste küsimuse komisjonis tõstatada.
komisjoni liige. - (CS) Parlamendi langetatud otsusel on teatav kaal ja komisjon peab seda edasiste dokumentide koostamisel arvesse võtma. Seega on parlamendi häälel loomulikult asjakohane kaal ning integreeritud suuniste küsimus oli parlamendis toimunud arutelul põhiline.
Me tõlgendame "teatavat kaalu" "suurte kaaluna" ja soovitame komisjonil meie seisukoht vastu võtta.
6. Direktiivi 2004/38/EÜ, mis käsitleb Euroopa Liidu kodanike õigust liikuda ja elada vabalt liikmesriikide territooriumil, kohaldamine (hääletus)
fraktsiooni PPE-DE nimel. - (FR) Hr president, daamid ja härrad, viitan kodukorra artiklitele 19 ja 166. Enne kui parlament hääletab teatavate fraktsioonide poolt esitatud liikumisvabadust käsitleva resolutsiooni ühisettepaneku üle, tahaksin oma fraktsiooni nimel väga kindlalt taunida selle punktis 13 sisalduvat isiklikku rünnakut komisjoni asepresidendi Franco Frattini vastu.
Tahan avalikult hukka mõista Itaalia sotsialistide poliitiliselt ebaväärika võtte, mille algatasid meie teatavad kolleegid, kuid mis ei vääri meie ees seisvaid väljakutseid. Veelgi tõsisemalt, härra Frattini märkuste, mille meie institutsioon peab tagasi lükkama, ebaõige moonutamine tähendab, et me ei saa võtta vastu tasakaalustatud otsust.
Kui meie fraktsioon peaks selle võtte tõttu hääletama resolutsiooni vastu, ei kahandaks see mingil määral meie toetust kõikidele rumeenlastele ja teistele ELi kodanikele, kes järgivad seadust ja austavad oma asukohariiki.
Euroopa aluseks on õigusriik; see on miski, mida me taaskinnitame oma Itaalia ja Rumeenia kolleegide ühisel algatusel resolutsioonis, millele meie fraktsioon on alla kirjutanud. Liikumisvabaduse küsimus ei ole pelgalt siseriiklik küsimus, vaid üleeuroopaline küsimus. See ei ole poliitilise arveteõienduse juhtum, daamid ja härrad, vaid väärtuste küsimus.
fraktsiooni PSE nimel. - (DE) Hr president, pidasime selles parlamendis ulatusliku arutelu, milles osales ka volinik Frattini. Volinik oli väga tagasihoidlik oma kommentaarides ja oma vastustes erinevate parlamendiliikmete sõnavõttudele. Resolutsioonis kritiseeritakse vaid üht punkti; nimelt, et on võimalik tõestada, et volinik Frattini andis avalikkusele ebaõiget teavet Euroopa õiguse konkreetse sätte kohta.
Asjaolu, et meie resolutsiooniga seda parandatakse ja ka selgitatakse, et volinik, kes on seatud seisma Euroopa kodanike õiguskaitse eest, tegi avalikkuses ebaõige avalduse olulises kodanikuõiguste küsimuses, on selle parlamendi kohustus ja sel pole vähimatki pistmist mingite vandenõu teooriatega. Siiski teame väga hästi, härra Daul, et olete hale parlamendiliige, sest Teile avaldas selle avalduse tegemiseks survet Forza Italia. See on kõik, mis selle teema kohta öelda on.
fraktsiooni Verts/ALE nimel. - (IT) Hr president, daamid ja härrad, arvan, et peaksime eraldi kommenteerima esimehe hr Dauli avaldust. Euroopa Parlament väljendab end häälteenamuse kaudu ja tal on alati õigus kritiseerida või noomida volinikke. See on selle parlamendi suveräänne õigus.
Tehes seda, mida me tegime, toimus see põhjusel, et härra Frattini tõlgendas valesti ühenduse õigust, ja kuigi mul on raske teha end kuuldavaks selle käratsemise tõttu, tahaksin korrata, et käitume siin kui parlamendiliikmed Euroopa Komisjoni liikme suhtes ja teeme seda ka edaspidi!
Palun, kas saaksime olla pisut vähem emotsionaalsed antud küsimuse arutamisel.
fraktsiooni ALDE nimel. - Hr president, soovin rääkida lühidalt istungi läbiviimise korrast. Hoolimata mis tahes erakondlikest vaidlustest, on volinikest väga ebamõistlik segada end parteipoliitilistesse teemadesse oma riigis või ükskõik millises riigis. Arvan, et on mõistlik, kui see parlament tuletab komisjonile meelde tema kohustusi selles suhtes.
Nüüd on veel kolm sõnavõttu, misjärel lõpetame selle lühikese arutelu.
fraktsiooni GUE/NGL nimel. - (FR) Hr president, arvan, et pole tarvis palju lisada sellele, mida Monica Frassoni, Graham Watson ja Martin Schulz on öelnud. Tahaksin lihtsalt öelda seda: oleks mõistlik, kui iga voliniku sõnu vastustaks neli fraktsiooni, kes kõik ei istu parlamendikojas samal poolel, et ta mõtiskleks, milliseid tegusid ta peaks edaspidi vältima, kui soovib pälvida parlamendi usaldust.
(IT) Hr president, daamid ja härrad, vastavalt kodukorra artiklitele 151 ja 19, palun teil hinnata punkti 13, mis sisaldab motiveerimata ja põhjendamata isiklikku rünnakut komisjoni asepresidendi vastu, vastuvõetavust. See on tekst, mille heakskiitmine pärast komisjoni presidendi kõneisiku avaldusi hr Frattini kaitseks põhjustaks inetu vastuolu parlamendi ja komisjoni vahel sisepoliitilistel põhjustel. Seepärast palun teil panna ettepaneku tekst hääletusele ilma punktita 13 ja samas palun esitajatel võtta tekst tagasi suulise muudatusettepaneku kaudu.
(IT) Hr juhataja, daamid ja härrad, sooviksin lisada järgmise suulise muudatusettepaneku: "Väljendab oma sügavat kurbust 31. oktoobril 2007. aastal Roomas toimunud Giovanna Reggiani tapmise üle ja avaldab südamlikku kaastunnet tema lähedastele".
fraktsiooni UEN nimel. - (IT) Hr president, daamid ja härrad, sooviksin lisada järgmise muudatusettepaneku: "peab hariduse andmist ja võitlust koolist väljalangevusega romide kogukondades üheks põhivahendiks võitluses sotsiaalse tõrjutuse, ärakasutamise ja kuritegevusega".
(IT) Hr president, daamid ja härrad, arvestades direktiivi 2004/38/EÜ, õiguse kohta vabalt liikuda ja elada, artiklites 5, 6, 7 ja 8 esitatud tingimuste tähtsust.
fraktsiooni PSE nimel. - Hr president, Lõuna-Aasia riikidega sidemete loomise delegatsiooni juhina juhtisin läbirääkimisi selle kompromissettepaneku osas. Tunnistan, et tegemist on tundliku teemaga ning on tähtis, et me kõik tunnistaksime olukorda Pakistanis. Arvan, et kogu parlament tahab saata tugeva ühtse sõnumi kindral Musharrafile.
Kompromissi vaimus ja loodetavasti kogu parlamendi toetuse võitmiseks tahaksin esitada järgmise suulise muudatusettepaneku. Põhjenduses A viitame, et president Musharraf "peatas põhiseaduse ja demokraatlike vabaduste kehtivuse ja asendas need sõjaseisukorraga". Tahaksin teha ettepaneku öelda, et ta on asendanud need "eriolukorraga, praktiliselt sõjaseisukorraga". Kooskõlas teiste kolleegide tehtud ettepanekutega peaksime asendama väljendi "sõjaseisukord" väljendiga "erakorraline seisukord" kolmes teises kohas, punktides 1, 10 ja 11. Loodan, et see leiab parlamendi täieliku toetuse.
(FI) Härra president, sooviksin lihtsalt märkida, et üks tähtis punkt selle resolutsiooni soomekeelses versioonis on valesti tõlgitud. Punktis 1, mis puudutab Bali läbirääkimisvolitusi, on soome versioonis vääriti mõistmine, mis lubab oletada, et antud resolutsioonis käsitletakse ELi sisemisi läbirääkimisvolitusi enne Bali konverentsi. Tegelikult tähendavad Bali volitused, et need riigid, kes on ratifitseerinud kliimakokkuleppe, püüaks Bali konverentsil saavutada läbirääkimisvolitused, et luua võimalus järgmise kliimakokkuleppe sõlmimiseks. Teisisõnu, soomekeelne tekst punktis 1, milles öeldakse "leppida kokku läbirääkimisvolitused selleks konverentsiks" peaks kõlama "läbirääkimisvolitused kokkuleppe sõlmimiseks sellel konverentsil".
Hr president, mind tuleks registreerida kui muudatusettepaneku 7 vastu hääletanu. Kardan, et süttis vale tuluke, kui ma nuppu vajutasin. See oleks pidanud olema vastuhääl. See ei muuda hääletuse tulemust, kuid minu jaoks on see tundlik teema. Seepärast palun, et minu hääl registreeritaks vastuhäälena.
(FR) Hr president, vabandage, tahaksin lihtsalt selgitada, et mõiste "tagasivõtulepingud” väljajätmine puudutab ainult punkti 14 lõiget 1, et kõrvaldada mis tahes segadus hääletustulemuse tõlgendamisel.
raportöör. - Hr president, sooviksin lisada punkti 19a jaoks järgmise sõnastuse: "rõhutab vajadust kaasata EMP riigid (Island, Norra, Liechtenstein) ning Šveitsi ja nendega koostööd teha ning kasutada täiel määral ära nende koostöökogemused Euroopa Liiduga".
raportöör. - Hr president, soovin lihtsalt kinnitada, et suuline muudatusettepanek on mõeldud selle punkti väljajätmiseks, seega tuleks see eelnevalt läbi hääletada, enne muudatusettepanekut nr 13, mis tähendab, et hääletuse järjekorda nimekirjas tuleb muuta.
raportöör. - (DE) Hr president, enne hääletust sooviksin mina ja mu kolleegid rahvusvahelise kaubanduse komisjonist tänada teid eduka töö eest, mis lubab meil säästa aega muudatusettepanekute puudumise pärast.
See raport peaks saatma selge signaali Ukraina uuele valitsusele ja parlamendile, et oleme omalt poolt teinud kõik, mis vajalik, et tagada läbirääkimiste toimumine vabakaubanduspiirkonna loomiseks. Oleme selles dialoogis usaldavad partnerid. Kui siin on täna Ukraina esindaja, kas ta siis palun ütleks oma riigi parlamendile, et Euroopa Parlament soovitab viivitamatult hääletada Ukraina taotluse üle WTO liikmeks saamiseks ja ratifitseerida see ühinemine niipea, kui Genfis on otsus langetatud.
ELi ja Ukraina vastastikuseks hüvanguks paluksin teil kõigil praegu seda raportit toetada. Tänan teid väga.
Härra Zaleski, kui mul lubataks teid õnnitleda selle puhul, kui hästi te väljendute minu emakeeles, teeksin seda kindlasti.
kirjalikult. - (PL) Hr Leineni raportis väidetakse selgesõnaliselt, et kõige märkimisväärsem uuendus komisjoni ettepanekus on luua võimalus rahastada liidu eelarvest mitte ainult Euroopa poliitilisi erakondi, vaid ka erakonnaga seotud Euroopa tasandi poliitilisi sihtasutusi.
Olen nõus, et määruse ettepanek suurendab Euroopa poliitiliste erakondade rahalist kindlust ja nende valimiskampaaniate rahastamist Euroopa Parlamendi 2009. aasta valimistel.
(SK) Veel aasta tagasi tundus, et Schengeni ala laienemise kuupäev lükatakse edasi aastani 2009. Tunnen heameelt, et oleme kõik tõhustanud oma jõupingutusi ja leidnud konstruktiivse lahenduse muutmaks reaalsuseks inimeste vaba liikumise ilma piirikontrollita.
Seega tervitan hr Carlos Coelho raportit, milles kinnitatakse üheksa uue liikmesriigi ühinemist Schengeni alaga. Usun, et isikute vaba liikumine ilma passikontrollita on Euroopa integratsiooni tõeline edulugu, seetõttu oli mul rõõm hääletada selle raporti poolt. Uute liikmesriikide, sealhulgas Slovakkia, ühinemine Schengeni alaga väljendab selgesti Euroopa inimestele, et raudne eesriie, mille rajasid Lääne- ja Ida-Euroopa vahele totalitaarsed kommunistlikud režiimid, saadetakse ajalooraamatutesse pärast 21. detsembrit 2007.
Minu jaoks on selle raporti üle hääletamine ajalooline sündmus, sest see toimub samal nädalal, kui Slovaki ja Tšehhi Vabariigid tähistavad - 17. novembril -totalitaarse režiimi, mis takistas kodanikel Euroopas reisimist, langemise 18. aastapäeva. Usun, et kõik Euroopa kodanikud tervitavad seda jõulukingitust.
(NL) Hr juhataja, hääletasin Coelho raporti vastu peamiselt selleks, et tõmmata tähelepanu arvukatele probleemidele Schengeni lepingu avatud piiride poliitikas. Schengeni süsteem püsib või langeb ju ikkagi, ühelt poolt, oma välispiiride range ja vettpidava kontrolli abil - mis, täiesti ausalt öeldes, ei toimi - ja teiselt poolt, range lähenemise kaudu kuritegudele kõikides liikmesriikides, mida koordineeritakse kõikides liikmesriikides - ja mida kohtab liiga harva. Lõpuks, kõik Schengeni riigid peavad rakendama ka karmi sisserändepoliitikat; see on miski, mis on täielikus vastuolus näiteks massilise legaliseerimise lainetega, mida on viimastel aastatel ette tulnud mitmes liikmesriigis.
Neid asjaolusid arvestades ei saa ma inimese ega poliitikuna enam kauem rõõmustada, kui pean sisepiiridel läbima piirikontrolli, samas kui seda ei pea tegema kurjategijad ja ebaseaduslikud sisserändajad, ning see on meie ühiskonnale hukutav.
(CS) Hr juhataja, lubage mul rääkida oma kollegi hr Carlos Coelho raportist nõukogu otsuse eelnõu kohta Schengeni acquis' sätete täieliku kohaldamise kohta üheksas uues liikmesriigis, kes ühinesid ELiga 2004. aastal. Ma isiklikult usun, et see otsus on absoluutselt elutähtis. Meie riikide, sealhulgas minu kodumaa, Tšehhi Vabariigi, ühinemist ei tohiks edasi lükata mingil juhul. Kõik tänaseni läbiviidud analüüsid näitavad objektiivselt, et kõikidel nendel riikidel on piisav valmisolek Schengeni ala laienemiseks. Asjaosaliste liikmesriikide uskumatute jõupingutuste, paljude hindamistel osalenud ekspertide, politsei, kohtuorganite, ametnike ja teiste kaasabil on need liikmesriigid tänaseks küllaldaselt ettevalmistunud Schengeni acquis' kõikide sätete kohaldamiseks rahuldaval viisil. Seepärast eeldan, et justiits- ja siseküsimuste nõukogu väljendab samuti oma toetust selle otsuse suhtes käesoleva aasta 6. ja 7. detsembril. Sisepiiride kaotamise, mida meie kodanikud seostavad Schengeni alaga ühinemisega, sümboolne tähtsus läheb ajalukku ja seda saab võrrelda vaid raudse eesriide langemisega peaaegu 20 aastat tagasi.
(CS) Daamid ja härrad, mul on hea meel - hoolimata tehnilisest probleemist - et me kõik ühinesime hääletuseks raporti üle, milles kinnitatakse, et uued liikmesriigid, sealhulgas Tšehhi Vabariik, on valmis ühinema Schengeni alaga juba 2008. aastal. Tunnustan liikmesriikide ja komisjoni jõupingutusi ja avatust laienemiseks vajalike pingeliste tehniliste konsultatsioonide vältel. Laienenud Schengeni ala esitab kahtlemata suuremad väljakutsed Euroopa sisejulgeolekule, kuid teisest küljest, ja tahaksin seda rõhutada, on see pingutuste haripunkt saavutamaks liikumisvabadust tõeliselt lõimunud alal. Järgmisel aastal on Euroopa ühinenud nagu ta kunagi varem pole olnud. Raudne eesriie on lõplikult langenud ja tänan teid selle eest.
- (PL) Hr juhataja, Poola ühinemine Schengeni alaga ei too kaasa mitte ainult piiriületuse mugavusega seotud võimalikku kasu, vaid ka ohte.
Üks negatiivne nähtus, mida Poola on juba mitmeid aastaid kogenud, on meie idapoolsete naaberriikide kodanike, kaasa arvatud Valgevenes ja Ukrainas elavate poolakate raskused meie riiki sisenemisel. Piirikontrolli puudumine võib kaasa tuua paljude kuritegevusega ja ebaseadusliku sisserändega seotud negatiivsete nähtuste ilmnemise. Samuti tunneme muret meetmete pärast, mis võeti riikliku piirikontrolli kaotamiseks liikmesriikides üleeuroopalise ELi piiriteenistuse huvides. Seetõttu loobusin hääletamast selles küsimuses.
Nagu oleme ammu väitnud, on justiits- ja siseasjade valdkonnad meie arvates liikmesriikide, eriti Portugali keskne pädevus. Seepärast oleme vastu nende järkjärgulisele üleminekule ELi riigiülestele institutsioonidele protsessis, millega õigustatakse iga uut "edasiliikumist" eelmise "edasiliikumise" põhjal.
Sama kehtib "Schengeni piirkonna" loomise kohta koos Schengeni acquis'ga, mis on justkui piirikontrolliga seotud poliitikate või meetmete - viisad, varjupaik või sisseränne - või politsei- ja justiitskoostöö mehhanismide ühenduse pädevusse viimise kiirendaja.
Veelgi hullem aga, kui selline "ühenduse pädevusse viimine" toimub raamistikus, kus ELi suurriigid üheskoos määravad, et otsustusprotsess annab neile võimaluse kaitsta ja kindlustada oma huve, mis aga ei kehti Portugali puhul.
Nagu oleme väitnud, üks asi on oluline rahvusvaheline ja üleeuroopaline koostöö suveräänsete riikide vahel, kellel on võrdsed õigused nendes küsimustes, kuid hoopis teine asi on riikide iseotsustusõiguse ja demokraatia tagamise põhielementide vastuvõetamatu üleandmine riigiülestele institutsioonidele, kus on ülekaalus ELi suurriigid, "Euroopa kindluse loomiseks".
kirjalikult. - (IT) Hr juhataja, daamid ja härrad, hääletan selle raporti vastu, sest nagu olen juba mitmel korral põhjalikult selgitanud, ka oma hiljutistes sõnavõttudes parlamendis, olen kindlalt Schengeni leppe vastu. Eriti olen vastu siis, kui see lepe muutub ebaseaduslike sisserändajate ja ohtlike liikumiste liiklusvahendiks ELi piires.
Schengeni acquis'ga liituda soovivate riikide piirid on kerge sihtmärk kurjategijatele. Nad leiavad uue sisenemisvõimaluse kontrollimatu sisserände tarvis endise nõukogude bloki riikidest ja Lähis-Idast, rääkimata sotsiaalsest korratusest, mille kodanike vaba liikumine ELi piires toob kahtlemata kaasa Itaalia ja teiste riikide jaoks.
Schengeni koostöö peab jääma avatuks kõikidele liikmesriikidele, kes soovivad koostööga ühineda ja selles osaleda. Teisest küljest on äärmiselt tähtis, et kõik koostöös osalevad riigid täidaksid tingimusi juba liitumise hetkel, sest koostöö hõlmab ühist välispiiri. Kui ühes riigis on puudujäägid, puudub Rootsil võimalus kontrollida piiride kaitset. Tehtud uuringud näitavad, et esineb lahendamist vajavaid probleeme ning oleks mõistlik lükata ühinemine edasi, kuni kõik nõuded on täidetud.
Käesolevas selgituses hääletuse kohta tahaksime meie, allakirjutanud Rootsi Euroopa Parlamendi Sotsiaaldemokraatidest liikmed selgitada, kuidas me hääletasime Braghetto raporti suhtes.
Meie arvates on väga tähtis luua hariliku tuuni varude taastamise kava. Harilik tuun on suuremahulise ülepüügi tagajärjel kaua olnud ohustatud liik. Aja jooksul võib see kahjustada kogu ökosüsteemi asjaomases kalastuspiirkonnas. Arvame, et komisjoni resolutsioon ei ole täielikult piisav ja seetõttu hääletasime selle vastu.
Hääletasime parlamendikomisjoni muudatusettepanekute 4 ja 6 poolt - need on kaks muudatusettepanekut, mis hõlmavad kahe, meie arvates küsitava erandi kaotamist hariliku tuuni püügil.
Samuti toetasime muudatusettepanekut 13, mis oleks tähendanud, et peaksime vastu võtma varude taastamise kava, mis vääriks oma nime. Ettepanek läks märkimisväärselt kaugemale esialgset ettepanekust, mida me täielikult toetame. Hariliku tuuni varude tase on ikka veel ohtlikult madal ja Euroopa Liit peab võtma suurema vastutuse hariliku tuuni varude taastamise eest.
kirjalikult. - (FR) Sooviksin selgitada oma hääle andmist raportile hariliku tuuni varude taastamise kava kohta Atlandi ookeani idaosas ja Vahemeres.
Pidades silmas hariliku tuuni varude tõsiselt kriitilist seisu, reageerib Euroopa Liit selle määruse kaudu järgmiselt: püügikvootide pidev vähendamine, püügiperioodide piirangud ja kontrollimeetmete tõhustamine ebaseadusliku kalapüügiga võitlemiseks. Toetan neid ettepanekuid.
Esiteks sellepärast, et teadlased on juba öelnud, et selle määruse sätted ei ole piisavad varude taastamise tagamiseks. Nad usuvad, et oleks küllaga põhjust kehtestada kvoodid, mis jääksid tunduvalt alla ICCATi (Rahvusvaheline Atlandi Tuunikaitse Komisjon) kehtestatud aastasele püügimahule. Kaldun teadlasi uskuma, seega avaldasin toetust muudatusettepanekule 13, mille esitas Roheliste / Euroopa Vabaliidu fraktsioon.
Pidades silmas ELi mittekuuluvate riikide nagu Liibüa, Türgi, Tuneesia, Jaapan ja Hiina, kes ei ole ka ICCATi liikmed, laevastike kohalolu Vahemerel, on selge, et meie käsitletaval määrusel on mõju ainult siis, kui need riigid võtavad omaks määruses kehtestatavad sätted, kuid pole kindel, et nad seda teevad.
Järgmine päevakorrapunkt on arutelu seitsme resolutsiooniettepaneku üle, mis käsitlevad kristlikke kogukondi Lähis-Idas.
autor. - (IT) Proua juhataja, daamid ja härrad, usuvabadus on objektiivne tegur inimõiguste austamise tunnustamisel. Vägivald, mille all kristlased kogu maailmas kannatavad, on nii solvanguks kui ka väljakutseks inimväärikuse aadressil.
Ma kavatsesin esitada selle resolutsiooni projekti eelmisel täiskogu istungil oktoobris, kuid fraktsioonide koordinaator palus mul resolutsiooni edasi lükata novembri täiskogu istungini, et meil oleks aega koostada üksikasjalikum tekst, mida toetatakse üksmeelsemalt. Sel pärastlõunal hääletusele pandavas tekstis, mis on sotsialistide, liberaalide, fraktsiooni "Liit Rahvusriikide Euroopa eest" ja fraktsiooni "Iseseisvus ja Demokraatia" vahelise kompromissi tulemus, on säilinud algse resolutsiooniprojekti kõige olulisemad jooned.
Samuti oleme suutnud lisada konkreetseid viiteid sel aastal mitte ainult Lähis-Idas, vaid ka muudes maailma osades kristlike kogukondade vastu toime pandud vägivallategudele ja kuritarvitustele. Need sündmused puudutavad peamiselt Iraaki, Egiptust, Pakistani, Türgit, Hiinat ja Vietnami ning tegelikult on viimasel paaril päeval toimunud tihe kooskõlastamine ja selle tulemusena arvukate episoodide paljastamine, mis on aset leidnud väljaspool Lähis-Ida, on sundinud meid leidma uue, sobivama pealkirja, milleks on "tõsised sündmused, mis kahjustavad kristlike kogukondade ja muude usuliste kogukondade olemasolu":
Ilmselgelt ei sisalda tekst kõiki kristlastevastaseid vägivallategusid, nagu näiteks Eritreas ja Põhja-Koreas toimepanduid. Sellegipoolest, daamid ja härrad, paluksin teil tunnustada selle teksti poliitilist sõnumit, mis on suunatud ka neile riikidele ja vahejuhtumitele, mida ei ole mainitud. Algusest peale on vajadus suhelda muude fraktsioonidega võimaldanud mul selgitada, et selle resolutsiooniga ei püüta mingil viisil uuesti sütitada konflikti tsivilisatsioonide vahel. Euroopa on olnud vähemuste õiguste kaitsmisel alati esirinnas, mistõttu ta ei saa jätkata nii paljudele kristlaste tekitatud kahju eiramist.
Täna, daamid ja härrad, saab meie parlament väljendada ennast pakilisel ja tähtsal teemal, et kaitsta mitte ainult kristlaste, vaid ka miljonite muid usutunnistusi esindavate inimeste elu ja usuvabadust. Seetõttu paluksin...
autor. - Proua juhataja, ma räägin sotsialistide fraktsiooni nimel, et väljendada meie täit toetust sellele ühisele resolutsiooniettepanekule usulise tagakiusamise kohta.
Ühe minutiga jõuan ma vaid lühidalt käsitleda mõningaid selle resolutsiooni osi, mistõttu tahan ma keskenduda Iraagi kristliku põliskogukonna, kes mingil hetkel moodustas pea 10% elanikkonnast, armetule olukorrale. Kampaania "Päästke assüürlased" toetajana ja toetatavana pean ütlema, et see parlament on harjunud tuginema kompromissipõhisele üksmeelele, mille tulemuseks on mõnikord tasandamine ja tähenduse kadumine.
See kehtib kõnealuse resolutsiooni puhul. Põhjenduses K taunitakse assüürlaste külade olukorda Türgi piirialadel. Miks? Sest Türgi valitsus pommitab assüürlaste külasid, väites, et seal võib olla Kurdistani Töölispartei võitlejaid, mis tundub ebatõenäoline. Põhjenduses S viidatakse ka olukorrale Süürias, kuhu kümned, kui mitte sajad tuhanded pagulased on põgenenud Jordaaniast ja Iraagist, kuid nüüd suletakse piiri.
autor. - (PL) Proua juhataja, sooviksin alustuseks väljendada oma rahulolu ja tänada muid selle resolutsiooni kaasautoreid, mis käsitleb sellist tähtsat küsimust nagu kristlike kogukondadega seotud sündmused teatavates Lähis-Ida riikides, samuti mujal maailmas.
Samas sooviksin selle resolutsiooni ühe allkirjastajana rõhutada, et usuvabaduse tagamine on esimene samm põhiliste inimõiguste kindlustamise suunas, ning kristlaste tagakiusamine, mis maailmas toimub, on põhinäide nende õiguste rikkumisest.
Lisaks sellele, olles küll teadlik tõsiasjast, et ametivõimud, institutsioonid ja poliitilised liikumised kõikjal maailmas ei näita selles küsimuses üles mingit reaktsiooni, sooviksin veel kord rõhutada arutlusel oleva resolutsiooni tähtsust kristlaste õiguste kaitsmisel ja toonitada, et fraktsioon "Liit Rahvusriikide Euroopa eest" toetab seda täielikult.
autor. - (FR) Proua juhataja, ma ei julge mõeldagi, millised oleksid minu fraktsiooni PPE kaasliikmete näod, kui nad saaksid teada, et Pärsia lahe piirkonna riigid või ASEAN on vastu võtnud resolutsiooni Euroopa moslemikogukondade kohta. Seda tajutaks jubeda vapustusena, agressioonimärgina, ELi välise riigi usulise ametivõimu vastuvõetamatu sekkumisena meie liikmesriikide ja usuliste vähemuste vahelistesse suhetesse. "Ära tee teistele seda, mida sa ei taha, et teised sulle teeksid," on kristlik ettekirjutus.
Tõsiselt, kas sellist resolutsiooni tajutaks kui üleskutset sallivusele ning kultuuridevahelisele ja usulisele dialoogile? Kindlasti mitte! Euroopa Liidul, kes on oma väärtuste üle nii uhke, oleks mõistlik näidata neis ülitundlikes küsimustes üles natukenegi mõistmist ja austust rahvusvaheliste konventsioonide suhtes.
Usuliste vähemuste esindajate õiguste rikkumustega võitlemiseks, kristlaste mõrvamise ja usuvabaduse piirangute hukkamõistmiseks on meil valida kahe võrdselt hästi põhjendatud lähenemisviisi vahel. Esimene on riigiga rääkida, lähtudes tema rahvusvahelistest kohustustest ja meievahelistest kokkulepetest, ning paluda tal asja uurida, vastutajate üle kohut mõista ja tagada usuliste vähemuste õiguste austamine - just sellega me siin alatasa tegelemegi.
Teine lähenemisviis see, mille võttis vastu ÜRO oma resolutsiooniga, mille esitasid 12 riiki ja kõik ELi liikmesriigid ja mis käsitleb igasuguse usutunnistusel ja veendumustel põhineva sallimatuse ja diskrimineerimise kõrvaldamist ning mõttevabadust, sest rahvusvahelises õiguses - ja see on väga tähtis - on need omavahel seotud. Inimese õigused omada veendumusi, usutunnistust ja mõtteid on üksteisest sõltuvad.
Mida me täna teeme, kui me kiidame heaks selle vastuvõetamatu teksti, mida te välja pakute? Me eirame sellega tööd, mida meie liikmesriigid on teinud ÜROs ja võtame omaks teistsuguse lähenemisviisi, mis võib ergutada teatavaid riike usulisi küsimusi oma rahvusvahelistes suhetes ära kasutama. Me läheme seeläbi vastuollu tasakaalustatud lähenemisviisiga, mida soovitab näiteks pr Jahangir, ÜRO eriraportöör, kes on praegu Pakistanis koduarestis, ja lõppude lõpuks muudame ka usuliste vähemuste, sealhulgas kristlaste olukorra kogu maailmas ebakindlamaks.
Ütlen koos usuvabadusega tegelevate ekspertidega, nagu näiteks organisatsioon Kristlaste Ülemaailmne Ühtekuuluvus (Christian Solidarity Worldwide), veel kord, et see resolutsioon vaid suurendab neile, keda soovime kaitsta, avalduvat ohtu.
autor. - (NL) Proua juhataja, daamid ja härrad, kui põhiõigused on tõesti meie südameasjaks, ei saa me jätta tähelepanuta kristlike kogukondade ebakindlat olukorda Lähis-Idas. Kõnealune resolutsiooniettepanek kannustab kõiki Euroopa institutsioone selles küsimuses.
Meie parlamendi delegatsiooni hiljutine visiit andis meile parema ülevaate Liibanoni kristlaste igapäevaelust. Nad kardavad muutuda teisejärguliseks, nagu nende kaasusulised pea kõikides selles piirkonna riikides.
Nad seisavad silmitsi otsese valikuga isikliku turvalisuse ning inimväärikuse ja oma usuliste veendumuste vahel. Praegused Liibanoni kristlased soovivad säilitada mõlemat.
Viimaste aastate tegelik poliitiline vägivald mõjutab kristlasi seedripuumaal nüüd otseselt. Alles sel nädalal ütles üks Liibanonis asuv teabeallikas, et kuigi kristlased ei ole esmaseks sihtmärgiks, on enamik mõrvatud poliitikutest kristliku taustaga, nagu ka ajakirjanikud, kes on muutunud rünnakute sihtmärgiks, ja see hirmutab Liibanonis elavaid kristlasi.
autor. - Proua juhataja, kogu oma eksistentsi jooksul on inimkond tuhandete aastate jooksul puutunud kokku surmavate jõududega, mille eest on võimatu leida kaitset või mida on võimatu mõista. Sellisteks jõududest on paljud nähtused alates looduskatastroofidest kuni seletamatute somaatiliste ja vaimuhaigusteni. Oma abitu seisundiga paremini toime tulemiseks on inimesed uskunud jumalaks nimetatud ülimat väge omavasse olendisse. Erinevad inimrühmad kujundasid erineva arusaama ja lähenemise jumalale.
Selle tulemusel on tekkinud palju erinevaid usutunnistusi. Need on muidugi inimese, mitte jumala loodud ning seetõttu on neil mitmesuguseid puudusi, mille hulka kuulub ka fanatism, dogmatism ning mis ei mõista, et inimestel on õigus teistsugusele usule. Nende nõrkuste arv ja tugevus erinevates religioonides on varieeruv ning kahjuks on neid sageli ära kasutanud ekstremistlikud usujuhid ja südametunnistuseta poliitikud.
Selline käitumine on viinud ususõdadeni ning põlastusväärsete inimsusevastaste kuritegude toimepanemiseni usu nimel. Nimetatud kahetsusväärsete tegude osas pole erandiks ka inimkonna kaks peamist religiooni - kristlus ja islam - kuna sellekohaseid häbiväärseid näiteid kohtab mõlema ajaloos. Muidugi on enamus religioone aja möödudes küpsemaks ja inimlikumaks muutunud ning see kehtib kindlasti kristluse puhul. Kuid kahjuks pole see nii mõne teise religiooni puhul.
Seepärast kiusataksegi kristlasi mõnes riigis, eriti islamimaades, taga ning mõnikord toimub see äärmiselt kuritegelikke meetmeid kasutades ning poliitiliste rühmituste ja isegi valitsuse heakskiidul. Tegemist on tõepoolest väga kurva asjade seisuga, mis puudutab mitmeid riike või regioone kogu maailmas - mõnda neist on selles kojas täna juba mainitud - kuid on eriti iseloomulik Lähis-Ida puhul.
Selle resolutsiooniga juhime me loodetavasti tähelepanu kristlaste tagakiusamisele nendes riikides ning püüame tagada seda, et nii kõnealuste riikide poliitilised kui ka usujuhid mõistaksid täielikult, et selline agressiivne käitumine ei ole kooskõlas inimõiguste austamise põhimõtetega ega hooliva religiooni tõelise õpetusega.
(ET) Proua juhataja, daamid ja härrad, tahaksin meenutada siin parlamendis mõni päev tagasi Prantsusmaa president Nicolas Sarkozy öeldut: kõik need, kes pole suutnud austada meie väärtusi, eelistades selle asemel kasulikke lepinguid sõlmida, on kokkuvõttes kaotanud kõigil rinnetel. Mis puudutab Usbekistani ja laiemalt kogu Kesk-Aasiat, siis esineb oht, et piirkonna energiavarude hindamisel kaaluvad üksikute riikide huvid üles meie ühised väärtused. Kahjuks ilmneb see ka suutmatuses leppida kokku fraktsioone EPP ja UEN toetava resolutsiooni ettepaneku osas nõukogu seisukoha kohta, millega tühistati kuueks kuuks Usbekistani ametnike viisakeeld, ilma et see oleks toonud kaasa tõelisi muudatusi inimõiguste olukorras.
Resolutsiooni ettepanekus viidatakse ka väga kriitilisele inimõiguste olukorrale Usbekistanis. Praeguseni on aga Usbekistanis oldud seisukohal, olen seda ise kuulnud, et inimõigused on selle riigi siseasi. Me ei saa sellise lähenemisega nõustuda ning nõuan tungivalt, et te toetaksite esimest, otsustavamat resolutsiooni ettepaneku versiooni.
autor. - (DE) Proua juhataja, volinik, daamid ja härrad, demokraatliku institutsioonina ei saa me lubada inimõiguste jalge alla tallamist kusagil maailmas. Kuid meie jaoks on samavõrd vastuvõetamatu, kui selles parlamendis seatakse järelemõtlematult ohtu ELi ja Usbekistani vahelised diplomaatilised suhted ja parlamentide koostöö. Euroopa Parlamendi Sotsiaaldemokraatide fraktsiooni, Euroopa Demokraatide ja Liberaalide Liidu fraktsiooni ning vasakpoolsete fraktsioonide esitatud resolutsiooniettepanekud meenutavad diplomaatilist romurallit.
Parlamendi viimases, 2006. a. oktoobris vastu võetud resolutsioonis võtsime endale kohustuse leida konstruktiivne ja dialoogile suunatud lahendus. Kuid täna ei otsi me dialoogi, vaid lööme ukse kinni. Minu fraktsioon ei saa selle eest vastutada, mistõttu palun teil PSE, ALDE ja vasakpoolsete fraktsioonide esitatud resolutsiooniettepanekud tagasi lükata.
Meie fraktsiooni ja fraktsiooni "Liit Rahvusriikide Euroopa eest" koostöös esitatud resolutsiooniettepaneku kasuks räägib alljärgnev. Poliitiline olukord Usbekistanis pole kaugeltki rahuldav. Inimõiguste olukord on jätkuvalt mitmes suhtes ärevust tekitav. Kuid kõigest hoolimata on siiski tehtud mõningasi edusamme. Näiteks toimus käesoleva aasta 8. ja 9. mail Taškendis Euroopa Liidu ja Usbekistani vaheline inimõigustealase dialoogi esimene aruteluring. Euroopa Parlamendi mistahes resolutsioon peab heitma valgust kehtivale olukorrale ning see peab olema käesoleva resolutsiooni aluseks.
autor. - (PL) Proua juhataja, tahaksin alustuseks tänada resolutsiooni kaasautoreid. Samal ajal, võttes arvesse 2004. aastal vastu võetud inimõiguste kaitset käsitlevad ühenduse suuniseid, tahaksin rõhutada Euroopa Liidu ja Usbekistani vaheliste suhete parandamise vajadust. Kuid tahaksin märkida, et need suhted peaksid põhinema demokraatia, õigusriigi ja inimõiguste austamise põhimõtetel, kusjuures eriline rõhk peab asetsema viimatimainitul.
Peale selle toetan Usbekistanile kuueks kuuks kehtestatud sanktsioonide tühistamise osas algatust jälgida inimõigustealaseid arenguid selles riigis. Usbekistani justiitsministeeriumi otsus keelduda tunnustamast nende õiguste jälgimisega tegelevat asutust annab tunnistust sellest, et meil tuleb selles valdkonnas täiendavaid jõupingutusi teha.
Parlamendi aseesimehena, kes vastutab naabruspoliitika eest, sealhulgas ka Usbekistanis, pöördun ma rahvusvaheliste institutsioonide ning eriti Usbekistani võimude poole palvega võtta toetavaid meetmeid, mis viivad kodanikuühiskonna kujundamiseni.
autor. - (FR) Proua juhataja, resolutsiooni eesmärk on lihtne: rääkida tõtt. Seda Usbekistani inimesed ja inimõiguste aktivistid meil teha paluvadki.
Küsimuse pakilisus tuleneb viimaste kuude jooksul toimunud ajakirjanike ja dissidentide mõrvadest ning nõukogu 15. oktoobri järeldustest, mida president Karimov kujutas vääralt diplomaatilise võiduna. Oluliseks tõsiasjaks on aga see, et sanktsioone pikendati veel 12 kuu võrra, kuna Andidžonis toimunud massimõrva osas pole toimunud mingit juurdlust ning ekspertide kohtumised pole antud küsimuses mingeid tulemusi andnud.
Mis puudutab viisakeelu tühistamist kuueks kuuks, siis oleme nõus seisukohaga, et viisakeeldu tuleks automaatselt uuendada juhul, kui kehtestatud nõudeid - näiteks ÜRO eriraportööride külastusi - kuue kuu jooksul ei täideta.
Teisest küljest pole me rahul inimõiguste osas tehtud otsustega väidetavate edusammude üle. Näiteks pole ikka veel reaalselt jõustunud surmanuhtluse kaotamine ning ELi-Usbekistani inimõigustealane dialoog on seiskunud.
Lõpuks mõistame kõnealuses resolutsioonis hukka mitme sõltumatu ajakirjaniku ja dissidendi mõrvamise ning nõuame põhjaliku ja erapooletu juurdluse läbiviimist.
Olen mures PPE ja UENi kavatsuste pärast. Nad tahavad minna teistest liikmesriikidest veelgi kaugemale, tõlgendades nõukogu järeldusi mitte ainult viisakeelu tühistamisena, vaid viisade äravõtmisena. Nende ettepaneku 3 lõike kohaselt julgustab sanktsioonide ebaefektiivsus Usbekistani ametivõime, mis ei ole intellektuaalselt ega poliitiliselt mõistlik. Tekstis pole isegi mainitud 13 inimõiguste aktivisti, kelle kohest vabastamist president Pöttering kirjalikult nõudis.
Minu viimane märkus puudutab lõiget 9, kus mainitakse inimõiguste kaitse organisatsiooni Human Rights Watch keerulist olukorda. See on küll kena, kuid organisatsioon on selgelt väljendanud, et ei soovi enda mainimist tehniliselt ebakorrektses resolutsioonis, mis on ühtviisi kahjulik nii inimõiguste aktivistide kui ka Usbekistani rahva jaoks ning mida diktaator, president Karimov kasutaks kõigile teadaolevalt propagandavahendina.
Sellest tulenevalt palun fraktsioone PPE ja UEN esindavatel parlamendiliikmetel toetada tõsist hoiakut, mille me peame antud küsimuses ning Usbekistani rahva suhtes võtma ning toetama meie resolutsiooniettepanekut, kus ei öelda midagi muud peale inimõiguste tõelise olukorra Usbekistanis.
autor. - Proua juhataja, 1989. aastast alates hr Karimovi valitsemise ajal kehtiva vägivallarežiimi püsimine Usbekistanis meenutab demokraatiat hävitavat vähktõbe. Hr Karimovi režiim on põhjustanud terrori- ja korruptsioonipoliitika rakendamist selles riigis, kusjuures kannatajaks on peamiselt Usbekistani rahvas. Neid inimesi ähvardab meelevaldne arreteerimine ja kinnipidamine, piinamine ja väärkohtlemine ning vaatamata nii rahvusvahelise üldsuse kui ka ELi arvukatele nõudmistele teostada demokraatlikku reformi jätkab hr Karimov midagi arvesse võtmata.
See meenutab mulle teist isikut, kes valitseb oma riiki sarnasel totalitaarsel viisil ning ei võta kuulda neid, kes nõuavad demokraatlike reformide elluviimist. Pean silmas Saudi Araabia kuningas Abdullah't, kelle riigis pole naistel hääleõigust ega isegi auto juhtimise õigust ning kus tõsised inimõiguste rikkumised on igapäevased.
Selles suhtes on EL mõned valitsused kahjuks süüdi kaksikmoraalis: nad ründavad raevukalt hr Karimovit - ja teevad seda õigusega - kuid on väga leebed kuningas Abdullah' suhtes. Kuningas Abdullah'le sai hiljuti osaks ekstravagantne vastuvõtt riigivisiidil Suurbritanniasse ja Itaaliasse.
Peamine erinevus Usbekistani ja Saudi Araabia vahel on raha - palju raha - ning seni, kuni kuningas Abdullah kulutab miljardeid Suurbritannias ja Itaalias, vaadatakse tema riigis toimuvatele ränkadele rikkumistele inimõiguste ja demokraatlike institutsioonide suhtes läbi sõrmede. Minu arvates on see põhjus, miks peaaegu kõik fraktsioonid lükkasid tseremoniaalselt tagasi minu ettepaneku arutada täna siin olukorda Saudi Araabias. Loodan, et järgmisel korral näidatakse üles pisut rohkem osavõtlikkust.
autor. - (NL) Proua juhataja, Usbekistan vajab radikaalset muutust. Esialgsed edusammud selles suunas lämmatati juba eos 13. mail 2005 toore jõuga, mis nõudis sadade meeleavaldajate elu. Sellest alates on välismaailm silmatorkavalt pikka aega vaikinud. Meie varasemale aktuaalsele ja pakilisele arutelule 27. oktoobril 2005 ei järgnenud esialgu eriti midagi.
Kuid pärast Nõukogude Liidu lagunemist ei kehtestatud autoritaarset režiimi mitte ainult paremini tuntud riikides, nagu Ukrainas, Gruusias ja Valgevenes; nii juhtus ka Turkmeenias ja Usbekistanis. Seal ei võidutsenud demokraatia, vaid väike grupp inimesi, kelle kogemused pärinesid vanast riigiaparaadist ja julgeolekujõududest.
Kuna nende ainsaks eesmärgiks oli võimul püsimine, muutsid need isikud riigiettevõtted enda eraomandiks, võltsisid valimistulemusi, jätsid opositsioonile võimalikult vähe tegutsemisruumi, takistasid vabade organisatsioonide tegevust, piirasid ajakirjandust ning kasutasid vajaduse korral vägivalda omaenese rahva vastu. Kahjuks on selline olukord Usbekistanis senini püsima jäänud.
Hetkel mõjutavad Euroopa suhtumist Usbekistani väga tugevasti majanduslikud ja sõjalised huvid. Tundub, et Usbekistani diktatuuri on lastud säilida, kuna see osutus kasulikuks sõjalises sekkumises Afganistanis. Selline suhtumine hävitaks täielikult Euroopa inimõigusi ja demokraatiat puudutavate nõuete usaldusväärsuse. Euroopa ei tohi muuta usbekkide õigusi ja vabadusi muude kaalutluste kõrval teisejärguliseks.
fraktsiooni PSE nimel. - (DE) Proua juhataja, Saksamaa eesistumisperioodil lõdvendati Saksa föderaalvalitsuse ilmsel mõjutusel sanktsioone Usbekistani vastu tingimusel, et Karimovi valitsus parandab inimõiguste olukorda riigis. Kuid Usbekistani vanglates kasutatakse ikka veel piinamist; inimõiguste olukord Usbekistanis pole sugugi paranenud. Kuuleme sellest rahvusvahelistelt organisatsioonidelt, mis jälgivad tõsiseid rünnakuid kodanikuühiskonna vastu. See mõjutab mitte üksnes inimõiguste organisatsioone, vaid ka naiste organisatsioone, teabekeskusi ja paljusid teisi organisatsioone. Inimõiguste aktivistidele mõistetakse pikaajalisi karistusi ja paljud aktivistid, sealhulgas ajakirjanikud, on pidanud põgenema.
Me ei tohi sanktsioone nõrgendada; me ei tohi neid tühistada. Taas kord näeme, et isegi selles parlamendis lähenetakse inimõigustele erinevalt sõltuvalt sellest, kas see mõjutab toorme kättesaadavust või mitte. Peame selgelt märku andma, et me sellist käitumist ei aktsepteeri.
fraktsiooni Verts/ALE nimel. - (ES) Proua juhataja, tahaksin samuti kasutada käesoleva arutelu pakutud juhust koda hoiatada ning juhtida tähelepanu inimrühmale, keda Usbekistanis eriti taga kiusatakse, mitte ainult Usbekistanis vaid ka Turkmeenias. See puudutab LGBTd.
Geisid ja lesbisid langevad tavaliselt kahekordse tagakiusamise ohvriks, kuna nende hulgas on sageli aktiviste, kuid ka seetõttu, et nad on geid ja lesbid. Neid, kes avalikult teatavad oma kuuluvusest sellesse inimrühma või keda väidetakse sinna kuuluvat, ootab kahe kuni viie-aastane vanglakaristus.
autor. - Proua juhataja, juba mitme põlvkonna vältel on Somaalia inimesed tulnud minu valimisringkonda Londonis. Nad on kauaaegsed Briti Kaubalaevastiku töötajad ning saadavad koju raha. Briti parlamendi liikmena olin Briti-Somaalia kõigi erakondade rühma kaaseesistuja. Mõnikord käsitlesime probleeme ja mõnikord isiklikke küsimusi jne. Neid oli palju. Somaallased olid suurepärased inimesed, kuid neil polnud just eriti suurepärased juhid.
Nüüd on asjad liikunud veelgi halvemuse poole. Nüüd on meil läbikukkunud riik. Oleme olukorras, kus Somaalia on üks kehvema tervishoiustatistikaga riik maailmas. Sealne rahvas seisab iga päev silmitsi vägivallaga ning pidevalt kasvava laste- ja emasuremuse määraga. Nad on jäänud Etioopia ja valitsusvägede ning miilitsa risttule alla. Seepärast ongi antud küsimus täna päevakorras. Me näeme, kui kohutav on täna Somaalias elada. Me näeme teravat vajadust saata sinna humanitaarabi, kuid ometi ei pääse me sinna. Me näeme vajadust rahuvalvejõudude järele ning tervitame Aafrika Liidu lubadusi saata täiendavalt vägesid, kuid me ei tervita seda, mis tegelikult toimub. See on lubatust väga kaugel.
Hetkel on meil seal vaid Uganda väeüksused. Etiooplased ei lahku enne, kui saavutatakse lubatud 8000 sõdurit. Meil tuleb leida viis, kuidas panna inimesed rääkima - rääkima üle piiride, vastu meie mõnele väljakujunenud eelarvamusele - kuna inimeste vaikimise korral ei saavutata stabiilsust ning kui pole stabiilsust, siis pole selle riigi jaoks tulevikku. Kui pole tulevikku, siis sureb veelgi rohkem inimesi. Meie selle eest küll ei vastuta, kuid me pole ka teinud midagi sellise olukorra ära hoidmiseks.
autor. - (ES) Proua juhataja, ka mina tahan ilmselgelt rõhutada selle resolutsiooni tähtsust, eriti tänahommikuse arutelu kontekstis. Me räägime just sellest, kuidas tulla toime habraste riikide olukorraga. Somaalia pole mitte ainult habras, vaid läbikukkunud riik.
Kuid seejuures ei tohi me unustada, nagu hr Bowis ütles, et hetkel riigis eksisteerivat tohutut vägivalda õhutab eelkõige pidev peamiselt kergrelvade ja laskemoona sissevool teistest regiooni riikidest ning paljudel juhtudel otse lääneriikidest, sealhulgas Euroopa Liidust.
Seepärast ei tohi me unustada, et lisaks Somaalias toimuvate sündmuste otsestele tagajärgedele reageerimisele lasub ka meil vastutus sellise olukorra eest ning kui me räägime kaitsmise kohustusest ja vajadusest, mida me oleme harjunud sellisel arutelul tegema, siis tuleb meil arvestada ka enda vastutust ennetava tegevuse eest, näiteks relvaekspordi kontrollimise kaudu.
autor. - (PT) Eile õhutati Mogadishus ründama Aafrika Liidu jõude - selline on tragöödia ja kontrollimatuse ulatus, mis hävitab Somaaliat ning sütitab kogu Somaali poolsaart. EL peab kiiremas korras avaldama survet kõigile konflikti osapooltele, et nad alustaksid rahvusliku leppimise protsessi, mis võimaldaks lahendada kriisi aluseks olevaid poliitilisi küsimusi. "Üleminekuvalitsus" jääb vaid ettekujutuse viljaks, kui see ei tee midagi tsiviilelanikkonna kaitseks ja humanitaarabi andmisele kaasa aitamiseks.
Viimase ÜRO raporti alusel on Somaalia relvadega üle ujutatud rohkem kui kunagi varem. On hädavajalik peatada ja võtta vastutusele riigid ja relvadiilerid, kes rikuvad 1992. aastal kehtestatud relvaembargot. Lõpuks tuleb kiiresti tugevdada Aafrika Liidu rahuvalvejõude ning Etioopia okupatsiooniväed peavad lahkuma. Tuleb tunnistada, et Bushi valitsuse õhutatud ja Euroopa Liidu vaikival nõusolekul toimunud Etioopia sekkumine ei toonud Somaalias kaasa rahu ega valitsust ega aidanud isegi kaasa terrorismivastasele võitlusele. See tõi kogu piirkonna inimestele ainult rohkem kannatusi, vaesust ja surma.
autor. - (PL) Proua juhataja, räägime siin täna Somaalias toimunud tragöödiast. Üldiselt kasutatakse sellisel puhul kolme sekkumise meetodit: diplomaatiline surve, majandusembargo ning vajadusel relvastatud sekkumine. Kuid on ka neljas võimalus, mis on jäänud mainimata, nimelt see, et ELi riigid peaksid alustuseks kõrvaldama võimaluse, et nende oma pseudo-äri korrumpeeriks mitmete postkoloniaalsete riikide bürokraate, kes seejärel alustavad kodusõda, lähtudes sageli pseudo-äri peamistest huvidest.
Lubage öelda veel midagi samal teemal, mida käsitlesid hr Romeva i Rueda ja pr Gomes: on selge, et nendes riikides, sealhulgas Somaalias kasutatud relvad on toodetud ja eksporditud nn. demokraatlikes riikides, majanduslikult arenenud riikides. Need riigid peaksid avaldama suuremat survet oma relvatootjatele ja pseudo-ärimeestele, et mitte alustada ega aidata kaasa meie planeedi halvima katastroofi tekkimisele.
autor. - Proua juhataja, Somaalia on Euroopa Parlamendi ja ÜRO resolutsioonide teemaks olnud juba varem. Kahjuks pole sealne olukord paranenud ning pikaleveninud hävitav kodusõda on vaibumatult edasi kestnud. Selle tulemuseks olevad traagilised inimkannatused jätkuvad, tuues kaasa sadu tuhandeid vaesunud põgenikke, tuhandeid alatoidetud ja surevaid lapsi ning nakkushaiguste, nagu koolera ja hepatiidi puhanguid selles piirkonnas. See riik on meeleheitlikus olukorras, kus valitsevad anarhia ja džungliseadused.
Sarnaselt eelmistele esitame me ka käesolevas resolutsiooni ühisettepanekus rea kasulikke soovitusi, nagu näiteks kõigi - peamiselt Etioopia ja Eritrea - võõrvägede sekkumise lõpetamine Somaalias ning täielik relvaembargo kehtestamine Somaalia suhtes, mis kehtestati küll juba 15 aastat tagasi, kuid pole kahjuks senini tegelikult jõustunud.
Nõuame samuti pressivabaduse kaitsmist, mõistes teravalt hukka meedia süstemaatilise kiusamise Somaalia valitsuse poolt ning valitsuse suhtes kriitiliste ajakirjanike tapmise uurimata jätmine.
Esitame need nõudmised, olles teadlikud tõsiasjast, et nende kuulda võtmine on väga vähe tõenäoline. Kuid ometi peame säilitama lootust, et võib-olla jäävad kaine mõistus ja inimlik suhtumine lõpuks peale ning Somaalia rahvas näeb lõpuks ka rahulikumat ja edukamat aega.
autor. - (NL) Proua juhataja, alates 1991. aastast pole Somaaliat riigina enam vähemalt territoriaalses mõttes, endise Itaalia kolooniana, tegelikkuses eksisteerinud. Teatud riik eksisteerib vaid Somaalia põhjaosas, endises Briti koloonias, kuid see riik pole rahvusvaheliselt tunnustatud.
Riigi kohale on asunud arvukad sõjapealikud, kes üksteisega vaheldumisi võitlevad ja koostööd teevad. Naaberriigi Etioopia sõjavägi on määranud ennast nende ühiseks kaitsjaks. Teisest küljest on Islami Kohtute Liit nende ühine vastane ning tahab Somaalia taas ühendada traditsiooniliste islami reeglite kohaselt ilma sõjapealikuteta.
Kõik katsed rajada üldiselt vastuvõetav ühtne valitsus ning aidata Somaalial taas riigina toimida, on ebaõnnestunud. Komisjoni rahaline toetus 2004. aastal loodud föderaalsele üleminekuvalitsusele tundus omal ajal õigustatud, kuid viis süüdistuseni, nagu oleks Euroopa Liit relvastatud konfliktis ühe või teise osapoole poolt ning teeb seega Etioopiaga koostööd nende jõudude vastu, kes eelistasid näha võimul ranget Islami režiimi.
Euroopa selline poliitika, ükskõik kui hästi seda ka ei mõeldud, ei ole edukas ilma Somaalia elanike toetuseta. Seetõttu on hea, et resolutsiooni ettepanek, mille suhtes me varsti hääletame, nõuab võõrvägede sekkumise lõpetamist ja rahvuslikku dialoogi ning leppimist.
Proua juhataja, alates Siad Barre režiimi kokkuvarisemisest 1991. aastal pole Somaalial olnud korralikult toimivat valitsust. Riigis valitseb kaos ja anarhia. Islami Kohtute Liidu mässajate ja ajutiste valitsusvägede vahelise konflikti tulemusel on kodutuks jäänud 850 000 inimest ning paljud on hukkunud.
Olukord Somaalias on dramaatiline. Kogu piirkonnas levib koolera, rohkem kui 1,5 miljonit inimest vajab kiiret arstiabi ning kümned tuhanded lapsed kannatavad alatoitumise all. Esineb tõsine oht, et praegune konflikt võib viia kogu regiooni destabiliseerimiseni. Veelgi murettekitavam on tõsiasi, et Aafrika Liidu lubatud 8000 sõdurist on tegelikult kohale saadetud üksnes 1600 sõdurit.
Sellepärast peaksid Aafrika Liit, Ameerika Ühendriigid, Euroopa Liit ja ÜRO suurendama humanitaar- ja logistilist tuge Somaalia rahvale ning tugevdama diplomaatilisi jõupingutusi rahuprotsessi kiirendamiseks ja stabiilse valitsuse moodustamiseks 2009. aasta vabadel valimistel.
Proua juhataja, Somaalia asub Somaali poolsaarel ning on etniliselt ja religioosselt homogeenne riik. Somaallased moodustavad 97% elanikkonnast, kusjuures peaaegu 100% on islamiusulised.
Oma loodusvarade tõttu olid riigil vajalikud tingimused majandusarengu saavutamiseks ja korraliku elu tagamiseks 1960. aastal loodud Somaalia Vabariigi kodanikele. Kahjuks on riigipööre, kodusõda, muutused poliitilises orientatsioonis, hõimutülid ja Islami Kohtute Liidu ja sellega seotud Talibani kaasamine loonud võimuvõitluse abil maapealse põrgu Somaalia rahva jaoks.
Kuidas saame neid inimesi aidata? Somaalia küsimuse lahendamiseks on vaja ÜRO ja Aafrika Liidu abi. Aafrika huvides peaks Aafrika Liit kiirendama oma poliitilist ja sõjalist tegevust inimeste kaitsmiseks ja tingimuste loomiseks, mis on vajalikud ÜRO ja Euroopa Liidu humanitaarabi andmiseks. Arutelu massilise inimõiguste rikkumise üle ei muuda Somaalia olukorras midagi. Tarvis on Euroopa Liidu toetatud tegevust.
komisjoni liige. - Proua juhataja, olen täiesti nõus hr Bowise väitega, et seni kuni inimesed räägivad, on alati lootust. Meie arvates on õige aeg Somaalia äratamiseks, kuna hetkeolukord kujutab märkimisväärset ohtu rahule ja julgeolekule, mitte ainult selles piirkonnas, vaid laiemalt. Samuti põhjustab see tohutuid kannatusi Somaalia rahvale.
Nagu teate on Liit võtnud juhtrolli Somaalia rahuprotsessi edendamisel ja föderaalsete üleminekuinstitutsioonide moodustamisel. Oleme alati püüelnud poliitilise lahenduse poole, mis hõlmaks kõiki Somaalia osapooli ning volinik Louis Michel viis läbi meeleheitliku rahumissiooni, et päästa rahuprotsess enne Etioopia sekkumist 2006. aasta detsembris ning on aidanud kaasa EL toetuse sidumisele Aafrika Liidu rahumissiooniga Somaalias ning rahvusliku lepitamise kongressi algatamisele.
Meie ees rullub lahti humanitaarkatastroof ning kahaneb Somaalia humanitaarruum, sealhulgas sõltumatu meedia ja ajakirjanike mahasurumine, kes hukkuvad mõrvamise läbi. Humanitaarprobleemid Lõuna- ja Kesk-Somaalias on võtnud ärevakstegevad mõõtmed. Humanitaarabi vajab ligikaudu 1,5 miljon inimest, sealhulgas rohkem kui 730 000 ümberasustatud isikut, kellest kolmandik on eriti suures ohus. Juba üksnes viimase kahe nädala jooksul on vägivalla eest põgenenud hinnanguliselt 173 000 Mogadishu elanikku.
Tahan teile samuti teatada, et vastuseks praegusele humanitaarkriisile teeb komisjoni humanitaarabi peadirektoraat, ECHO, oma partneritega koostööd 1.5 miljoni inimese toetamiseks, pakkudes kohalikele elanikele, ümberasustatutele ja vägedele juurdepääsu veele, hügieenivahenditele, toidule, ravimitele ja karja-ja elatistoetust. Käesoleval aastal on see eraldanud Somaaliale suurima eelarvega abi, mis ulatub 20 miljoni euroni.
Päevakorra projekti lõplik versioon, mis koostati vastavalt kodukorra artiklitele 130 ja 131, on välja antud. Tehti järgmised muudatusettepanekud:
Proua juhataja, meie päevakorras on täna komisjoni avaldus partnerluslepingute kohta AKV riikidega ning kõnealuse arutelu kohta on kavas välja anda resolutsioon. Täna hommikul ja viimastel päevadel on meie fraktsioon pidanud resolutsiooni üle väga põhjalikke arutelusid. Oleme teinud suuri jõupingutusi, et koostada kompromissresolutsioon teiste fraktsioonidega niisuguse kompromissi saavutamiseks. Kahjuks osutus see võimatuks. Sellest hoolimata ei taha me kõnealusest ülesandest loobuda ja püüame endiselt kompromissile jõuda, enne kui selle üle hääletama hakkame.
Oma fraktsiooni nimel teen ma seega ettepaneku, et resolutsioon komisjoni avalduse kohta ja hääletus kõnealuse resolutsiooni kohta lükataks edasi kuni detsembri osaistungjärguni. Ma oleksin tänulik täiskogu liikmetele, kui nad niisugust asjade käiku toetaksid, kuna see pakuks kompromissläbirääkimisteks teatavaid võimalusi.
Härra Schulz, me viitame sellele teemale õigel ajal, vastavalt tööplaanile.
Ühine arutelu ühenduse raudteede kohta peetakse enne proua Hieronymi teleringhäälingut käsitleva raporti esitlust.
Ortuondo Larrea raport ühenduse raudteevõrgu koostalitlusvõime kohta pannakse hääletusele järgmisel osaistungjärgul Strasbourgis.
kiidetakse vastavalt kodukorra artikli 43 lõigule 1 heaks härra Leineni raport Euroopa ühenduste üldeelarve suhtes kohaldatavat finantsmäärust käsitleva määruse muutmise kohta ja registreeritakse see hääletamiseks.
Bloklandi raport ohtlike kemikaalide kohta lükatakse edasi jaanuari osaistungjärgule, nii et esimesel lugemisel oleks võimalik jõuda kokkuleppele.
Sain sotsialistide fraktsioonilt palve, et majanduspartnerluslepinguid käsitleva resolutsiooni ettepanekute hääletamine tuleks lükata edasi detsembri istungile, määrates selle tulemusena koostatavate tekstide esitamiseks uued tähtajad.
fraktsiooni PPE-DE nimel. - (PT) Proua juhataja, ma märgin sotsialistide ridade avaldatud soovi saavutada kompromiss ning fraktsiooni PPE-DE nimel pean ütlema, et me oleme samuti kompromissile avatud ja ei ole seega kõnealuse ettepaneku vastu. Siiski sooviksime, et pärast Venezuelas toimunud referendumit võetaks detsembri osaistungjärgul vastu resolutsioon olukorra kohta kõnealuses riigis. Sooviga saavutada kompromiss ning seoses jõuludega leian ma, et me suudame kõnealuseid ettepanekuid kohandada.
Härra Pinheiro, kõnealune teema ei käsitle Venezuelat, vaid sotsialistide fraktsiooni ettepanekut majanduspartnerluslepinguid käsitleva resolutsiooni ettepanekute edasilükkamise kohta detsembri istungile.
fraktsiooni PPE-DE nimel. - (PT) Proua juhataja, tõenäoliselt Te ei kuulnud, mida ma ütlesin. Alustuseks ütlesin ma, et kompromissi saavutamise nimel oleksime valmis kõnealuse ettepaneku heaks kiitma. Siiski meeldiks meile, kui jõuludega seotud kompromissi saavutamiseks kiidaksid meie sotsialistidest sõbrad omakorda heaks Venezuela küsimust käsitleva resolutsiooni ettepaneku pärast riigis toimunud referendumit.
fraktsiooni GUE/NGL nimel. - (DE) Proua juhataja, ma olen sotsialistide fraktsiooni ettepaneku üle pigem üllatunud. Sotsialistide, roheliste ja minu fraktsiooni ühine resolutsiooni ettepanek hõlmas Kigalis vastu võetud resolutsiooni. Kigalis leppisid fraktsiooni PPE-DE liikmed samuti kokku kõnealuse kompromissi suhtes, seega ei saa ma lihtsalt aru, miks kõik tuleks nüüd edasi lükata edasiseks aruteluks, kui käesoleva parlamendikoosseisu liikmed on juba jõudnud kokkuleppele. Kigalis nõustusid kõik selle kompromissiga! Seega ei ole ma edasilükkamisega nõus, kuna suur hulk liikmeid on dokumendi juba heaks kiitnud ja seega võiks selle üle täna hääletada.
fraktsiooni Verts/ALE nimel. - (DE) Proua juhataja, lihtsalt selleks, et midagi ei jääks arusaamatuks: probleem ei seisne sisus, vaid selles, et nad soovivad tagada häälteenamuse. Ma leian, et see on õigustatud. Teil on täiesti õigus, härra Markov, ettepanek nõuab arutelu uuesti alustamist, millest on keeruline aru saada, kuid sotsialistide idee seisneb häälteenamuse tagamises, et toetada seda, mida igaüks niikuinii soovib. Selles ongi küsimus ja see on põhjus, miks nad taotlevad edasilükkamist. See on kõik.
Hääletus majanduspartnerluslepinguid käsitlevate ettepanekute üle lükatakse detsembrisse ja kavandatavad tähtajad on järgmised:
muudatusettepanekute ja ühiste resolutsiooni ettepanekute esitamiseks esmaspäev, 10. detsember kell 19.00.
Euroopa Rahvapartei ja Euroopa Demokraatide fraktsioon esitasid mulle taotluse, et arutelu Venezuela referendumit käsitleva komisjoni avalduse kohta lõppeks resolutsiooni ettepanekute esitamisega.
fraktsiooni PSE nimel. - (DE) Proua juhataja, härra de Deus Pinheiro mainis just jõule. Ma olen samuti jõuludega seotud kompromissi poolt, kuid me ei tohiks seda üle hinnata. Lõppude lõpuks oli meil päris suur soov, et kompromiss saavutataks Kigalis.
Kui rääkida Venezuelast, siis jäävad härra Chávezit käsitlevatel aruteludel alati alles eri arvamused, mis on tõepoolest vastandlikud. Me usume, et arutelu on kasulik ning on praegu käimas, kuid me ei ole veendunud, et me suudame koostada mõistliku resolutsiooni lühikese ajaga, mis oleks saadaval juba täna või homme. Kui me lükkame resolutsiooni koostamise edasi detsembri osaistungjärguks, on see selleks ajaks kolm nädalat vana. Oleks väga kasulik, et arutelu toimuks praegu, kuid me ei taha resolutsiooni, sest see oleks kas kiirustades kokku pandud või avaldataks liiga hilja. Ma arvan, et arutelu peaks toimuma täna ja et sellest piisab.
Täna on meil suur rõõm tervitada parlamendis Afganistani Islamivabariigi parlamendi delegatsiooni. See delegatsioon külastas parlamenti eelmise aasta detsembris Strasbourgis ning meil on hea meel tervitada neid ka Brüsselis.
Daamid ja härrad, soovin väljendada meie sügavat kaastunnet teie assambleele ja Afganistani elanikele seoses 6. novembri 2007. aasta terroriaktidega, mille tõttu kaotas elu kuus meie parlamendi liiget ja ligikaudu 100 Afganistani kodanikku. Ohvrite hulgas oli ka Sayed Mustafa Kazemi, kes oli olnud Afganistani delegatsiooni liige selle külaskäigul Strasbourgi eelmisel aastal.
Teie külaskäigu eesmärk on alustada korrapärast dialoogi, mis võimaldaks meil jõuda kiiremini parema arusaamani Afganistani poliitilisest ja sotsiaalsest olukorrast ning mis annaks meile võimaluse pidada aru abi üle, mida teie riik vajab.
Ma olen veendunud, et käesolev külaskäik on teie kõigi jaoks meie ühiste jõupingutuste sümbol, et edendada demokraatlikke väärtusi ja inimõiguste täielikku austamist kogu maailmas.
Ma sooviksin väljendada meie rahulolu teie külaskäigu üle ja pühendumust meie valitsuste vahelise koostöö tugevdamisse.
Minu teadmiste kohaselt on teil juba viljakad kontaktid Euroopa Parlamendiga ja soovin teile missiooni konstruktiivset jätkumist, nauditavat külaskäiku ja head reisi tagasi kodumaale.
Proua juhataja, minu kodukorda käsitlev ettepanek on seotud kodukorra artikli 9 lõikega 2, mis käsitleb parlamendi töö nõuetekohast toimumist.
Meid on teavitatud asbesti olemasolust Winston Churchilli ja SDMi hoonetes Strasbourgis. Viimane aruanne kinnitas, et meie Strasbourgi töökohtades esineb asbesti palju ulatuslikumalt kui esialgu arvati. Asbest on üks ohtlikumaid kantserogeene ja võib ohustada inimelu. Seetõttu peaksime nõudma asjakohast teavet riski hindamise kohta ning üksikasjalikku teavet asbesti kõrvaldamise kohta parlamendi hoonetest, sealhulgas sellega seotud ajakava ja ohutusmeetmed. Parlamendiliikmete, töötajate ja parlamendi külastajate tervis ja ohutus peaksid olema esmatähtsad prioriteedid.
Härra Hegyi, see ei ole põhimõtteliselt menetluslik küsimus, kuid kuna Te tõstatasite nii olulise küsimuse, tahan ma öelda, et peasekretär on juba avaldanud teatise seoses asbesti võimaliku olemasoluga meie hoonetes.
Järgmine päevakorrapunkt on Jo Leineni raport põhiseaduskomisjoni nimel Euroopa Liidu põhiõiguste harta heakskiitmise kohta Euroopa Parlamendi poolt.
nõukogu eesistuja. - (PT) Proua juhataja, komisjoni asepresident, daamid ja härrad, põhiõiguste harta pidulik väljakuulutamine 12. detsembril Strasbourgis nõukogu eesistujate, Portugali peaministri José Sócratese, Euroopa Parlamendi ja Euroopa Komisjoni poolt on kahtlemata üks märkimisväärsemaid hetki Euroopa Liidu ja Portugali eesistumisaja hiljutises ajaloos.
Me astume sammu, millel on olulised ja konkreetsed mõjud inimväärikuse, vabaduse, võrdsuse ja solidaarsuse universaalsete väärtuste konsolideerimisel. Tänu uuele Lissaboni lepingule on hartal sama väärtus nagu asutamislepingutel, teiste sõnadega on see õiguslikult siduv. Seda asjaolu tuleb nõuetekohaselt rõhutada, võttes arvesse selle olulisust, ning käesolev parlament, riikide valitsused ja komisjon peaks selle üle uhkust tundma. See märgib pika tee lõppu.
Mõju, mida avaldab otsus anda põhiõiguste hartale õiguslik väärtus, ulatub kaugemale tavalistest poliitilistest ja diplomaatilistest ringkondadest, kuna see mõjutab otse meie kodanike õigustega seotud küsimusi. See on Euroopa konkreetne tulemus. On selge, et Lissaboni lepingu institutsioonilised reformid on olulised ja samuti on tõsi, et ELi poliitikavaldkondade, ühise välis- ja julgeolekupoliitika, justiits- ja siseküsimuste ning teiste valdkondade muudatused on äärmiselt olulised, et liit võiks minna vastu tulevikule ja võtta vastu meie ees seisvaid väljakutseid. Siiski on õiguste kataloogil, mis on siduv Euroopa institutsioonidele ja liikmesriikidele Euroopa õiguse kohaldamisel, palju ulatuslikum tähendus. Nüüdsest asetame oma kodanikud Euroopa projekti keskmesse.
Kuna me räägime põhiõigustest, tahan ma eesistujamaa ja oma riigi nimel väljendada heameelt Lissaboni lepingu protokolli üle, millega nähakse ette liidu ühinemine Euroopa inimõiguste konventsiooniga. Seetõttu kujutab kõnealune protokoll endast kauaaegse ambitsiooni saavutamist.
Seda kõike silmas pidades pean ma õnnitlema parlamenti ja härra Leinenit raporti projekti vastuvõtmise puhul 12. novembril põhiseaduskomisjonis. See on taas näidanud käesoleva parlamendikoosseisu pühendumist Euroopa Liidu põhiõigustele. Mul jääb üle üksnes väljendada oma siirast soovi, et parlamendikoosseis oleks suuteline ka kõnealuse raporti poolt hääletama, võimaldades põhiõiguste harta pidulikku väljakuulutamist kolme institutsiooni poolt 12. detsembril.
komisjoni asepresident. - Proua juhataja, põhiõiguste harta on meie õigusriigi põhimõtetel põhineva liidu üks peamine vahend. See sisaldab tegelikku õiguste nimekirja, millest kõik liidu kodanikud peaksid kasu saama, alates väärikuse, vabaduste, võrdsuse ja solidaarsusega seotud individuaalsetest õigustest kuni kodakondsuse ja õigusemõistmisega seotud õigusteni. Harta ei muuda liidu pädevust, vaid pakub kodanikele tugevamaid õigusi ja suuremat vabadust.
Liidu institutsioonid, organid, asutused ja ametid seotakse omavahel hartas sisalduvate õigustega ning liikmesriikidel on liidu õigusaktide rakendamisel samad kohustused. Kodanikel on võimalik nõuda kohtutelt hartas sisalduvaid õigusi ning Euroopa Kohtu õiguslik kontroll tagab harta nõuetekohase kohaldamise.
Komisjon tervitab asjaolu, et valitsustevahelise konverentsi läbirääkimiste käigus on säilitatud harta õiguslikult siduv jõud. Nagu parlamentki, oleksime soovinud, et hartat kohaldatakse kõigi 27 liikmesriigi suhtes, tegemata erandeid selle täieliku õigustatuse osas, kuid me ei tohiks saavutatud tulemusi alahinnata. Juriidiline jõud on suur samm edasi õiguspärase ja vastutava liidu loomisel, kus tähelepanu keskmes on kodanike huvid. See ei olnud alguses ilmne ning kõnealuse eesmärgi täieliku saavutamiseni on tulnud läbida pikk tee.
2000. aastal välja kuulutatud harta ei olnud õiguslikult siduv. Euroopa konventsiooniga aastatel 2002-2003 ja sellele järgneval valitsustevahelisel konverentsil aastatel 2003-2004 kohandati hartat nii, et see muutus õiguslikult siduvaks, kuid protsess peatus põhiseaduse lepingu ratifitseerimise ebaõnnestumise tõttu.
2007. aasta juuni Euroopa Ülemkogul lepiti kokku, et tulevane uus leping sisaldab ristviidet hartale, mis kohandati ja kiideti lõplikult heaks 2004. aastal, et sellel oleks sama juriidiline jõud nagu asutamislepingutel ning see kajastuks uues lepingus.
Raportöör teeb ettepaneku, et parlament peaks harta heaks kiitma, kuna see on vajalik samm enne harta pidulikku väljakuulutamist, ning loomulikult toetab komisjon täielikult kõnealust soovitust. Komisjon kiidab järgmisel nädalal harta samuti heaks ning lubab presidendil selle koos parlamendi presidendi ja nõukogu eesistujaga 12. detsembril välja kuulutada.
Läbivaadatud harta väljakuulutamine on sellele järgneval päeval Lissabonis sõlmitavas uues lepingus sisalduva ristviite alus, andes lepingus sisalduvatele õigustele juriidilise jõu ja õiguspärasuse.
Uue lepingu ja põhiõiguste hartaga parandab liit vaieldamatult oma inimõiguste kaitset. Euroopa Liit ei ole üksnes turg, vaid ka väärtustel ja ühistel õigustel põhinev ühine ruum.
raportöör. - (DE) Proua juhataja, nõukogu eesistuja, proua asepresident, daamid ja härrad, Euroopa Liidu põhiõiguste harta on Lissaboni lepingu keskne element, me võiksime seda nimetada isegi uue reformilepingu hingeks. Mul on hea meel, et kõik kolm institutsiooni nõustuvad, et Lissaboni leping ei ole seotud üksnes institutsioonide või poliitikavaldkondadega, see on seotud inimestega, nimelt Euroopa Liidu 500 miljoni elanikuga. Harta väljendab märgatavalt asjaolu, et Euroopa Liit on seotud kodanike kaitsmisega kõigi Euroopa Liidu õigusaktide suhtes.
Põhiõiguste harta on seega verstapost. Me liigume riikide Euroopast kodanike Euroopa poole ning meie Euroopa Parlamendis oleme alati tervitanud niisugust arengut. Harta ning selles sisalduvad 50 õigust ja vabadust annavad Euroopa Liidule kõige kaasaegsema ja ulatuslikuma põhiõiguste kataloogi maailmas. Mujal maailmas midagi sarnast ei eksisteeri, seega peaksime olema selle saavutuse üle uhked. Alustades artikliga 1, milles räägitakse inimväärikuse kaitsmisest, kuni harta viimase artiklini, milles käsitletakse õigust mitte saada karistatud kaks korda ühe kuriteo eest, nähakse hartas ette õiguste tugevdatud kaitse ning mainitakse ka õigusi, mis ei sisaldu tingimata kõigis 27 liikmesriigi põhiseadustes. Ma juhiksin teie tähelepanu inimeste reproduktiivse kloonimise keelustamisele kaasaegse geenitehnoloogia abil, isikuandmete kaitse õigusele, teabevabadusele ja õigusele omada dokumentidele juurdepääsu, kuid ka hea halduse õigusele ja heale valitsemistavale, millest me räägime ülejäänud maailmale, kuid mis peab loomulikult kehtima ka meie suhtes.
Esimest korda asetab põhiõiguste kataloog majanduslikud ja sotsiaalsed õigused samale tasemele poliitiliste õiguste ja kodanikuvabadustega. Ma olen kindel, et globaliseerumise ajajärgul tagab see inimestele piisava kaitse. Nagu parlament on juba korduvalt rõhutanud, on kahetsusväärne, et uus leping ei sisalda harta tervikteksti ning seega ei ole harta nii nähtav kui oleks võinud olla. Ma arvan siiski, et peaksime rahuldusega märkima Lissaboni lepingu artiklit 6, milles sätestatakse, et liit tunnustab Euroopa Liidu põhiõiguste hartas sätestatud õigusi, vabadusi ja põhimõtteid ning et hartal on sama õiguslik väärtus nagu asutamislepingutel. See kõrvaldab Euroopa Liidu kodanike jaoks mis tahes kahtlused, kinnitades, et selle lepinguga on neil võimalus tõendada oma õigusi riiklikes kohtutes ja lõpuks ka Euroopa Kohtus Luxembourgis.
Me peame siiski võtma harta uuesti vastu täiskogul, kuna seda on muudetud ja võiks öelda, et kahjuks ei ole see nii hea kui 2000. aasta harta. Ma viitan eelkõige artikli 52 lühendamisele ning võib esineda probleeme selle artikli väga ähmaste klauslite tõlgendamisega. Sellest hoolimata harta päästeti ja sellest saab asutamislepingute osa. Ma usun, et harta on sümbol. Nagu öeldud, ei ole EL üksnes ühinenud valuutaliidul põhinev ulatuslik turg, vaid väärtuste ühendus ning selle ülesanne on kaitsta kõnealuseid väärtusi oma sisepoliitikas ja ka Euroopa välispoliitikas.
Kõige kahetsusväärsem on see, et kaks liikmesriiki (Poola ja Ühendkuningriik) on kasutanud loobumisklauslit. Meie arvates on see kahetsusväärne ja ma tahaksin kutsuda nende kahe riigi valitsusi ja parlamente tegema mis tahes jõupingutusi, et see võimalikult kiiresti lõpetada, nii et kõik 27 liikmesriiki töötaksid seoses Euroopa Liidu põhiõiguste ja väärtuste kaitsmisega samal alusel. Seetõttu toetan ma homme hääletusele pandava roheliste muudatusettepaneku vastuvõtmist meie põhiseaduskomisjoni raporti lisana. Seepärast palun ma teil hääletada kõnealuse olulise raporti poolt.
fraktsiooni PPE-DE nimel. - (ES) Proua juhataja, täna hommikul tähistas ja meenutas minu fraktsioon Euroopa Liidu põhiõiguste harta vastuvõtmist. Täna kannavad minu fraktsiooni liikmed silti, millel öeldakse "Jah Euroopa väärtustele”.
Seda silmas pidades olen ma nõus eelmiste kõnelejatega, eriti proua Wallströmiga, et Euroopa Liit ei ole üksnes turg. Euroopa Liit on poliitiline projekt, kuid selline projekt, mis põhineb kõiki Euroopa rahvaid ühendavatel põhimõtetel ja väärtustel.
Selle tulemusena, proua juhataja, muudab tänase päeva heaks resolutsioon, mis võimaldab meil tähistada põhiõiguste harta pidulikku väljakuulutamist järgmisel Strasbourgi osaistungjärgul.
Tegelikult ei paljasta ma ühtegi saladust, öeldes, et neile, kellel meist oli õnn osaleda harta projekti koostamisel esimeses konvendis, jäeti kibe järelmaik. Seda kahel põhjusel, esiteks, kuigi me koostasime harta projekti, pidades silmas, et see on õiguslikult siduv, ei olnud see lõpuks Nice'is võimalik, kuna kuus valitsust lükkas selle tagasi.
Siiski on aeg näidanud, et tänu Lissaboni lepingule saab harta õiguslikult siduvaks. Kibedast järelmaigust on saanud rahulolu.
Teine põhjus, proua juhataja, on see, et ma mäletan, kuidas Nice'is ei toimunud harta pidulikku väljakuulutamist. Jäeti kasutamata suurepärane võimalus selgitada Euroopa elanikele, et hartas kuulutatud õigused ja vabadused on meie identiteedi märk, selle asemel kirjutati hartale salaja alla.
Siiski, tänu Euroopa Parlamendi presidendi määratlusele ja meie kolmele esindajale kõnealusel valitsustevahelisel konverentsil 12. detsembril Strasbourgi osaistungjärgu ajal saavutame selle, mida Nice'is ei suudetud saavutada. Me kuulutame harta pidulikult välja ja kinnitame, nagu fraktsiooni PPE-DE liikmed, oma pühendumust hartas sätestatud õigustele ja vabadustele.
fraktsiooni PSE nimel. - Proua juhataja, fraktsioon PSE toetab uues vormis harta vastuvõtmist, et selle võiks reformilepingu kaudu Euroopa institutsioonidele siduvaks muuta. Seda tehes täidame suure lünga. Euroopa institutsioonid ei ole veel nii kindlalt seotud, et nad peaksid kinni samadest õigustest, millest peavad kinni meie liikmesriigid tänu oma põhiseadustele või kuna nad on Euroopa inimõiguste konventsiooni ja teiste rahvusvaheliste inimõigusi käsitlevate lepingute osalised. Harta muutub Euroopa institutsioonidele siduvaks ja kogu ühenduse õigusaktides peab kõnealustest õigustest kinni pidama, sest vastasel juhul võidakse kohtutes Euroopa õigusaktid tühistada.
Järgmine päevakorrapunkt on härra Christenseni raport tööhõive- ja sotsiaalkomisjoni nimel kaitstud paindlikkuse ühiste põhimõtete kohta.
nõukogu eesistuja. - (PT) Härra juhataja, ma mõtlesin, et te palute mul teha lõpukõne harta arutelu kohta, mida ma ei ole ette valmistanud, sellest minu segadus.
Härra juhataja, volinik, daamid ja härrad, kaitstud paindlikkus on praegu Euroopa tegevuskava peamine küsimus ning väga oluline Euroopa majandus- ja sotsiaalmudelite tulevikku silmas pidades. See on keeruline küsimus, mis hõlmab suutlikkust muutustega toime tulla ning edendada tööhõive ja sotsiaalkindlustuse reformi kiiresti muutuvas ülemaailmses kontekstis, mis nõuab vastuseid maailmakonkurentsi, tehnoloogilise innovatsiooni ja rahvastiku vananemise väljakutsetele. Me vajame paindlikumaid turge, kuid see tähendab ka, et me peame tagama kodanikele paremad tingimused, paremad vahendid ja rohkem turvalisust, et nad võiksid muutustega paremini toime tulla. See on meie väljakutse.
Portugal on eesistujamaana püüdnud aktiivselt kaasa aidata integreeritud ja tasakaalustatud lahenduste leidmisele kõnealuses valdkonnas. Pärast komisjoni juunis esitletud teatist vastutasime me protsessi läbiviimise eest, mille eesmärk oli Euroopa Ülemkogu volitustest tulenevate ülesannete täitmine ja konsensuse saavutamine kaitstud paindlikkuse ühiste põhimõtete kohta. Komisjoni teatis oli loomulikult suurepärane algus selleks tööks, sest see aitas meil töötada välja kontseptsiooni ja suurendada arutelu lahenduste üle, mis võiksid moodustada ühise platvormi mitmetele suunistele, mida iga liikmesriik peab järgima.
Pidades silmas, et alguspunktid ja olukorrad on erinevad, peavad ka lahendused erinema. Et luua kõnealuses valdkonnas tingimused progressiks, töötasime välja mitmesugused algatused koos Euroopa tasandi peamiste osalejatega, sealhulgas konverents kaitstud paindlikkuse väljakutsete kohta. See oli poliitiliselt oodatud ning konverentsil arutleti asjakohaste arengute ja tulevikuperspektiivide üle. Püüdsime ka analüüsida nendes riikides saadud kogemust, kus mudelite kohaldamine on andnud häid tulemusi, ning teha kindlaks, milliseid mudelite osi võiks kasutada teiste kontekstide puhul. Meile esitasid arvamusi ka tööhõive ja sotsiaalkindlustuse eksperdikomiteed ning Regioonide Komitee. Lisaks püüdsime ergutada kõnealuse valdkonna sotsiaalpartnereid olema kaasatud, kuna me teame, et uus mudel nõuab kõigi sidusrühmade kindlat pühendumust ning igaühe huvide arvessevõtmist.
Selles kontekstis andis arutelule olulise tõuke arusaam, milleni me jõudsime koos sotsiaalpartneritega 18. oktoobril Lissabonis peetud kolmepoolsel sotsiaalpartnerite tippkohtumisel. Mitmetasandiline sotsiaalne dialoog ja sotsiaalpartnerite kaasamine on otsustava tähtsusega mis tahes tööturgude reformimise strateegia edu tagamisel. Igaühe kaasamine kõnealusesse protsessi on võti edukate lahenduste leidmiseks ning me vajame usaldust sotsiaalpartnerite vahel ja institutsioonide vastu. Me kõik peame olema ette valmistatud muutustega nõustuma ja nende eest vastutust võtma. Ma tahan rõhutada arutelu ja igas etapis sekkumise kvaliteedi olulisust nii tehnilises kui akadeemilises tähenduses, samuti poliitilise sisu ja protsessi üle toimuva arutelu tähenduses.
Kogu mainitud töö tulemusena, mille käigus me võisime alati arvestada komisjoni abiga, võib nõukogu nüüd toetada mitmeid kaitstud paindlikkuse ühiseid põhimõtteid, mille me loodame ametlikult vastu võtta 5. ja 6. detsembri koosolekul. Ühised põhimõtted, mille me kõik oleme heaks kiitnud, sisaldavad, võttes eriti arvesse riiklike olukordade erinevust, mis nõuavad eri lähenemisviise ja lahendusi, vajadust kõrvaldada tööturu killustatus ning kaitstud paindlikkuse erinevaid mõõtmeid (tööõigust käsitlevad õigusaktid, haridus, koolitus, sotsiaalkindlustus), tunnustades selles kontekstis sotsiaalse dialoogi asjakohasust, edendades sotsiaalset kaasatust, mittediskrimineerimist, võrdsust, töö- ja pereelu ühitamist ning kaitstes samuti vajadust tagada poliitikavaldkondade kooskõla riigi rahanduse tugevuse ja jätkusuutlikkusega. Ma tahan rõhutada, et käesoleva parlamendikoosseisuga ollakse ulatuslikult nõus. Ma pean rõhutama suurepärast tööd, mida me koos parlamendiga oleme kõnealuses valdkonnas teinud.
Kui ühised põhimõtted on vastu võetud, saab neist Lissaboni strateegia järgmise tsükli rakendamise oluline vahend. Liikmesriike kutsutakse üles võtma neid põhimõtteid arvesse riikliku poliitika määratlemisel ja rakendamisel, töötades sõltuvalt konkreetsest olukorrast välja oma mehhanismid ja lähenemisviisid, mida seiratakse riiklike reformiprogrammide raames. Ka kõigi tasandite sotsiaalpartnereid ergutatakse aitama kaasa kaitstud paindlikkuse meetmete määratlemisele ja rakendamisele ning lähtuma ühistest põhimõtetest. Me leiame, et on oluline investeerida sellesse, et kodanikud kaasataks sotsiaalselt kõnealusesse strateegiasse, ning selles kontekstis pean ma mainima parlamendi kaasatuse äärmist olulisust. Võttes arvesse, keda parlament poliitiliselt esindab ning selle lähedust kodanikele, võib parlament anda suurepärase panuse kaitstud paindlikkuse parema mõistmise tagamisse. Peamine põhimõte seisneb selles, et paindlikkust ja turvalisust tuleb näha pigem kui üksteist vastastikku toetavaid ja tugevdavaid, mitte vastandlikke elemente, ning kodanikud peavad sellest täielikult aru saama.
komisjoni liige. - (CS) Härra juhataja, komisjoni teatis kaitstud paindlikkuse kohta on tekitanud olulise ja kasuliku arutelu kogu liidus. Ma tänan raportööri härra Christenseni ning teisi liikmeid, kes on kaitstud paindlikkusega seotud aruteludes aktiivselt osalenud.
Tänu teie jõupingutustele ja koostööle teiste parlamendikomisjonidega saab Euroopa Parlament võtta vastu resolutsiooni, mis toetab märkimisväärselt komisjoni kavandatud lähenemisviisi. Meie ühiskonnas sõltub turvalisus muutustest. Nüüd peame me kooskõlastama turvalisuse uute vormide otsimise viise: parem kvalifikatsioon, suutlikkus leida uusi töökohti, uue tööturuga kohandatud kaasaegsed kaitsemeetmed.
Viimastel aastatel on iga Euroopa tööstussektoris kaotatud töökoha kohta loodud neli uut töökohta teistes sektorites. Kõige olulisem küsimus seisneb selles, kuidas nende muutustega edukalt toime tulla. Peame küsima ka, millised on tööturu segregatsiooni põhjused mitmetes liikmesriikides.
Ma tervitan väga raportit, mille vastuvõtmist te täna kaalute. Kõnealuses raportis tunnistatakse, et kaitstud paindlikkus võib olla tööturu reformi strateegia. Raportis toetatakse ka komisjoni poolt kaitstud paindlikkuse jaoks koostatud neljaosalist poliitilist struktuuri. Ma võin ka toetada täielikult raporti lõikes 15 mainitud ühiste põhimõtete ettepanekut. Teie ettepanekutel on ligilähedaselt sama suund nagu komisjoni teatises tehtud ettepanekutel. Ma mõistan teie soovi selgitada täpsemalt teatavaid küsimusi, nagu meetmed turvalisuse puudumisega võitlemiseks. Usun siiski, et põhimõtted peavad olema lühikesed ja neid tuleks vaadata kogu teatise seisukohast lähtudes.
Soovin samuti tervitada Euroopa sotsiaalpartnerite antud nõusolekut tööturu probleemide analüüsimiseks, nende analüüsi esitleti hiljutisel kolmepoolsel sotsiaalpartnerite tippkohtumisel 18. oktoobril Lissabonis ning muu hulgas käsitleti seal ka kaitstud paindlikkust. Nõusolek näitab, et sotsiaalne dialoog võib anda konkreetseid tulemusi. Te viitasite sellele ühisele analüüsile oma resolutsiooni ettepanekus.
Nüüd sooviksin ma vastata raportis väljendatud teatavatele kriitilistele arvamustele. Ma tean, et te väidate, et kaitstud paindlikkust käsitlev arutelu peaks olema tasakaalustatum. Kõigepealt tahaksin ma meelde tuletada, et komisjoni teatis on kõnealuses valdkonnas kõigi sidusrühmade vahelise intensiivse dialoogi ja juhtivate spetsialistidega hoolika konsulteerimise tulemus. Olen veendunud, et komisjoni lähenemisviis on tasakaalustatud, kuna eesmärk on toetada samaaegselt nii paindlikkust kui ka turvalisust, mis, nagu juba öeldud, on kaks sünergilist ja mitte mingil juhul vastuolulist elementi.
On selge, et kaitstud paindlikkust käsitlevat arutelu ei tohi vääriti kasutada, et liikuda tööturu vabastamise suunas. Vastupidi, paindlikkuse ja liikuvuse puhul tuleb seada kõrgemad eesmärgid: paremad töökohad, parem tasakaal töö-, pere- ja eraelu vahel, tõhusam majandus tervikuna. Nagu te teate, teeb nõukogu järgmiste nädalate jooksul otsuse kaitstud paindlikkuse ühiste põhimõtete kohta. Pärast seda jätkuvad kõigi sidusrühmade kavandatud riiklikud arutelud, võimaldades järgida kaitstud paindlikkuse strateegiaid riigi tasandil, võttes arvesse eri riikidele iseloomuliku olukorda. Olen veendunud, et sidusrühmad tagavad kaitstud paindlikkuse valdkonnas tasakaalustatud lähenemisviisi saavutamise.
Kui rääkida kuludest, siis tuleks hinnata asjaolu, et kaitstud paindlikkuse poliitikaga seotud kulud on palju väiksemad kui konkreetne kasu, mida annab dünaamilisem tööturg ja töötuse väiksem tase. Lisaks ei tähenda see paljudel juhtudel finantseerimiskulude suurenemist, vaid olemasolevate vahendite tõhusamat kasutamist.
Sooviksin samuti avaldada arvamust seoses raporti lõikega, milles sätestatakse, et tähtajatu leping peaks moodustama sotsiaalkindlustussüsteemi aluse. Komisjoni kavatsus on mitte mingil juhul vähendada tähtajatu lepingu olulisust. Usun siiski, et peaksime vastu võtma üldisemad sotsiaalkindlustussüsteemid, mida kohaldataks nii avatud lepingute kui ka osalise tööaja suhtes: lühidalt seisneb kavatsus selles, et niisugused tööhõivevormid varustataks asjakohase sotsiaalkindlustusega, mitte ei vähendataks tähtajatute töölepingute olulisust.
Härra juhataja, ma usun, et nende mõningate reservatsioonidega on raport kasulik ja asjakohane panus kaitstud paindlikkust käsitlevasse arutelusse, ning ma sooviksin Euroopa Parlamenti selle eest veel kord tänada.
raportöör. - (DA) Härra juhataja, daamid ja härrad, on suur rõõm seista täna siin raportöörina. Läbirääkimised parlamendis on lõppenud ning me võime esitleda tasakaalustatud raportit, mis peegeldab hoiakuid kogu poliitilisel skaalal. Kaitstud paindlikkuse suuniste taga peituv mõte seisneb Euroopa tööturgudel ees seisvate väljakutsetega toimetulemises. Pange tähele, et ma kasutan mitmust, "tööturud”, kuna raportis tunnistatakse, et seoses kaitstud paindlikkusega ei ole ühte kõigile sobivat põhimõtet. Kuigi puudub ühine kaitstud paindlikkuse mudel, peame tunnistama, et Euroopa peab oma tööturgudel tulema toime mitmete ühiste väljakutsetega, mis nõuavad ühist vastust. Demokraatlikud väljakutsed tähendavad, et 2050. aastal on iga pensionäri kohta 1,5 töötajat. Praegu on vastav näitaja 3 töötajat pensionäri kohta. Ligikaudu 100 miljonit eurooplast elab vaesuse lävel. Ebavõrdsuse mõjusid võib näha väga selgelt, kui võrrelda riike, mille vahel on kõige suuremad erinevused, nagu näiteks Ida- ja Lääne-Euroopa riigid. Siiski võib erinevusi näha ka riikide sees, kus ebavõrdsus üha suureneb. 6% Euroopa töötajatest võib pidada töötavateks vaesteks ning üha suurem arv töötajaid töötab halbades töötingimustes ebakindlal töökohal või väga halbades töötingimustes. Lühiajaliste lepingute ja ajutise töö hulk suureneb ning tavaline tähtajatu tööleping on ohus. Niisugused ebakindlad töösuhted moodustavad Euroopas 12%. Lisaks kasvab deklareerimata ja ebaseadusliku tööhõive määr. Teatavates riikides moodustab ebaseaduslik tööhõive peaaegu 15% kogu tööhõivest. Me peame niisuguse arengu suunda muutma, osaliselt seepärast, et see on Euroopa jaoks kulukas ning osaliselt seepärast, et ebakindlad ja ebapüsivad töötingimused mõjutavad sageli ühiskonna kõige haavatavamaid rühmi.
Haridus on konkureerival ülemaailmsel turul Euroopa kõige olulisem toormaterjal, kuid sellele ei pöörata piisavalt tähelepanu. 15% noortest jätab kooli pooleli ajal, mil tööturul pannakse kõige suuremat rõhku teadmistele. Nendel, kes haridust ei omanda, on pikaajalised raskused ja seega kohustume me niisuguseid inimesi aitama.
Seega on väljakutsed Euroopale selged. Meie vastutame sõnumi edastamise ja väljakutsetega toime tulemise nägemuse esitamise eest. Seoses sellega sooviksin tänada komisjoni suurepärase panuse eest. Me nautisime head koostööd raporti koostamisel, mille puhul minu roll oli loomulikult võtta kokku lahtised otsad. Minu ettekujutus raportöörina on tugev vajadus keskenduda sotsiaalsele Euroopale, et tagada töötajate õigustest kinni pidamine kogu ELis ning paremad töökohad. Suurem paindlikkus organisatsioonides ei tohi tulla töötajate töötingimuste arvelt. Kuidas me saame seda tagada? Raportis rõhutatakse konkreetselt vajadust muuta tähtajatu tööleping Euroopas standardseks lepinguliigiks. Teiseks, me peame tagama sotsiaalpartnerite suurema kaasatuse. Põhimõte, et otsuseid ei saa teha töötajaid kaasamata, on paindliku ja turvalise tööturu keskmes. Töötajate kaasamine on äärmiselt oluline ning seda tuleb tugevalt rõhutada kaitstud paindlikkuse strateegiate rakendamisel.
Lisaks käsitletakse raportis nn kaitstud paindlikkuse raamistikku. Teiste sõnadega riiklikke tingimusi paindlikkuse ja turvalisuse rakendamiseks. Paindlikkus ja kaitstud paindlikkus nõuavad raha. Siiski pole see raha raisatud - see on raha, mis investeeritakse ja mis annab boonust. Näiteks, kui te investeerite tööjõudu, võib see olla lühiajaliselt kallis, kuid kogemused on näidanud, et pikaajaliselt toob see kasu. Seetõttu nõuab kaitstud paindlikkus, nagu me seda Põhja-Euroopas mõistame, teatavas mõõtmes heaoluriiki. Seoses sellega peame olema ausad ja ütlema, et teatavates riikides, kus konkureeritakse üha madalamate maksudega, toimuvad arengud muudavad kaitstud paindlikkuse turvalisuse aspekti rahastamise väga keeruliseks. Sellepärast püüan ma vaigistada lõplikult hääled, mis väidavad, et kaitstud paindlikkus on neoliberaalne mõiste, mille eesmärk on töötajate õiguste õõnestamine.
Kokkuvõtteks loodan, et arutelu siin parlamendis ja kogu Euroopas on võimeline kaotama teatavad müüdid, millest kaitstud paindlikkus kubiseb. Raportöörina olen ma kolleegide märkimisväärse abiga koostanud teatavad tasakaalustatud suunised, mis näitavad, kuidas Euroopa peaks oma tööturgu tulevikus arendama, et muuta see konkurentsivõimeliseks ja sotsiaalseks. Niisuguse strateegiaga avastame samuti, kuidas tulla toime Euroopa töötajate hulgas valitseva ebakindlusega. Paljud tunnevad praegu hirmu, et nende töökoht paigutatakse ümber ning et nende koht tööturul muutub üleliigseks.
Lõpuks tahaksin ma tänada variraportööri, teiste komisjonide raportööre ja igaühte, kes on mõnel muul viisil käesolevale raportile kaasa aidanud. Väljendan lootust, et riigipead ja valitsusjuhid lisavad detsembris Portugalis kohtudes parlamendi soovitused oma tulevasse töösse kaitstud paindlikkuse ühiste suuniste koostamiseks.
majandus- ja rahanduskomisjoni arvamuse koostaja. - (SV) Härra juhataja, tänan raportööri hästi tehtud töö eest. Globaliseerumisega kaasnevad muutused pakuvad uusi ja paremaid võimalusi kõikidele maailma riikidele, kuid muidugi tekitavad need ka väljakutseid. Euroopa seisab ristteel. Me võime tervitada uut ja paindlikku majandust ja selle võimalusi või taganeda protektsionismi selle mitmetes vormides.
Kaitstud paindlikkus on üks olulisemaid vahendeid sellise tööturu loomiseks, mis raportööri hinnangul kasutab täielikult ära tööjõu potentsiaali. Võtmesõnad on koolitus, liikuvus ja tööalane konkurentsivõime. On selge, et ükski üksikmudel ei ole universaalselt kohaldatav, kuid me oleme võimelised üksteiselt õppima ja peaksime seda tegema. Me rõhutame majandus- ja rahanduskomisjoni arvamust, et liiga jäigad kaitsesüsteemid võivad küll kaitsta neid, kes on tööturul sees, kuid võivad muuta teiste jaoks tööturule sisenemise keeruliseks.
Euroopa rahvastiku kasv on samuti probleem, mille raportöör välja tõi. Üha rohkem inimesi vajab töökohta. Kaitstud paindlikkus, kui seda õigesti kasutatakse, on Euroopale hea mudel, et jätkata positiivset arengut ülemaailmses majanduses. Minu arvates näitab seda Taani näide, mida raportöör ei maininud.
Härra juhataja, on vähemalt üks asi, milles peaksime siin kokku leppima, nimelt, et praegu on liiga paljud inimesed töötud. Euroopa peab jätkama majanduskasvu, et oleks võimalik luua uusi töökohti.
kultuuri- ja hariduskomisjoni arvamuse koostaja. - (IT) Härra juhataja, daamid ja härrad, härra Christenseni raport on andnud olulise panuse esialgse dokumendi edasiarendamisse.
Tere tulemast Euroopa Parlamenti, Rodriguez Zapatero! Teie kohalolek valmistab suurt rõõmu.
Sooviksin väljendada teile siirast tänu, et võtsite vastu Euroopa Parlamendi kutse osaleda Euroopa tulevikku käsitleval arutelul, mis on parlamendis väga oluline. Paljud peaministrid kogu Euroopa Liidust on meid juba külastanud, et arutleda liidu tulevikuga seoses oluliste küsimuste üle, sealhulgas Guy Verhofstadt, Romano Prodi ja Jan Peter Balkenende. Meil on olnud võimalus kuulata nende arvamusi ja nendega aru pidada, isegi ajal, kui valitses suur ebakindlus Euroopa Liidu tuleviku suhtes. Täna oleme siin, et kuulata teid. Esimeeste (fraktsioonide esimeeste) konverentsil tehtud otsuse põhjal lõppeb niisugune arutelu Rootsi peaministri Fredrik Reinfeldti kõnega.
Peaminister, minu arvates on oluline märkida, et Hispaania oli 2005. aastal esimene riik, kes pidas põhiseaduse lepingu eelnõu kohta referendumi ning 77% hispaanlastest hääletas eelnõu poolt.
Seepärast on mul eriti hea meel tervitada teid, peaminister, täna siin veidi enne Lissaboni lepingu allkirjastamist, mida tehakse pärast pikka järelemõtlemisaega ning kriisi: see on leping, millesse võiks lisada põhiseaduse lepingu sisu.
Hispaania on Euroopa Liidus oluline riik ning on andnud juba pikka aega väärtusliku panuse Euroopa Liitu, mitte üksnes alates ühinemisest 1986. aastal, vaid juba ammu enne seda. Hispaania on alati näidanud, ja see kehtib kõigi suuremate parteide kohta, et ta on riik, kus austatakse sügavalt Euroopa veendumusi, tehakse algatusi ja näidatakse aktiivset pühendumust meie kontinendi ühisele tulevikule.
Järgmine päevakorrapunkt on arutelu Euroopa tuleviku kohta, kus osalevad ka Hispaania peaminister ja Euroopa Ülemkogu liige.
pühendunud ja aktiivse euroopameelse kodaniku ning sügavalt euroopameelse riigi peaministrina on minu jaoks suur au olla täna siin parlamendis kui Euroopa kõige esindatumas majas.
Siia tuleb kokku meie rahvaste rikkalik mitmekesisus. Siin väljendame oma identiteeti, alates erinevustest kuni selleni, mis meid ühendab. Kui on olemas institutsioon, mis hõlmab ühemõtteliselt meie projekti, siis on see parlament, kuna just siin tuuakse kuuldavale Euroopa kodanike otsesed soovid.
See maja on muutunud järk-järgult kindlamaks ja paremini varustatumaks ning võtab nüüd mugavalt vastu suure Euroopa pere. Siiski on see muutunud ka tugevamaks ja nõudlikumaks seoses esinduslikkuse ja suutlikkuse suurenemisega, et suunata ja kontrollida meie poliitikavaldkondi ja meetmeid.
Seetõttu, daamid ja härrad, oleme just õiges kohas, et arutleda niisuguse Euroopa üle, mida me soovime näha ja mida me vajame. Ma pean teid tänama võimaluse eest väljendada oma mõtteid ja teha ettepanekuid liidu oleviku ja tuleviku kohta.
Euroopa kontseptsioon on hispaanlaste jaoks seotud rahu, vabaduse, demokraatia ja jõukuse sooviga.
Meie parimad traditsioonid on seotud väärtustega, millega me määratleme Euroopa kultuurilise ja poliitilise ruumi.
Paljude aastate eest ei kaotanud me lootust ühineda rohkem kui 50 aastat tagasi alustatud protsessiga.
Hispaaniat viimase kahe aastakümne jooksul saatnud edu tuleneb suurel määral sotsiaalsest dünaamikast, mis on loodud tänu liidu liikmeks olemisele, ning asjaolust, et oleme kasutanud tõhusalt vahendeid, mille on solidaarsusest meie käsutusse andnud liikmed, kes olid projekti kaasatud enne meid.
Hispaanlastena võlgneme Euroopale suure tänu ning ühinesime kõnealuse projektiga suure tänulikkusega, mida ma tahan täna Euroopa Parlamendi ees taas väljendada.
Keegi ei olnud sel ajal üllatunud, et me kiitsime põhiseaduse lepingu referendumil heaks. Samuti ei tohi kedagi imestama panna, et me kasutasime kogu oma tahet ja paindlikkust institutsioonilise kriisi ületamiseks, jäädes samal ajal kindlaks, ühtseks ja kõikumatuks põhilise sisu säilitamisel, ilma milleta oleks projekti väärtus langenud.
Me saime ohust üle, kuid meie ees seisab endiselt väljakutse: ehitada üles Euroopa, mida me vajame ja mida vajab 21. sajandi maailm.
Me tahame väärtustel põhinevat Euroopat. Euroopa identiteeti on üles ehitatud pika ajaloo vältel, mida on tumendanud tragöödia, kuid valgustanud ka inimkonna kõige üllam looming, mõtte valgus, meie kunstnike soojus ja loomingulisus, meie poliitikute sügavad veendumused ning rahva julgus.
Vabadus, õigusriigi põhimõtted, inimõigused, sallivus, sooline võrdõiguslikkus, solidaarsus - need kõik moodustavad Euroopa moraali. Meie liidu tõeline olemus seisneb just nende väärtuste tunnustamises ja mitte üksnes geograafilises ruumis.
Euroopal peab olema tõeline poliitiline sisu. Üksnes sel viisil võime ehitada liidu üles kooskõlas meie ambitsioonidega.
Kui soovime niisugust Euroopat saavutada, peab see olema tõhus. See peab olema liit, mis on võimeline tulema toime meie aja väljakutsetega.
Euroopa legitiimsuse allikas ja lõplik siht on Euroopa elanikud. Maailma kodanikest on meil kõige rohkem õigusi ja me oleme kõige paremini kaitstud. Siiski ei ela me saarel ja ei saa elada õnnelikult, teades, et teistes maailma paikades ei ole kõnealuseid õigusi olemas või neid kuritarvitatakse. Meie moraalne kohustus on tagada, et igaüks saaks neist õigustest kasu. See kohustus annab Euroopale maailmas missiooni.
Väärtustel põhinev Euroopa koos tõhusa poliitilise sisuga, mida toetavad kodanikud, on Euroopa, mida me vajame. Muutuvas ja üha keerulisemas maailmas peame jätkama integratsiooni. Kui me anname teed isolatsionismile, kitsale arusaamale piiridest ja eelkõige riiklikele huvidele, muutume võimetuks ja ebaoluliseks.
Praegu on aeg ühendada jõud ja süüdata taas entusiasm. Kuuleme üha sagedamini, et Euroopa oli kriisis, et ta kahtles iseendas, et elanikud tundsid end olevat kõrvale jäetud Euroopa projektist või et laienemine kahjustaks poliitilise liidu määratlemist.
Ma ei jaga seda pessimistlikku arvamust. Me oleme olnud rasketes olukordades enne ja oleme neist alati välja tulnud tugevamatena. Jean Monnet ütles, et inimesed nõustuvad muutustega üksnes siis, kui seda on vaja, ning tunnistavad vajadust üksnes siis, kui nad on kriisis. Vajadusest tingituna oleme teinud muudatusi, mis on väga viljakad.
komisjoni liige. - Härra juhataja, mul on hea meel võimaluse üle selgitada, kuhu me majanduspartnerluslepinguid käsitlevate läbirääkimistega oleme jõudnud. Mul on hea meel märkida, et nõukogu toetas eelmisel nädalal komisjoni 23. oktoobri teatises kavandatud strateegiat. Nagu ütles eelmisel nädalal volinik Mandelson parlamendi rahvusvahelise kaubanduse komisjonile, oleme me kõnealuste läbirääkimiste poolele teele jõudnud.
Läbirääkimised edenevad väga kiiresti. Lubage ma annan teile ülevaate selle kohta, kus me praegu oleme. Ida-Aafrikas on alustatud vahelepingut Ida-Aafrika Ühendusega (Kenya, Uganda, Rwanda, Burundi ja Tansaania). Me oleme väga lähedal vahekokkuleppele India Ookeani riikidega Ida- ja Lõuna-Aafrika liidu kontekstis.
Lõuna-Aafrika Arenguühenduses oleme alustanud vahelepingut Botswana, Lesotho, Svaasimaa ja Mosambiigiga. Angola liitub niipea, kui ta on selleks võimeline. Lõuna-Aafrika Vabariik ja Namiibia otsustavad oma osaluse üle lähipäevadel.
Seoses Vaikse ookeani piirkonnaga töötame me paralleelselt kogu piirkonda hõlmava raamlepingu ja konkreetsete turulepääsu lepingute osas, et tagada nende riikide otsene huvi, kes on olulised piirkonna kaubavahetuses Euroopa Liiduga. Ma loodan, et kõnealused lepingud sõlmitakse lähimal ajal.
Ülejäänud piirkondade puhul on pilt ebaselgem. Lääne-Aafrika ja Kesk-Aafrika puhul toimuvad kohtumised nn alarühmades. On võimalik, et me suudame sõlmida kaupu käsitlevad vahelepingud kõige enam mõjutatud riikidega, mida võiks seejärel 2008. aastal laiendada kõigile majanduspartnerluslepingutele kogu piirkonnaga. See sõltub loomulikult sellest, kas asjaomased pooled soovivad niisugust teed käia ja esitleda WTOga kooskõlas olevad turulepääsu lepingud.
Kariibi mere piirkonnas on meil leping peaaegu kõige kohta, kuid mis peamine, meil puudub leping kaubavahetuse puhul, kuna piirkonna ettepanek ei ole kooskõlas sellega, mida võib WTOs heaks kiita. Läbirääkimised jätkuvad, kuid praegu vajame me piirkonna selget poliitilist otsust, et avada läbirääkimised, koostades WTOga kooskõlas oleva turule lubatud kaupade nimekirja.
Kõigis piirkondades kasutame me pragmaatilist ja paindlikku lähenemisviisi, et saavutada kõnealuste lepingute puhul oma eesmärk: täielikud majanduspartnerluslepingud nelja piirkonnaga. See ajakohastab meie kaubavahetussuhteid ja muudab need arenguvõimeliseks, seega on meie eesmärk täielik kokkulepe nelja piirkonnaga.
Oleme teinud viimastel päevadel märkimisväärseid edusamme, kuid me ei saa praegu tagada, et sõlmitakse kokkulepe, mis hõlmab uut WTOga kooskõlas olevat kauplemise korda kõigi AKV riikidega.
WTOga kooskõla on kõigi lepingute peamine osa, olgu tegemist kas täielike majanduspartnerluslepingute, vahelepingute või isegi üksnes kaupu käsitlevate kokkulepetega. Ilma selleta võime pakkuda üksnes üldiste soodustuste süsteemi.
Järgmisel nädalal otsustab üldasjade ja välissuhete nõukogu EÜ määruse üle, et rakendada AKV riikidele pakutud turulepääsu. See on parim pakkumine, mis on kahepoolse kokkuleppe puhul tehtud: täielik tollimaksu-/kvoodivaba juurdepääs koos üleminekuperioodidega üksnes kahe toote (suhkru ja riisi) puhul.
Me teeme kokkulepete sõlmimiseks jätkuvalt kõik võimaliku. Meie pakkumine on laual ja hetkel, kui üks AKV riikidest esitab WTOga kooskõlas oleva pakkumise kokkuleppe sõlmimiseks, võime teha kiiresti nõukogule ettepaneku selle kohta, et kõnealuse riigi suhtes tuleks kohaldada majanduspartnerluslepingu turulepääsu määrust.
Me oleme väljendanud oma tahet töötada alapiirkondadega, kui AKV riigid seda soovivad. Me oleme nõustunud jätkama läbirääkimisi pärast 1. jaanuari 2008 teistes küsimustes, näiteks teenused, investeerimine ja muud kaubandusega seotud valdkonnad, mis moodustavad kõnealuste kokkulepete arendamise väga olulise osa. Me oleme näidanud oma pühendumust seoses kauplemiskorra tagamisega, mis oleks võrdne Cotonou lepinguga või sellest parem iga riigi jaoks, kes meiega kokkuleppe sõlmib. Oleme teinud ettepaneku avada oma turud täielikult ja ühitanud kaubavahetuse pakkumise suuremeelsete pakkumistega teenuste kohta.
Siiski ei saa me laiendada Cotonou kauplemiskorda, kuni me jätkame läbirääkimisi. Majanduspartnerluslepingu puudumisel oleme teinud selgeks, et me ei saa ega taha pakkuda lahendusi, mis on ebaseaduslikud või ebakindlad.
Meie AKV partnerid vajavad toetust kokkulepete rakendamisel ning vajalike kohanduste ja reformide tegemisel. Seetõttu töötab komisjon, et tagada Euroopa Arengufondi kaubandusabi eelkõige majanduspartnerluslepingute raames. Sellepärast teeme tihedat koostööd liikmesriikidega, et nad annaksid lisaraha äsja vastu võetud ELi kaubandusabi strateegia raames.
Me teame, et kõnealuste läbirääkimiste lõpuleviimine tähendab keeruliste poliitiliste otsuste tegemist, kuid me tervitame nende AKV piirkondade ja riikide juhtkonda, kes on otsustanud meiega liituda ja alustada läbirääkimisi majanduspartnerluslepingute üle. Me jätkame nende toetamist, kui nad täidavad võetud kohustusi ja kui me teeme koostööd, et tagada kaubandussuhted, mis aitavad tõepoolest nende arengule kaasa.
fraktsiooni PPE-DE nimel. - Härra juhataja, öelda pärast seitse aastat kestnud läbirääkimisi, et me ei ole jõudnud etappi, kus me peaksime olema, on võib-olla liiga pehmelt öeldud. Ma ei ole kindel, kas on õige öelda, et oleme jõudnud poolele teele.
Viimaste nädalate jooksul on teatavad AKV liikmed muutunud üha rahutumaks seoses piiratud GSP tariifidel põhineva korraga (mida volinik ise kirjeldas), mis ootab neid 1. jaanuaril, juhul kui nad ei sõlmi majanduspartnerluslepingut. Euroopa Komisjon väidab, et on olnud edukas vahelepingu sõlmimisel nii üksikute riikide kui alapiirkondadega. Nagu volinik ütles, sõlmiti eile leping Ida-Aafrika rühmaga ning eelmisel nädalal Lõuna-Afrika Arengunõukoguga, kuid ilma Lõuna-Aafrika Vabariigi ja Namiibiata! Kas majanduslepinguks saab nimetada lepingut, kust on teatavad riigid välja jäetud? On teatatud, et komisjon üritab mõjutada Lääne-Aafrikat kokkulepet sõlmima ilma Nigeeriata, mis on üks suuremaid Aafrika riike ja kellel on käimas ulatuslikud läbirääkimised Euroopa Liiduga. Milline on nende allakirjutamisel olevate nn raamlepingute pikaajaline mõju? Kuhu jääb piirkondlik integratsioon? Minu arvates lõhuvad need lepingud minu aruandes kirjeldatud piirkonnad, mis on majanduspartnerluslepingute puhul just kõige olulisemad.
Ühe fraktsiooni koostatud parlamendi resolutsioonis sätestatakse selgelt vajadus pidada silmas neid praegu kiiresti edasi arenevaid läbirääkimisi. Meile ei pruugi kõnealune kord meeldida, kuid tähtpäev on peaaegu käes ja praegu alternatiivid puuduvad. Kigali deklaratsioon oli äärmiselt tõsine ja kriitiline. Parlamendi praegune resolutsioon on tulevikku suunatud ja ma loodan, et meil on võimalik tulevikku vaadata.
Nagu nimetusest võib järeldada, on majanduspartnerluslepingud vaheetapp, mis tuleb läbida, ning nõuavad ulatuslikke läbirääkimisi ELi ja AKV riikide vahel. Ma olen pettunud, et fraktsioon PSE on otsustanud nende poolt mitte hääletada.
Mul on volinikule viimane mõte. Ühendkuningriigis on ütlus, et maailmas on kolm suurt valet: "tšekk on posti pandud”, "see ei olnud minu viga” ning "ma tulen Euroopa Liidust ja olen siin selleks, et aidata”.
fraktsiooni PSE nimel. - (FR) Härra juhataja, volinik, me peame märkima, et komisjoni läbirääkimiste pidamise viis ei taganud tegelike majanduspartnerluslepingute allakirjutamist enne kavandatud kuupäeva. Siinkohal nõustun ma härra Sturdyga: vahelepingud tekitavad küsimuse seoses loodud piirkondlike rühmadega, mis on olnud kõnealuste majanduspartnerluslepingute allakirjutamist käsitlevate arutelude aluseks.
Läbirääkimised on põhjustanud suurt muret ning pole kaugeltki tugevdanud sidemeid ja usaldust Euroopa ja AKV riikide vahel. Muret tekitavad riigi ressursside kaod: Senegali president ütles hiljuti pressile, et ligikaudu 35-70% Aafrika eelarvest moodustasid tollitariifid, Nigeeria kaotas näiteks 800 miljonit eurot.
Muret tekitab ka AKV majanduste habraste sektorite liberaliseerimise tagajärjed, kuna neil tuleb konkureerida Euroopa ettevõtjatega. Muret tekitavad nõuded hõlmata teises etapis mitmeid teemasid, mis ei vasta WTO kohustustele. Ma pean silmas teenuseid, investeeringuid, riigihankeid ja konkurentsieeskirju. Lisaks paneb muretsema kõrgemate tollitariifide kehtestamine 2008. aastal AKV riikide jaoks, kes ei kuulu vähim arenenud riikide hulka, mis oleks otsekui väljapressimine, sundides neid nõustuma mis tahes lepinguga.
Minu arvates peaksime AKV-ELi suhetele uut hoogu andma ning võtma läbirääkimistel uuesti arvesse peamisi Cotonou põhimõtteid. Majanduspartnerluslepingud on arenguvahendid. Liberaliseerimine ei ole iseenesest lõpp. Majanduspartnerluslepingute eesmärk on tugevdada AKV riikide majandusi, et aidata neil maailma majanduse poole liikuda.
Ühtegi AKV riiki ei tohiks jätta pärast majanduspartnerluslepingu allakirjutamist halvemasse olukorda kui enne seda. Lepingule alla kirjutanud riigid peavad saama kasu vähemalt sama soodsast eelistussüsteemist kui enne majanduspartnerluslepingule allakirjutamist. Lepingud peavad põhinema AKV riikide huvidel ning nende majanduslikul mitmekesisusel.
Tuleb selgitada päritolureeglid, et teha kindlaks, millises ulatuses nad saavad kasu mis tahes meie esitatud uutest turulepääsu meetmetest, ning näha ette rahalise hüvitise tegelikud mehhanismid. Tuleb mõista AKV ja Euroopa parlamendiliikmete Kigali deklaratsiooni sõnumit. Kuupäeva 31. detsember ei ole nii raske saavutada kui see, mille teie määrasite.
Härra juhataja, daamid ja härrad, meie fraktsioonis ALDE toetasime sotsialistide fraktsiooni esimehe nõuet hääletus edasi lükata, et saavutada resolutsiooni teksti osas suurem nõusolek.
Me jagame samuti Kigali kohtumise lõppdokumendis kokku võetud muresid ja lootusi. Majanduspartnerluslepingud on oluline arengu, piirkondliku integratsiooni ja vaesuse vähendamise vahend. ELi tegevus meie globaliseerunud maailmas peab kõnealuseid eesmärke järgima. Vabakaubandus, WTO eeskirjad ja isegi majanduspartnerluslepingud ei ole iseenesest lõpp, vaid maailma kaubanduse vahendid.
Direktiivi 2004/49/EÜ (ühenduse raudteeohutuse kohta) muutmine - Ühenduse raudteevõrgu koostalitlusvõime (uuestisõnastamine) - määruse (EÜ) nr 881/2004 (millega asutatakse Euroopa Raudteeagentuur) muutmine (arutelu)
transpordi- ja turismikomisjoni nimel härra Costa koostatud raport ettepaneku kohta võtta vastu Euroopa Parlamendi ja nõukogu direktiiv, millega muudetakse direktiivi 2004/49/EÜ ühenduse raudteeohutuse kohta - 6-0493/2006 -;
transpordi- ja turismikomisjoni nimel härra Ortuondo Larrea koostatud raport ettepaneku kohta võtta vastu Euroopa Parlamendi ja nõukogu direktiiv ühenduse raudteevõrgu koostalitlusvõime kohta (uuestisõnastamine) - C6-0474/2006 -;
transpordi- ja turismikomisjoni nimel härra Costa koostatud raport ettepaneku kohta võtta vastu Euroopa Parlamendi ja nõukogu määrus, millega muudetakse määrust (EÜ) nr 881/2004, millega asutatakse Euroopa Raudteeagentuur - C6-0473/2006 -.
komisjoni liige. - (FR) Härra juhataja, daamid ja härrad, pärast esimese kahe raudteepaketi vastuvõtmist 2001. ja 2004. aastal ning enne kolmanda raudteepaketi vastuvõtmist 13. detsembril 2006 tegi komisjon ettepaneku võtta vastu uued meetmed veeremi, eriti vedurite vastastikuse kasutamise kohta. Meetmete eesmärk on uuendada raudteesektorit, eemaldades rongide kasutamise takistused Euroopa raudteevõrgus.
Komisjon tegi kõnealuse algatuse peamiselt kahel põhjusel: et lihtsustada rongide vaba liikumist ELis, muutes vedurite ekspluatatsiooni andmise menetluse läbipaistvamaks ja tõhusamaks, ning et lihtsustada õigusakte, konsolideerides ja ühendades kolm raudtee koostalitlusvõime direktiivi üheks direktiiviks.
Kogu pakett sisaldab teatist, kolme õigusakti ettepanekut ja nende mõju hindamist: teatis, milles sätestatakse praegused probleemid ning tehakse ettepanek mitmete lahenduste kohta raudteesõidukite sertifitseerimise korra lihtsustamiseks; ettepanek sõnastada ümber olemasolevad raudtee koostalitlusvõime direktiivid; ettepanek muuta määrust, millega asutatakse Euroopa Raudteeagentuur ning aruanne mõju hindamise kohta.
Millele kõnealustes tekstides keskendutakse? Üks oluline aspekt on rongide vaba liikumise lihtsustamine ning see on seotud vedurite sertifitseerimismenetlusega. Raudteeveo-ettevõtjate ja tootjate hinnangul on sertifitseerimismenetlus liiga pikaajaline ja kulukas ning ametiasutuste mitmetele nõuetele leidub puhtalt tehnilisest seisukohast väga vähe põhjendusi.
Komisjon jagab kõnealust seisukohta ning kavatseb lahendada probleemi, muutes õigusakte ja paludes liikmesriikide raudteeasutustel muuta oma suhtumist, sellest tulenevalt on oluline koos õigusakti ettepanekutega väljastatud teatis, milles soovitatakse lahendusi, mida oleks võimalik kohe kohaldada, ilma et oleks vaja oodata mis tahes muudatusi seadustes. Kõnealust teatist ei ole asjatult välja antud. On olemas juba üks koostööleping, mis kirjutati alla mais Rotterdami-Genova koridori jaoks. Kõnealuses kokkuleppes järgitakse täpselt meie teatises kavandatavaid mõisteid.
Me võiksime mainida ka koostalitlusvõime ja ohutuse direktiivide kavandatavat ümbersõnastamist. Ettepanekute koostamisel oli komisjonil kaks eesmärki. Esiteks, lihtsustada raudteesõidukite sertifitseerimismenetlust. Selleks kehtestasime ühes liikmesriigis juba väljastatud kasutuselevõtu lubade vastastikuse tunnustamise põhimõtte. Kõnealune põhimõte seisneb selles, et veerem, millele on juba ühes liikmesriigis kasutuselevõtu luba antud, ei vaja täiendavat sertifitseerimist teises liikmesriigis, välja arvatud sertifitseerimine, mis on vajalik täiendavate siseriiklike õigusnormide alusel, näiteks tulenevalt kohaliku võrgustiku iseloomust.
Teiseks kasutasime selguse mõttes ühte teksti, et kombineerida 1996. aasta direktiiv üleeuroopalise kiirraudteevõrgustiku koostalitlusvõime kohta 2001. aasta direktiiviga üleeuroopalise tavaraudteevõrgustiku koostalitlusvõime kohta. Seda silmas pidades kehtestati nõukogu ja Euroopa Parlamendi poolt komisjonile antud teatavate volituste suhtes uus kontrolliga regulatiivmenetlus.
Koostalitlusvõime ja ohutuse direktiivide muutmine viis meid kahe järgneva tegevuseni. Me tegime rea muudatusi uue koostalitlusvõime direktiivi tehnilistes küsimustes, võttes arvesse kümne aasta pikkuse tööga saadud kogemusi, mida ei teinud komisjon üksi, vaid ka liikmesriigid komiteemenetluse raames, tööstus ja asjaomane sektor ning alates 2005. aastast Euroopa Raudteeagentuur.
Me tahtsime vastata ka teistele operaatoritele, selgitades ohutuse direktiivis raudtee-ettevõtte ja hooldust teostava üksuse vahel. Eesmärk on kõnealuse direktiivi abil luua uus õiguslik raamistik, mis tuleneb ühenduse direktiividest turu avamise kohta ning uuest lepingust vagunite kasutamise kohta, mida rakendatakse rahvusvahelisel tasandil COTIF konventsiooniga.
Nüüd jõuan ma oma viimase punktini, mis käsitleb ettepanekut muuta määrust, millega luuakse Euroopa Raudteeagentuur. See on seotud Euroopa Raudteeagentuuri volituste laiendamisega, et võimaldada sellel analüüsida erinevaid riiklikke menetlusi ja olemasolevaid tehnilisi eeskirju vedurite kasutuselevõtu lubamiseks ning koostada ja seejärel laiendada loetelu nõuetest, mida kontrollitakse vaid üks kord, olenevalt sellest, kas need on rahvusvaheliselt tunnustatavad eeskirjad või liikmesriikide vahel võrdsed. Kõnealune ülesanne teostatakse koostöös riiklike ohutusasutustega agentuuri juhatuse all. Agentuur peab väljastama riiklike ohutusasutuste või komisjoni nõudmisel tehnilisi arvamusi.
Muudatuste tegemisel selgitasime samuti määruse mitmeid teisi punkte, tuginedes saadud kogemustele, eelkõige seoses Euroopa raudteeliikluse juhtimissüsteemi kehtestamise ja veeremi registritega.
Härra juhataja, ma vabandan oma pigem tehnilise kommentaari eest ning soovin öelda, et esimene ja teine raudteepakett ning varsti ka kolmas moodustavad ühtsel turul raudteeteenuste ladusa toimimise õigusliku ja majandusliku raamistiku. Töö lõpetatakse riiklike turgude avamisega tehnilisest vaatepunktist. See on kõnealuste ettepanekute eesmärk, mida raudteetööstus on nii pikisilmi oodanud. Soovin tänada parlamenti suurepärase ja kiire töö eest seoses kõnealuste tekstidega.
raportöör. - (IT) Härra juhataja, härra komisjoni asepresident, daamid ja härrad, isegi kui me oleme sunnitud pidama tehnilise arutelu, nagu komisjoni asepresident ütles, teeme täna suure poliitilise sammu edasi.
Alates sellest, kui 1950. aastate lõpus koostati esimene asutamisleping, on Euroopa transpordil olnud kolm eesmärki: luua ühtne turg, ühendada üksteisest eraldatud võrgustikud, loomulikult selleks, et luua ühtne turg transpordiliikide jaoks ja nende vahel, ning muuta võrgustikud koostalitlusvõimeliseks konstrueerimise etapis. Koostalitlusvõime ei ole seetõttu tehniline küsimus, see on eeltingimus, et luua üleeuroopalised turud, mis on täiesti vajalikud ja ka asutamislepingus sätestatud eesmärk.
Peaaegu kõigis küsimustes on saavutatud suur edu, kuigi raudteesektor on veidi maha jäänud. Täna on meil samad eesmärgid nagu 1960. aastatel. Põhjused on erinevad ning praegu ei ole aeg nendest kõneleda, kuid seda tuleb rõhutada, et tugevdada meie veendumust, et me teeme suure sammu ja see on edu saavutamiseks äärmiselt oluline.
Koostalitlusvõime on seetõttu võtmetingimus võrgustike ehitamiseks ja nendes liikumiseks ilma tehniliste takistusteta, mis ei võimalda rongide ja veokite täielikku liikumisvabadust. See on oluline samm, mis tuleb teha võimalikult kiiresti.
Komisjon tegi õigesti, et lõpetas eristamise kiirraudteevõrgustike ja tavavõrgustike koostalitlusvõime kohta ning õhutas selles suunas võimalikult kaugele minemist.
Samuti oli õige samal ajal tuua välja ohutuse probleem, kuna ohutust esitletakse mõnikord (siinkohal pean ma väga ettevaatlik olema) kui koostalitlusvõime tingimust. Kuidas saab rongijuht piiri ületada, kui ta võib-olla ei räägi selle riigi keelt, kuhu ta sõidab? Kuidas saab vedur piiri ületada, kui see ei ole võib-olla täielikult kohandatud piiritaguse võrgustikuga? Ma võiksin jätkata.
Seetõttu tegi komisjon õigesti, kui sidus need kaks elementi. Me peame tagama täielikult ohutuse, kuid koostalitlusvõimelise süsteemi piires, sest kui ohutust käsitletakse eelkõige koostalitlusvõime takistamise tingimusena, on midagi valesti. Asjaolu, et otsustati luua Euroopa agentuur, mis tegeleb kõnealuste ja teiste küsimustega, on kahtlemata märk, et me võtame asju tõsiselt.
Mida on parlament teinud? Parlament on komisjoni ettepanekud ulatuslikult heaks kiitnud, tehes mõned soovitused eesmärgiga suurendada süsteemi koostalitlusvõimet. Koostalitlusvõimet käsitleva raportiga näeb parlament ette tähtaegade määramise kasutuslubade andmiseks, seoses olemasoleva veeremiga loomulikult. Parlament on ka selle poolt, et liikmesriigid peaksid tõestama koostalitlusvõime puudumise, isegi ohutusega seotud põhjustel, teiste sõnadega on esialgne eeldus see, et kui sertifikaat on antud, võib iga rong sõita ükskõik kuhu, kui keegi ei suuda mulle tõestada, miks see ei peaks nii olema. Kolmandaks, näeb parlament ette, et olemasoleva veeremi moderniseerimise jaoks tuleks anda riigiabi. See on minu arvates parlamendi panus.
Sama kehtib ohutuse puhul. Ka siin oleme püüdnud öelda, et sertifitseerimine peab olema kohustuslik teatava tähtajani, meie kavandatav tähtaeg on aasta 2010. See peaks vähendama kõigi kartusi, võttes arvesse, et kõiki koheldakse võrdselt ning ei jätkata endiselt raudteeteenuseid juhtivatele monopolidele automaatselt erilise pädevuse omistamist ja seetõttu nende vabastamist kõnealustest kohustustest.
Kolmas punkt on seotud agentuuri töö korraldamisega. Siinkohal on mul üks põhiküsimus ning ma esitaksin selle kõigile, eriti komisjonile. Me kujutasime õigustatult ette, et 25 Euroopa agentuuri loomisega eraldatakse ohutus kõigest muust. See oli mõni aeg tagasi tehtud suur otsus. Võttes arvesse, et kõnealused agentuurid veel ei tegutse, küsin ma nüüd, kas see oli väärt mõte kaaluda ühe Euroopa agentuuri loomist, mis töötaks 25 haruagentuuri kaudu eri riikides. See on oluline küsimus ning aitaks meil leida Euroopa tasandil positiivse lahenduse koostalitlusvõime ja ohutusega seotud probleemidele.
raportöör. - (ES) Härra juhataja, volinik, daamid ja härrad, täna sõltuvad globaliseerumise tulemusena meie majandus, ühenduse areng ja kodanike heaolu rohkem kui kunagi varem tõhusast ja tulemuslikust majandusest ning ennekõike jätkusuutlikust transpordisüsteemist.
Me vajame kõiki transpordiliike. Raudteede hiilgeaeg oli alguses, kuid seejärel jäeti need kõrvale sõidukite tõttu, millega sai liikuda teedel ja kiirteedel tänu nende paremale juhitavusele, suuremale individuaalsusele ja juurdepääsetavusele. Nüüd, mil meie teid ähvardab kokkuvarisemine ja keskkond on saaste tõttu kriitilises seisundis, vaatame taas raudteede poole, lootes, et tulevikus saame nende abil rahuldada liidusisese liikuvuse vajadused.
Sellest teadlik olles tegi komisjon uue õiguspaketi ettepaneku, et parandada raudteetranspordi õigusliku raamistiku tehnilist külge. See hõlmab koostalitlusvõime ja ohutuse direktiivide ning Euroopa Raudteeagentuuri loomist käsitleva määruse läbivaatamist. Üldises tähenduses kaalusid Euroopa institutsioonid raudteede ühenduse tasandil konsolideerimise vajadust esimest korda aasta tagasi. Seoses koostalitlusvõimega teab igaüks, et 1996. aasta juulis ehk 11 aastat tagasi võtsime vastu nõukogu direktiivi 96/48/EÜ kiirraudteevõrgustiku kohta, millele järgnes 2001. aasta märtsis direktiiv üleeuroopalise tavaraudteevõrgustiku kohta.
Järgmine päevakorrapunkt on kultuuri- ja hariduskomisjoni nimel esitatud soovitus teisele lugemisele, mis käsitleb teleringhäälingutegevust käsitlevate liikmesriikide teatavate õigus- ja haldusnormide koordineerimist (10076/6/2007 - C6-0352/2007 - (raportöör: Ruth Hieronymi).
raportöör. - (DE) Härra juhataja, volinik, daamid ja härrad, täna arutleme parlamendi ja nõukogu eelläbirääkimistel vastu võetud ühist seisukohta teleringhäälingutegevust käsitleva direktiivi läbivaatamise kohta. See on parlamendi, nõukogu ja komisjoni jaoks suur edusamm, Seega tahaksin tänada südamest kolleege parlamendi kõigist fraktsioonidest ja komisjonidest, mis olid kaasatud, eriti haridus- ja kultuurikomisjoni variraportööre Henri Weberit, Ignasi Guardansi Cambód ja Helga Trüpelit. Nad tegid palju tööd selle nimel, et saaksime täna esitleda oma saavutusi ja ühist tulemust.
Suur tänu ka volinik Redingile (aasta 2007 volinikule, paju õnne selle puhul!), kes esitas direktiivi läbivaatamise ettepaneku suure otsustavuse ja tahtega teha võrdsel tasandil koostööd ning töötas koos meiega selle nimel.
Sooviksin tänada ka nõukogu, eriti eesistujariiki Saksamaad, kelle juhtimisel oli võimalik ühine seisukoht saavutada, ning praegust eesistujariiki Portugali, kes kaitses kindlalt saavutatud ühist seisukohta, võimaldades meil selle üle täna arutelu pidada ja homme hääletada.
Piirideta televisioon on Euroopa teabevabaduse ja meedia mitmekesisuse seisukohast peamise tähtsusega. Seetõttu tervitame väga asjaolu, et oleme olnud suutelised kõnealust direktiivi õigeaegselt ajakohastama. Päritolumaa põhimõtte alusel oleme saavutanud ühised eesmärgid televisiooni traditsiooniliste ja uute vormide puhul, sõltumata platvormist. Traditsioonilise televisiooni puhul hõlmab see peamiselt õigust lühiajalisele aruandlusele kogu Euroopas, parema juurdepääsu tagamist puuetega inimestele, paremat kontrolli lastele mõeldud reklaami üle ning sõltumatu riikliku meedia järelevalvet.
Siiski parandasime ka kommertsringhäälingu rahalist alust, mitte reklaami suurendades (mis on endiselt maksimaalselt 12 minutit tunnis), vaid paindlikumate eeskirjade kehtestamise teel. Tegime raske sammu seoses tooteasetuse võimaldamisega, nii et eratelekanalid suudaksid Google'i ja teiste rivaalidega konkureerides pakkuda tulevikus tasuta teleteenuseid. Piisavat läbipaistvust käsitlevate direktiivide saavutamiseks tegi tööd Euroopa Parlament.
Kaasaegse Interneti-televisiooni puhul kohaldatakse pärast homset otsust ja sellele järgnevat rakendamist riiklikul tasandil põhimõtet, et televisioon jääb majandus- ja kultuuritooteks, hoolimata kasutatavast tehnoloogiast. See on Euroopa mudel, mille me oleme säilitanud kõnealuse direktiiviga audiovisuaalsete meediateenuste jaoks, nagu neid tulevikus hakatakse nimetama. Interneti-televisioon ja mobiiltelevisioonil peaks samuti olema Euroopas tulevik, mitte üksnes majandustoote, vaid ka teabevabaduse ja meedia mitmekesisuse peamise tagatisena.
Seetõttu on nii oluline kaasajastatud direktiivi algatamine just õigel ajal. "Just õigel ajal” tähendab, et eelseisvad läbirääkimised telekommunikatsiooni paketi üle, mis on nüüd alanud, ning arutelu elektroonilise teabe üle võivad toimuda traditsiooniliste ja uute audiovisuaalsete meediateenuste selgitatud õigusliku raamistiku taustal.
Seetõttu palun teie tuge homsel hääletusel, et me tagaksime enamiku toetuse Euroopa meediapoliitika arengu saavutamiseks.
komisjoni liige. - (FR) Härra juhataja, ema jaoks on alati suur rõõm, kui lapsest kasvab intelligentne ja elav teismeline. Just niisugune tunne on mul täna õhtul seoses piirideta audiovisuaalsete meediateenuste direktiiviga ning soovin oma rahulolu ja uhkust jagada lapse ristiema, suurepärase raportööri Ruth Hieronymiga.
Lapse intelligentsuse testimiseks on palju võimalusi. Proua Hieronymi on need üles loetlenud: tulevaste audiovisuaalvahenditega kohandatud reguleerimisala, kuna seda on laiendatud tellitavale audiovisuaalmeediale, näiteks tellitav video; asukohariigi põhimõtte kinnitamine ja seega programmide liikumisvabaduse konsolideerimine, lisades sellesse intelligentset koostööd ja dialoogi hõlmava menetluse, et ennetada või lahendada mis tahes võimalikku konflikti; tasakaal tarbijate austamise ja äriühingute lisavabaduse vahel; teabeõiguse laiendamine uute eeskirjadega peamiste sündmusi käsitlevatele lühilõikudele juurdepääsu kohta. Kõik uued omadused tagavad minu arvates mõistliku tasakaalu väärtuste uuendamise ja austamise vahel.
Lapse elujõu tunnistusena sooviksin rõhutada kultuurilise mitmekesisuse edendamist digitaalses valdkonnas, uute reklaamvõtete tunnustamist, tooteasetuse jaoks ette nähtud õiguslikku raamistikku, tähelepanu, mis on lõpuks pööratud nägemis- või kuulmispuudega kodanike juurdepääsule audiovisuaalmeediale ning usaldust tööstuse vastu, mis on saavutatud korralduse kaudu kohaldada direktiivi enesekontrollisüsteemi või kaasregulatsiooni kasutades.
Parlamendil oli lapse kasvatamises suur roll ning ma tahan parlamenti selle eest tänada. See on teine näide suurepärasest koostööst kolme institutsiooni vahel, kes on edukalt lõpetanud õigusakti, millest saab homse tööstuse ja kultuuri peamine alus.
Nüüd on lapsel aeg kodust lahkuda ja sirutada tiivad täiskasvanuna laiali. Ühenduse direktiivi puhul tähendab see liikmesriikides ülevõtmist. Vastavalt ELi poliitikale loodan ma, et kõnealune etapp ei muuda last ülekaaluliseks. Oleks palju paradoksaalsem, kui me kutsuksime uues direktiivis tööstust koostama lastele suunatud ja ülekaalulisuseni viiva reklaami käitumisjuhendeid. Seetõttu ma loodan, et liikmesriigid hoiduvad võimalikult palju riiklike kohustuste lisamisest, mis kahjustaks nende audiovisuaaltööstust.
Ma olen täiesti kindel, et homme heakskiitmiseks esitatav tekst tagab tööstuse jaoks tõelise õiguskindluse ning edendab lisaks ühiskonna- ja kultuuriväärtusi. Kõnealuse õigusliku raamistiku abil liigub EL edasi seoses teisi kontinente käsitlevate õigusaktidega. Minu arvates võime selle üle uhked olla. Me aitame tööstust ka loomise tähenduses. Me panustame filmide parimasse võimalikku rahastamiskava koostamisse ja eurooplaste juurdepääsu kvaliteetsisu vormidele tasuta telekanalites: seega on mul täna koos teiega ja tänu teile tunne, et meie ülesanne on täidetud.
fraktsiooni PPE-DE nimel. - (SV) Härra juhataja, kõigepealt lubage õnnitleda ja tänada raportööri kõnealuses valdkonnas tehtud töö eest ning volinikku. Selle küsimuse puhul on arvamused väga erinevad ja tugevad, kuid oleme koostanud siiski ettepaneku, mida täna arutame ja milles näidatakse Euroopa televisioonile suunda.
Minu arvates on vaja rõhutada teatavaid aspekte. Muu hulgas loome me päritolumaa õigusaktide põhimõtte, mis tähendab paremat ja tugevamat alust mitmekesisusele ja ühisele Euroopa televisioonile ning (mis on oluline) paremaid tingimusi Euroopa filmitööstuse jaoks, kuna see on kõnealuse valdkonnaga tihedalt seotud. lisaks tähendab see paremat tasuta meedia suuremat ulatust teiselpool Euroopa piire.
Muidugi võiksid teatavad asjad olla isegi paremad. Minu arvates oleks olnud hea, kui me oleksime olnud avatumad reklaamiaja küsimuses, kuid selle puhul on loodud suurem paindlikkus. Minu arvates tähendab ettepanek, milles on nüüd käsitletud uuesti tooteasetust, samuti paranemist. Seetõttu võime saavutatud eduga rahul olla.
Lubage mul öelda tuleviku kohta ühte, kuna kõnealune õigusakt põhineb peamiselt lineaarsete ja mittelineaarsete meediateenuste vahelise erinevuse olemasolul. Minu arvates on niisugune erinevus tulevikus üha vähem oluline. Juba praegu on selge, et erinevus ei ole enam nii suur või asjakohane. Minu arvates on oluline jälgida valdkonna arenguid, et me ei lõpetaks olukorras, kus Euroopa traditsiooniline telemeedia on vähem soodsas positsioonis kui see, mida edastatakse mittelineaarsel teel Interneti või teiste vahendite kaudu, kuna pikaajalises perspektiivis võib see kahjustada meie võimalusi ülemaailmses kontekstis. Ma tahaksin veel kord tänada raportööri ja märkida, et me oleme teinud edusammu.
fraktsiooni PSE nimel. - (FR) Härra juhataja, volinik, daamid ja härrad, tahaksin alustuseks tsiteerida kolleegi Henri Weberit. Kõnealune tekst on vastuvõetav kompromiss sotsialistide fraktsioonile ning läbirääkimiste ajal õnnestus meil lisada teatavad väärtuslikud sätted, et säilitada Euroopa audiovisuaalne mudel. Tahan tänada raportööri proua Hieronymit otsustavuse, kannatlikkuse ning eriti avatud ja positiivse kompromissi saavutamise soovi eest.
Läbivaatamise muutsid vajalikuks teatavad küsimused seoses digitaalse revolutsiooniga teadmistepõhise majanduse kontekstis. Eeskirju laiendati sobival viisil uutele audiovisuaalteenustele. Tagatud on vähemuste ja ELi kodanike kaitse mis tahes diskrimineerimisele õhutamise eest. Uued teenused aitavad kaasa filmide ja Euroopa audiovisuaalse sisu rahastamisele. Teatav protsent nende käibest makstakse toetusarveteks ning tagatakse Euroopa toodete väljapanek on-line kataloogides. Meedia mitmekesisusest on nüüd saanud ametlik nõue. Reguleerivate asutuste roll on laienenud ning liikmesriikidel soovitatakse tungivalt võtta vastu kõigile juurdepääsu tagavad sätted.
Reklaami valdkonnas tahtis sotsialistide fraktsioon säilitada praeguse direktiivi eeskirjad. Et maksimaalne reklaamiaeg on 20% tunnis, on kahe reklaamipausi vaheline aeg nüüd 30 minutit, kuigi me tahtsime säilitada Euroopa ekraanide puhul 45 minutit. Me oleme siiski rahul, et toodete reklaamimine on keelustatud dokumentaalfilmide, uudiste ja lastesaadete ajal. Liikmesriigid võivad siiski otsustada niisuguse reklaami lubamist filmide, telefilmide ja spordisaadete ajal. Sel juhul kehtivad tooteasetuse puhul ranged eeskirjad, et vältida kuritarvitamist ja teatavaid soovimatuid mõjusid.
Seetõttu on leitud tasakaal sõnavabaduse, teabe vahetamise, uutele teenustele (näiteks tellitud video) avaliku juurdepääsu ning kultuurilise ja majandusliku väärtusega sisu vahel. Kvaliteedi rõhutamine võimaldab tugevdada Euroopa tootmise positsiooni. See on direktiivi üks suurimaid mõjusid.
fraktsiooni ALDE nimel. - (FR) Härra juhataja, minu arvates oleme jõudnud väga pika teekonna lõppu. Selleks kulus palju aega ning oli vaja paljude inimeste, parlamendiliikmete ja ekspertide jõupingutusi, isegi nende omi, kes jälgisid arutelu hoolikalt väljaspool parlamenti, kuna see oli nende jaoks väga oluline. Me kõik peaksime olema väga rahul, sest homme, kui ei esine mingeid üllatusi, võetakse läbirääkimiste ja arutelude tulemusena koostatud tekst ühehäälselt vastu, võib-olla isegi ilma hääletamiseta, mis tõestab, et niisuguse teksti võib vastu võtta peaaegu heakskiitmise teel.
Seetõttu on aeg õnnitleda proua Hieronymit ja teisi variraportööre, kuid eriti proua Hieronymit, samuti volinikku. Tema arvates on ülesanne täidetud. Tal on õigus. Täna võib tõesti seda öelda.
See tähendab, et me võtame vastu väga selge õigusliku raamistiku selgete eeskirjadega, mis muudavad investeerimise audiovisuaalsetesse vahenditesse ohutumaks ja kindlamaks. Eeskirjad on laiendatavad uuele digitaalmeediale ja uue meediaga seotud vahenditele koos kõigi peamiste omadustega, mida nõuab tarbija- ja vähemuste kaitse, katmata või täiendamata samal ajal olemasolevaid sätteid, kuna vahendid on uued ja ka õiguslikud vastused peavad olema uued.
Uued eeskirjad muudavad reklaami kindlasti paindlikumaks. Me oleme sellest teadlikud. Arutasime neid ja otsustasime neid toetada. Üldiselt töötas minu fraktsioon kõige rohkem, et tagada teksti valmimine, kuna me ei kaotanud Euroopa audiovisuaalse mudeli omadusi. Tegelikult ei läinud me kunagi nii kaugele, -kuid me teame ja peame valjusti välja ütlema, kuna me toetasime ka tooteasetust kogu südamest -, et kui me tahame vaatajatele tasuta televisiooni, kuigi see on tasuta üksnes vaatajate jaoks, ja ei taha, et see makstaks kinni üksnes maksudest ja riigi vahenditest saadud rahaga, tuleb tagada rahastamisvahendid konkurentsi raames. see on kontekst, milles me tooteasetust lubasime. me muutsime selle läbipaistvaks ja tegime väga selgeks, kuidas ja millal seda tuleks rakendada.
Nüüd on aeg luua rakenduskord. Siinkohal tahaksin paluda komisjonil kinnitada veelkord oma vastutust. On tõsi, et laps on kodust lahkunud, kuid mitte täielikult. Rakendamist tuleb väga hoolikalt seirata ning eriti, volinik, tuleb võtta midagi ette seoses ühe aspektiga, mis valmistab mulle tõsist muret. Minu arvates on teatavates liikmesriikides üldine arvamus, et puuduvad Euroopa televisiooni käsitlevad määrused praeguse ja rakendamishetke vahel. Võiksime öelda, et seadusi ei ole enam. See ei ole siiski tõsi. Piirideta televisiooni direktiivis, mis kehtib endiselt, on sätestatud teavitamiseeskirjad, millega on ette nähtud, mida tuleks teha ja mida mitte. Kehtib üldine arvamus, et kuni uue määruse, uue direktiivi kohaldamiseni liikmesriikides ei kohaldata kehtivaid eeskirju. Teie ja komisjoni ülesanne on teha selgeks, et niisugune ettekujutus ei ole õige ja olukorda ei tohiks sel viisil käsitleda.
fraktsiooni UEN nimel. - (PL) Härra juhataja, Euroopa Parlamendi ja nõukogu direktiivi teleringhäälingutegevust käsitlevate liikmesriikide teatavate õigusnormide kooskõlastamise kohta muudatusettepanekute eesmärk on tagada, et liikmesriikide audiovisuaalsete meediateenuste saajad võivad saada täielikku kasu siseturu soodustustest, rakendades päritolumaa reguleerimispõhimõtteid.
Härra juhataja, Euroopa Parlament võttis hiljuti vastu aruka resolutsiooni suhete kohta ühega oma naaberriikidest. Ma sooviksin loetleda teile mõned praegused tegevusalad. Palun kuulake hoolikalt ja ilma igasuguse kartuseta: võttes arvesse, et Venemaa üldsusel puudub piisav teave Teises maailmasõjas toime pandud kuritegude ulatuse kohta, eriti Soomes, Balti riikides, Katyńi ja Köningsbergi piirkonnas, on parlament veendunud, et Venemaa kodanikel on õigus teada tõde sõjapoliitika ja nende nimel toime pandud genotsiidi ning sõjakuritegude täideviijate kohta; parlament on veendunud, et Venemaa peab ausalt seisma silmitsi oma sovetliku minevikuga, et teha edusamme, ning et mineviku tunnistamine on lahutamatu osa lepituse leidmisel Venemaa naabritega.
Parlamendi resolutsioon oli adresseeritud Serbiale, kes väärtustas meie ettepanekuid, kuid et käesolev parlament ei kasuta kahekordseid standardeid, kasutatakse sama üleskutse vormi Venemaad käsitlevates dokumentides.
(HU) Tänan, härra juhataja. Daamid ja härrad, härra juhataja, tahaksin öelda paar sõna Euroopa mustlaste olukorra kohta seoses teie arvamusega, mis võeti vastu viimasel täiskogu istungil. Minu arvates on oluline, et Euroopa Komisjon ja parlament teeksid koostööd ja võtaksid kõnealuse vähemuse eest vastutuse, võttes palju otsustavama rolli kui neil siiani on olnud ning valmistades ette, rakendades ja seirates programme, mille eesmärk on tõrjutud või marginaliseeritud ühiskonna rühmade kaasamine. Osana sellest oleks Euroopa Parlamendi liikmete jaoks väga oluline teha koostööd volinikega, kes vastutavad otse või kaudselt vähemuste, nende integratsiooni ja kaasamise eest, ning spetsialistide rühmana valmistada ühiselt ette ulatuslik, piiriülene mustlasi käsitlev strateegia koos tõhusa seirega, mis annaks võimaluse kõige mahajäänumates piirkonnas elavatele inimestele ja kõige ebasoodsamas olukorras olevatele inimestele võimaluse pääseda juurde liidu arenguprogrammidele. Selleks tuleb koostada Euroopa kriisikaart, mille abil oleks lihtsam hinnata armetus vaesuses olevaid piirkondi. Kaks aastat tagasi oli Euroopa Rahvapartei parlamendis esimene, kes võttis vastu mustlasi käsitleva strateegia. Sooviksin, et teised fraktsioonid ühineksid sellega. Minu arvates oleks väga oluline, et me ilmuksime koos 14. veebruaril mustlasi käsitlevale kuulamisele ja tegutseksime kõnealuse vähemuse toetuseks. On väga tähtis, et midagi toimuks. Tänan.
(DE) Härra juhataja, pealtnägijad on teatanud peaaegu uskumatust kiiruspiirangu ületamisest, kuhu on kaasatud Euroopa Parlamendi peasekretär Harald Rømer ja mis toimus käesoleva aasta 14. novembril umbes kell 15 Luksemburgis registreeritud diplomaatilise korpuse sõidukiga, mis sõitis Euroopa Parlamendist Strasbourgi kesklinna suunas. Auto rataste all litsuti laiaks varblased, kui mürinaga mööda Allée de la Robertsau'd kihutati, tuisates kiirusega üle 100 km/h mööda liiklusjärjekorras aeglaselt liikuvatest sõidukitest ning sundides jahmunud jalakäijaid oma ohutuse nimel üle vöötraja hüppama.
Seetõttu sooviksin ma härra Rømerilt mõned küsimused küsida: kas te sõitsite nimetatud ajal tõepoolest kõnealuses sõidukis? Kes seda juhtis? Millised juhised te juhile andsite või ei andnud? Miks juhiti sõidukit nii hoolimatult ning miks ületati nii palju kiirust? Kas teie arvates liikluseeskirjad teie puhul ei kehti? Kas teie arvates ei peaks te Euroopa Parlamendi kõrgeima ametnikuna olema teistele eriliseks eeskujuks ning jääma liiklusseaduse piiresse? Kas te kavatsete ka tulevikus nii käituda ning kas kõik liiklejad peaksid hirmuga teie eest ära jooksma?
(RO) Eelmisel esmaspäeval valisid rumeenlased esimest korda oma Euroopa Parlamendi esindajad. Rumeenia ühineb Euroopa parlamendi otsevalimiste traditsiooniga, mis algas 1979. aastal.
Valimised Rumeenias näitasid, et meil on Rumeenia kodanike ees suur vastutus, kuna peame neile rääkima rohkem Euroopa Liidust ja selgitama meie perekonna häid ja halbu külgi. Kuigi Rumeenia on Euroopa Liidu toetushäälte poolest riikidest teisel kohal, oli valimiste tulemus suhteliselt madal - 29,4%. Siiski kujutasid valimised endast Euroopa elanike arengusuuna jaoks suurt edu. Rumeenia demokraatliku partei esindajaid on käesoleval foorumil nüüd peaaegu kolm korda rohkem ning meie võidu järel on fraktsiooni PPE-DE kaal Euroopa Parlamendis suurenenud peaaegu 4%.
Tänan rumeenlasi usalduse eest ning teid positiivsete sõnumite eest, mille te Rumeenia valijatele saatsite.
(FR) Härra juhataja, daamid ja härrad, liiv Kosovo liivakellas niriseb peatumata alla ning 10. detsember on peaaegu käes. Kahjuks jätkub kurtide dialoog Serbia piirides asuva äärmiselt autonoomse Kosovo ja valvatud sõltumatuse vahel. 18. novembri parlamendivalimised üksnes suurendasid poliitilisi ambitsioone, kuna iseseisvuse toetajate võitu valimistel iseloomustas rekordiline hääletamisest hoidumine.
Seetõttu peab EL pakkuma välja muu strateegia peale iseseisvuse, kinnitades seeläbi Euroopa välispoliitikat. Sõna iseseisvus on lõks, kaose sünonüüm Euroopa jaoks. Kõnealuse protsessiga nõustudes avame Pandora laeka ning kogu selle natsionalism, regionalism ja lokalism mõjutavad meie territooriumit.
Globaliseerunud maailmas on iseseisvus illusioon. Osapooli tuleb kutsuda üles ehitama piirkondlikku kogukonda rahumeelse kaubavahetusega, mille puhul peetakse nõuetekohaselt kinni demokraatlikest põhimõtetest. Eraldatuse ja iseseisvuse toetamine tugevdaks üksnes natsionalismi. Lubage meelde tuletada president François Mitterrandi sõnu parlamendile: natsionalism on sõda ning sõda ei ole üksnes minevik, vaid võib olla ka tulevik.
Härra juhataja, on väga tõenäoline, et Iirimaa on ainus Euroopa riik, kes korraldab Lissaboni lepingu kohta referendumi. Mina ise olen ELi poolt ning hääletasin kõigil lepingut käsitlevatel referendumitel "jah”. Siiski on mul tekkinud probleem ning ma palun nõukogul selle lahendada.
Enne, kui me palume kodanikel teha teadliku valiku, on meil vaja lepingu konsolideeritud versiooni. Minu seisukoha illustreerimiseks vaadake lepingu leheküljel 51 jaotist pealkirjaga "Mittediskrimineerimine ja kodakondsus”, mida iga kodanik võiks soovida lugeda ja hinnata. Punktis 32 sätestatakse: "Artikkel 17 asendatakse artikli 12 sõnastusega”. Punktis 33 sätestatakse: "Lisatakse artikkel 17a, mille aluseks on artikli 13 sõnastus; lõikes 2 asendatakse sõnad "Kui nõukogu võtab vastu ühenduse edendamismeetmeid ...” sõnadega "Erandina lõikest 1 võivad Euroopa Parlament ja nõukogu seadusandliku tavamenetluse kohaselt võtta vastu ühenduse edendamismeetmete aluspõhimõtted ...” ning lõpus asuvad sõnad " ..., teeb ta erandina lõikest 1 otsuse vastavalt artiklis 251 ettenähtud menetlusele” jäetakse välja.”
Austatud juhataja, mul ei ole vaja rohkem ette lugeda. Ma arvan, et väljendasin oma seisukoht piisavalt selgelt.
(RO) Härra juhataja, mul on hea meel teid näha täna, kolm päeva pärast Rumeenia jaoks äärmiselt olulist hetke.
Vastavalt ühinemislepingule Euroopa Liiduga korraldas Rumeenia pühapäeval, kuus kuud pärast algselt kavandatud kuupäeva, Euroopa Parlamendi valimised. Seega said Rumeenia kodanikud kui Euroopa kodanikud valida otse isikud, kes neid Euroopa Liidu kõige demokraatlikumas institutsioonis esindavad. Isegi kui valimistulemus jäi Euroopa keskmisele tasemele, mis ei ole väga kõrge, olen ma veendunud, et tingituna meie uute Rumeenia kolleegide kaasatusest muutuvad Rumeenia kodanikud üha teadlikumaks Euroopa Parlamendi tegevuse mõjust nende igapäevaelule. Asjaolu, et äärmuserakonnad ei saanud nõutud häälte arvu Euroopa Parlamenti sisenemiseks, näitab, et Rumeenia kodanikud on juba tõestanud oma küpsust ja vastutust seoses Euroopa Liiduga.
Sel puhul tahaksin õnnitleda kõiki, kelle Rumeenia kodanikud määrasid oma esindajaks Euroopa Parlamendis ning ma loodan teha nendega rumeenlaste heaolu nimel koostööd, olenemata nende kuulumisest eri fraktsioonidesse.
(PL) Härra juhataja, Poola kalurid korraldasid eile Euroopa Komisjoni peakontori ees meeleavalduse. Nad protesteerisid komisjoni ebaõiglase ja diskrimineeriva meetme vastu seoses Poola kalatööstusega.
Probleem on seotud tursapüügi keelustamisega Läänemerel. Tursk on Poola kalurite peamine sissetulekuallikas. Komisjon kehtestas püügikeelu karistusena tursapüügi aastakvoodi ületamise eest. Lisaks ähvardas komisjon, et Poolale ei määrata üldse 2008. aastaks püügikvooti või seda vähendatakse. See viiks Poola kalatööstuse kindlasti pankrotti. Määratud kvoodid on väga piiratud ja põhinevad ebatäielikel ja moonutatud andmetel Läänemere tursavarude kohta.
Seoses sellega tekib küsimus, miks oli Poola ainus riik, keda kontrolliti, kui ta kutsus üles kontrollima põhjalikult kõigi riikide kalastust. Saksamaa, Rootsi ja Taani kalurid ületavad samuti kvoote. Kas Poola kaluritest saavad volinik Borgi ohvritalled? Vastasel juhul on see võib-olla jõupingutus, et kõrvaldada konkurents Euroopa Komisjoni abiga? Liidul ei ole silmnähtavalt õnnestunud tabada võrdsuse mõistet ning seetõttu toetan ma protesti.
(PL) Härra juhataja, ma kutsun üles võtma arutlusele Egiptuse naise Shadia Nagui Ibrahimi juhtum. See naine mõisteti kolmeks aastaks vangi, kuna abiellumisel ütles ta, et ta on kristlane, mis ei olnud väidetavalt tõsi. Tegelikult rääkis ta tõtt, kuna ta on kristlane. Ta on kopti kiriku liige ning ei olnud teadlik asjaolust, et tema isa, kes samuti oli kopti kristlane, pöördus mõneks ajaks islamiusku ning seejärel tagasi kopti usku.
Egiptuse seaduse kohaselt on Shadia Nagui Ibrahim muslim, kuna tema isa oli kunagi muslim. Isiku usku ei saa määratleda riiklikud või õigusasutused. See on isikliku veendumuse küsimus. Kui Egiptus soovib, et teda peetaks tsiviliseeritud riigiks, peab ta muutma oma mittesallivaid antikristlikke õigusakte.
(IT) Härra juhataja, volinik, daamid ja härrad, sooviksin pöörduda voliniku poole seoses struktuurifondide ebamõistliku kasutamisega, mis on Euroopa Liidus kahjuks üha sagenev nähtus.
See, mis juhtus Ungaris seoses LEADERi programmiga, on üpris šokeeriv. LEADER Local Action Groups, kuhu peaksid kuuluma kohalikud omavalitsused ja vallad, et kasutada ja arendada LEADERi programme Ungari territooriumil, koosnes üksnes ühte erakonda, nimelt riigi valitsevasse erakonda kuuluvatest asutustest, jättes välja valitsusväliste erakondade juhitavad kohalikud asutused.
See on täielik skandaal ning ma leian, et Euroopa Liit peab võtma meetmeid Ungari valitsuse vastu, avades võib-olla rikkumismenetluse, kuna struktuurifonde ei ole nõuetekohaselt kasutatud. Kohalikud elanikud sõna otseses mõttes kaotavad sellest, kuna nende omavalitsus ei ole valitsusega ühel meelel.
(EL) Härra juhataja, Annapolises toimunud Lähis-Ida käsitlev konverents lõppes segaste tulemustega Euroopa Liidu jaoks. Viimastel kuudel on nii volinik Waldner kui ka kõrge esindaja härra Solana kinnitanud täiskogul, et Euroopa Liit mängib aktiivset rolli Lähis-Ida poliitika kujundamisel. Lugedes täna president Bushi kõnet, ei näe ma sellest siiski ühtegi märki. Vastupidi, ma loen, et erakonnad nõustuvad looma mehhanismi teekaardi kava rakendamiseks, mida kontrollivad Ameerika Ühendriigid. Ka tulevane rahuleping rakendatakse teekaardi alusel, mille lõplik vahekohtunik on Ameerika Ühendriigid. Kus on Euroopa Liit? Millist lootuse sõnumit saame tulevikuks anda, kui oleme lihtsalt sündmuste jälgijad?
(LT) Härra juhataja, eelmisel laupäeval suruti Venemaal Moskvas ja Peterburis jõhkralt maha rahulikud ja täiesti seaduslikud Venemaa kodanike katsed väljendada oma hukkamõistu praeguse Vene valitsuse poliitika vastu. Opositsioonipartei Teine Venemaa liidri Garri Kasparovi, Paremjõudude Liidu liidrite Nikita Belõhhi ja Boriss Nemtsovi ning teiste nende järgijate vastu tarvitati vägivalda ja miilits pidas nad kinni. Garri Kasparov mõisteti isegi viieks päevaks vangi.
Käesolev vahejuhtum on taas üks tõend selle kohta, et Venemaa elanikel puudub sõnavabadus ja nad elavad pidevas ohus ning opositsiooniliikmed kardavad pidevalt oma perekondade turvalisuse pärast.
Järgmine päevakorrapunkt on proua Kallenbachi raport siseturu ja tarbijakaitsekomisjoni nimel ettepaneku kohta võtta vastu Euroopa Parlamendi ja nõukogu direktiiv, millega muudetakse nõukogu direktiivi 91/477/EMÜ relvade omandamise ja valduse kontrolli kohta - C6-0081/2006 -.
komisjoni asepresident. - (DE) Härra juhataja, daamid ja härrad, tulirelvad ei ole tavatooted. Mitmed traagilised sündmused (Erfurtis, Antwerpenis, Helsingis ja mujal) on elavalt näidanud tulirelvade potentsiaalset ohtu kodanike, eriti laste turvalisusele. Seetõttu vajame väga rangeid eeskirju, millega kontrollida tulirelvade tootmist, müümist ja valdamist.
Kuigi Euroopa õigusaktides on liikmesriikidel lubatud selgesõnaliselt minna kaugemale ELi seadusega ettenähtud ühisest kaitsetasemest, olen ma tänulik, et parlament on püüdnud täiendavalt parandada Euroopas seoses tulirelvadega kohaldatavat ohutustaset. Ma tahaksin eriti tänada siseturu- ja tarbijakaitsekomisjoni raportööri proua Kallenbachi ja komisjoni esimeest proua McCarthyt. Tänan neid mõlemaid suurepärase koostöö eest.
Sooviksin meelde tuletada tänase otsuse tausta. Alguspunkt oli vajadus teha meie õigusaktidesse mitmeid muudatusi, et võimaldada ratifitseerida ÜRO tulirelvaprotokoll. Kuni selle hetkeni ei kavandatud tulirelvi käsitlevate Euroopa õigusaktide ulatuslikku läbivaatamist. Tänu teile, daamid ja härrad, oleme seda teinud ühe suure sammuna esimesel katsel, kuna nõukogu andis oma heakskiidu tänaseks ühiseks ettepanekuks.
Lahendused tuli leida mitmetele keerulistele küsimustele ning tänane tulemus kujutab endast usaldusväärset hindamiskriteeriumit. Me ei kuritarvita erinevaid traditsioone ja kultuurilisi eripärasid liikmesriikides, kus on kauaaegsed ja täiesti erinevad traditsioonid seoses jahipidamise, laskespordi ja relvade kogumisega. Neid austatakse. Euroopa tulirelvapass muudab piirülese reisimise lihtsamaks ja kujutab tulevikus endast usaldusväärset alust jahimeeste ja laskesportlaste rahvusvaheliste kohtumiste puhul. Me tegime lisaks valiku tulirelvade asjaomase märgistuse ja registreerimise kasuks, et võimaldada tulirelvade üle piiri viimist ja piiriülest transportimist siseturul, kuid muutes selle läbipaistvamaks ja seega turvalisemaks.
Oluline innovatsioon on kõigi isiklikus omandis olevate relvade registreerimine. Me peame teadma, kes mida omab. Registreerimine võimaldab meil piirata veelgi tulirelvade ebaseaduslikku omamist või üleandmist. Andmeid säilitatakse 20 aastat, nii et jälgitavus tagatakse piisavalt pikaks ajaks. See on loomulikult tervitatav. Selles kontekstis kaalub komisjon siiski selgitada deklaratsioonis arusaama andmekaitsedirektiivi uue põhjenduse 9 kohta.
Me otsustasime lisaks keelustada tulevikus tulirelvade soetamise alla 18aastastel alaealistel. Seega saadab Euroopa välja selge sõnumi, et noortel ei tohiks olla tulirelvadele juurdepääsu. Loomulikult lubame endiselt alla 18aastastel laskesportlastel ja jahimeestel jätkata oma hobiga tegelemist, kuid üksnes täiskasvanu järelevalve all, mis tähendab näiteks vanemaid või treenereid. Noorte kätte sattunud tulirelvade tõttu on juhtunud liiga palju tragöödiaid. Ma loodan, et uued eeskirjad aitavad vältida niisuguseid tragöödiaid edaspidi ning tõsta teadlikkust, eriti noorte laskesportlaste ja jahimeeste hulgas, vajadusest olla relvade käsitsemisel eriti ettevaatlik.
Oleme silmitsi seisnud Euroopas toimuvast tehnoloogilisest arengust ja kuritegevusest tingitud uue probleemiga: ma viitan järeletehtud relvade, mis iseenesest on ohutud, ümberehitamisele täielikult töökorras relvadeks. Kõnealusele probleemile pööras tähelepanu kõigepealt proua McCarthy. See võimaldas seadusest de facto kõrvalehoidmist. Seda ei peatata. Lubage möödaminnes öelda, et peame järgmise kahe aasta jooksul järeletehtud relvade ümbertegemise probleemiga põhjalikult tegelema, et sulgeda kõik augud turvalisuses. Sama kehtib küsimuse kohta, kuidas tagada tulirelvade tõhus desaktiveerimine.
Nagu te teate, oli komisjon Euroopa õigusaktidesse sanktsioonide lisamise poolt, kuna Euroopa Kohtu otsused on selles osas selged. Komisjon tunnistab siiski, et põhjendus 8 sisaldab viidet kõnealustele sanktsioonidele kriminaalseaduse ja ÜRO protokolli alusel. See on oluline, kuna kooskõla ÜRO protokolli artikliga 5 nõuab liikmesriikide poolt sanktsioonide kohaldamist. Ma olen veendunud, et seda näevad liikmesriigid ette oma riigi seadustes. Euroopa Parlamendi sekretariaadile esitati samuti komisjoni deklaratsioon kõnealuse küsimuse kohta. Sooviksin eriti tänada härra Alvarot toetuse eest.
Seega saab Euroopa kaasaegse tulirelvi käsitleva õigusakti, milles asetatakse esikohale kodanike turvalisus ja võetakse arvesse vajadust kaitsta lapsi ja noori. Seeläbi suurendame ühenduse õigusega antud kaitsetaset.
Nüüd sõltub liikmesriikidest tegeliku olukorra hindamine ja kõnealuste sätete edasiarendamine individuaalsel alusel, võttes arvesse riiklikke tingimusi. See tähendab, et ma toetan iga liikmesriiki, kes leiab, et rangemad sätted on vajalikud ja asjakohased, ning ma võin neid üksnes ergutada niisugust meedet võtma.
Ma toetun teie kolleegidele riikide parlamentides, et teha tulirelvade küsimuses selge otsus. Juhtlauseks peaks alati olema "turvalisus kõigepealt”. Tänane otsus muudab selgeks selle saavutamise viisi ning ma tahaksin teid tänada toetuse eest kõnealuses ettevõtmises.
Komisjon tervitab nõukogu direktiivi (millega muudetakse direktiivi 91/477 relvade omandamise ja valduse kontrolli kohta) kiiret vastuvõtmist, kuid avaldab kahetsust, et nõukogu ei kiitnud heaks tema esialgset ettepanekut seoses artikliga 16 kriminaalsanktsioonide kohta.
Komisjon märgib, et ühendus on pädev kehtestama kriminaalsanktsioone kookõlas Ühinenud Rahvaste Organisatsiooni rahvusvahelise organiseeritud kuritegevuse vastasele konventsioonile lisatud tulirelvade, nende osade ja komponentide ning laskemoona ebaseadusliku tootmise ja nendega kauplemise vastase protokolli artikliga 5.
Seetõttu leiab komisjon, et mis tahes otsusega protokolli ratifitseerimise kohta oleks pidanud kaasnema pädevust tõendav deklaratsioon, mis peegeldab nõuetekohaselt ühenduse pädevuse ulatust.
Komisjon märgib, et isikuandmete töötlemine kõnealuse direktiivi alusel peab olema kooskõlas direktiiviga 95/46/EÜ ning ei tohi kahjustada üksikisikute kaitse taset seoses isikuandmete töötlemisega ühenduse sätete ja riigi õiguse alusel, ning eriti ei muuda direktiivis 95/46/EÜ sätestatud kohustusi ja õigusi.
Seda silmas pidades peaks olema õigustatud vajadus pikendada minimaalset perioodi, mille jooksul säilitatakse relvaomanikke käsitlevat teavet sisaldavaid registreid, kümnest kahekümne aastani. Komisjon on veendunud, et niisugune isikuandmete töötlemine on õigustatud, pidades silmas nii kõnealuste relvade ohtlikku iseloomu ja pikaajalisust kui ka nende võimalikku kuritarvitamist kriminaalsetel eesmärkidel, mis nõuab seetõttu nii tulirelvade kui ka nende omanike nõuetekohast jälgimist.
Komisjon märgib lisaks, et käesoleva direktiivi eesmärke silmas pidades ja kooskõlas direktiiviga 95/46/EÜ peaks juurdepääs tsentraliseeritud isikuandmete kataloogile või süsteemile, mis tagab juurdepääsu tsentraliseerimata kataloogidele, olema lubatud üksnes politseile ja õigusasutustele kuritegude ennetamiseks, uurimiseks avastamiseks ja nende eest vastutusele võtmiseks.
raportöör. - (DE) Härra juhataja, daamid ja härrad, läheneb väga pikaleveninud protsess, millel on loodetavasti edukas lõpp. Lubage alustuseks tänada südamest kõiki, kes on andnud kõnealusesse protsessi väärtusliku panuse: siseturu- ja tarbijakaitsekomisjoni variraportööre härra Podestàd, härra Lehtineni ja proua Riis-Jørgenseni, komisjoni esimeest Arlene McCarthyt ning vastutavat sekretariaati, kodanikuvabaduste, justiits- ja siseasjade komisjoni raportööride töötajaid, härra Alvarot ja teisi, kes protsessi toetasid, nõukogu eesistujamaad, mida esindas António Delicado, ning tema kolleege ja lõpuks komisjoni, mida esindas Michel Ayral, ning tema kolleege, kes said motivatsiooni oma volinikult härra Verheugenilt, et leida ühine lahendus.
Kogu protsessi vältel õppisin ma selgeks olulise asja. Õppisin, milline on lobitöötajate tõeline roll: mõned neist aitasid ühiste lahenduste saavutamisele konstruktiivselt kaasa, samal ajal kui teised takistasid protsessi tahtlikult pooltõdede ja eksitava teabe edastamisega. Algusest peale oli mulle selge, et ei ole lihtne saavutada õiget tasakaalu hästi toimiva siseturu nõuete, tulirelvade ebaseaduslikust kasutamisest tingitud kodanike õigustatud mure ning jahimeeste ja laskesportlaste arusaadava soovi vahel jätkata oma ulatuslikult takistamatut hobi. Nagu härra Verheugen ütles, soovisime kasutada direktiivi 91/477/EMÜ kohaldamisest saadud kogemusi, kõrvaldada teatavad tuvastatud puudused ning võtta ühenduse õigusesse üle ÜRO tulirelvaprotokoll, millele komisjon kirjutas alla 2002. aastal. Seetõttu pidime lisama konkreetsed artiklid, et hõlmata tulirelvade ebaseaduslikku kasutamist, müüki ja soetamist. Selles kompromissis võetakse kõnealuseid nõudeid arvesse. Ma tunnistan, et oleksin eelistanud mõnes kohas isegi selgemaid sätteid, näiteks parema õigusloome saavutamiseks või asjade lihtsustamiseks ja tulirelvakategooriate vähendamiseks kahele kogu Euroopas, nagu praegu kahes kolmandikus liikmesriikidest. Siiski ei suutnud ma tagada häälteenamust.
Üldiselt olen ma saavutatud kompromissiga siiski väga rahul. See tähendab, et me rakendame 27 liikmesriigis osaliselt ühtlustatud tulirelvaseadust. Riigi tasandil kehtivad endiselt väga erinevad tulirelvaseadused ning osaline ühtlustamine lihtsustab seaduslikku müüki ja suurendab turvalisust. Ei ole võimalik tagada 100%-liselt, et kuritarvitamist ei toimu, kuid nagu me juba kuulsime, peame tegema kõik, et vältida niisuguseid tragöödiaid nagu Saksamaal, Soomes või Belgias.
Ma ei kavatse laskuda praegu uue õigusakti üksikasjadesse, te olete nendega juba kursis ning härra Verheugen mainis juba mitmeid neist. Tervitan asjaolu, et 2014. aastaks on meil liikmesriikides elektrooniline tulirelvaregister, mis parandab teabevahetust ja aitab palju kaasa jälgitavuse lihtsustamiseks kuritarvitamise korral või muudab selle üleüldse võimalikuks. Me võtame arvesse ka Interneti-ajastut, kuna sätteid kohaldatakse Interneti-ostude suhtes täpselt nagu tavamüügi suhtes.
Lõpetuseks sooviksin tuua välja mitmed punktid, mis peaksid muutma otsuse tegemise lihtsamaks ja väitma vastu nende argumentidele, kes ei toeta paremaid Euroopa tulirelvi käsitlevaid õigusakte. Direktiivi ei kohaldata relvade ja laskemoona kogujate, avalike teenistuste ega kultuuriliste ja ajalooliste institutsioonide suhtes. Sätteid ei kohaldata tagasiulatuvalt. Me teeme ettepaneku riiklike tulirelvaregistrite, mitte Euroopa registri kohta. Kuigi meil on niisugune register lehmade jaoks, tundub keerulisem koostada seda tulirelvade jaoks. Samuti ei ole me põhimõtteliselt tootjate, vahendajate, laskesportlaste või jahimeeste vastu, kes käsitsevad tulirelvi vastutustundlikult ja olles nende erilisest iseloomust täielikult teadlik.
Mulle on öeldud, et kui 1990. aastatel arutleti originaaldirektiivi üle, väljendati väga tõsist muret ja arutelud muutusid väga emotsionaalseks. Hiljem leiti see direktiiv olevat siiski väga kasulik, praktiline ja tõhus. Seetõttu olen veendunud, et ka teie ees seisev kompromiss on edu ja ma loodan teie toetusele.
Härra juhataja, ma ei arva, et proua Kallenbachi öeldule oleks vaja palju lisada, vaid üksnes seda, et mul on olnud hea meel töötada koos siseturu ja tarbijakaitse komisjoni esimehe Arlene McCarthy ja kolleegi Gisela Kallenbachiga sellest komisjonist, kellega ma tegin kogu protsessi vältel väga tihedalt ja usalduslikult koostööd. Lisaks tahaksin sama palju tänada komisjoni, mida esindas volinik Verheugen. Niisugust tihedat koostööd tehakse harva.
