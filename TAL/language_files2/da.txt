Jeg erklærer Europa-Parlamentets session, der blev afbrudt fredag den 17. december, for genoptaget. Endnu en gang vil jeg ønske Dem godt nytår, og jeg håber, De har haft en god ferie.
Som De kan se, indfandt det store "år 2000-problem" sig ikke. Til gengæld har borgerne i en del af medlemslandene været ramt af meget forfærdelige naturkatastrofer. De har udtrykt ønske om en debat om dette emne i løbet af mødeperioden. I mellemtiden ønsker jeg - som også en del kolleger har anmodet om - at vi iagttager et minuts stilhed til minde om ofrene for bl.a. stormene i de medlemslande, der blev ramt. Jeg opfordrer Dem til stående at iagttage et minuts stilhed.
Fru formand, en bemærkning til forretningsordenen. Gennem pressen og tv vil De være bekendt med en række bombeeksplosioner og drab i Sri Lanka. En af de personer, der blev myrdet for ganske nylig i Sri Lanka, var hr. Kumar Ponnambalam, der besøgte Europa-Parlamentet for få måneder siden. Ville det være passende, hvis De, fru formand, sendte en skrivelse til Sri Lankas præsident for at udtrykke vores dybe beklagelse i forbindelse med Kumar Ponnambalams død og de andre voldsomme dødsfald i Sri Lanka og for indtrængende at anmode præsidenten om at gøre alt for at opnå en fredelig løsning på en meget vanskelig situation?
Ja, hr. Evans, jeg mener, at et initiativ, som det, De foreslår, ville være meget hensigtsmæssigt. Hvis Europa-Parlamentet er enigt, vil jeg gøre, som hr. Evans har foreslået.
Fru formand, en bemærkning til forretningsordenen. Jeg vil gerne have Deres råd om artikel 143 vedrørende afvisning. Mit spørgsmål omhandler et emne, der vil blive behandlet på torsdag, og jeg vil gerne tage emnet op igen ved den lejlighed.
Betænkningen af Cunha om flerårige udviklingsprogrammer skal forhandles af Parlamentet på torsdag og indeholder et forslag i punkt 6 om, at der skal indføres kvotesanktioner for lande, der ikke overholder deres årlige målsætninger for flådereduktion. Dette skal i henhold til punkt 6 indføres til trods for princippet om relativ stabilitet. Jeg mener, at princippet om relativ stabilitet er et grundlæggende retsprincip for den fælles fiskeripolitik, og at der vil være juridisk belæg for at afvise et forslag om at undergrave dette princip. Jeg vil gerne vide, om man kan gøre indsigelse mod noget, der bare er en betænkning og ikke et forslag til retsakt, og om det er noget, jeg kan gøre på torsdag?
Det er netop dér, De - hvis De ønsker det - kan rejse dette spørgsmål, det vil sige på torsdag ved forhandlingens begyndelse.
Fru formand, samtidig med Europa-Parlamentets første mødeperiode i år har man i Texas i USA fastsat datoen for henrettelsen af en dødsdømt, nemlig en ung mand på 34 år ved navn Hicks, og det er desværre på næste torsdag.
På anmodning af et fransk parlamentsmedlem, hr. Zimeray, er der allerede indgivet et andragende, som mange har skrevet under på, heriblandt undertegnede, men i tråd med den holdning, som Europa-Parlamentet og hele Det Europæiske Fællesskab konstant giver udtryk for, anmoder jeg Dem om at gøre den indflydelse, De har i kraft af Deres embede og den institution, De repræsenterer, gældende over for præsidenten og Texas' guvernør Bush, som har beføjelse til at ophæve dødsdommen og benåde den dømte.
Alt dette er i tråd med de principper, vi altid har været tilhængere af.
Tak, hr. Segni, det gør jeg med glæde. Det er således helt i tråd med den holdning, Europa-Parlamentet altid har indtaget.
Fru formand, jeg vil gerne gøre Dem opmærksom på en sag, som Parlamentet har beskæftiget sig med gentagne gange. Det drejer sig om Alexander Nikitin. Vi glæder os alle sammen over, at domstolen har frifundet ham og understreget, at adgangen til miljøinformationer også er konstitutionel ret i Rusland. Men nu er det sådan, at han skal anklages igen, fordi statsadvokaten har anket dommen. Vi ved og har fastslået i virkelig mange beslutninger - netop på det sidste møde sidste år - at dette ikke bare er en juridisk sag, og at det er forkert at beskylde Alexander Nikitin for at have begået kriminalitet og forræderi, fordi vi som berørte nyder godt af hans resultater. Disse resultater er grundlaget for de europæiske programmer til beskyttelse af Barentsee, og derfor beder jeg Dem gennemgå et brevudkast, som beskriver de vigtigste fakta, og tydeliggøre denne holdning i Rusland i overensstemmelse med Parlamentets beslutninger.
Ja, fru Schroedter, jeg skal med glæde undersøge dette spørgsmål, når jeg har modtaget Deres brev.
Fru formand, jeg vil gerne først give Dem en kompliment for den kendsgerning, at De har holdt Deres ord, og at antallet af tv-kanaler på vores kontorer faktisk er udvidet enormt nu i denne første mødeperiode i det nye år. Men, fru formand, det, som jeg havde anmodet om, er ikke sket. Der er nu ganske vist to finske kanaler og en portugisisk kanal, men der er stadig ingen nederlandsk kanal, og jeg havde anmodet Dem om en nederlandsk kanal, fordi også nederlændere gerne vil følge med i nyhederne hver måned, når vi forvises til dette sted. Jeg vil således endnu en gang anmode Dem om alligevel at sørge for, at vi også får en nederlandsk kanal.
Fru Plooij-van Gorsel, jeg kan oplyse Dem om, at dette spørgsmål er opført på dagsordenen for kvæstorernes møde på onsdag. Det vil, håber jeg, blive behandlet i en positiv ånd.
Fru formand, kan De fortælle mig, hvorfor Parlamentet ikke overholder de lovgivningsbestemmelser om sundhed og sikkerhed, som det selv har fastsat? Hvorfor er der ikke foretaget en undersøgelse af luftkvaliteten i denne bygning, siden vi blev valgt? Hvorfor har Sundheds- og Sikkerhedsudvalget ikke haft et møde siden 1998? Hvorfor har der ikke været brandøvelser, hverken i parlamentsbygningerne i Bruxelles eller Strasbourg? Hvorfor er der ingen brandinstrukser? Hvorfor etableres der ikke områder med rygeforbud? Det er fuldstændig skandaløst, at vi fastsætter lovgivningsbestemmelser og så ikke overholder dem selv.
. (EN) Hr. formand, jeg reagerer på en opfordring, som Parlamentets formand kom med i går eftermiddag, om at jeg skulle tage ordet vedrørende et spørgsmål, som omtales i protokollen. Jeg henviser til dagsordenens punkt 11.
For det første mener jeg, at det spørgsmål, formanden for Den Socialdemokratiske Gruppe tog op i går vedrørende en genindførelse af drøftelsen med Kommissionens formand om det femårige strategiske program, var tilstrækkelig vigtigt til, at andre talere, som ønskede at knytte en kort kommentar til spørgsmålet, skulle have denne mulighed. Jeg vil gerne give udtryk for dette synspunkt, selvom jeg respektfuldt erklærede mig uenig og stemte imod forslaget fra Den Socialdemokratiske Gruppes formand.
Den anden ting, jeg godt vil tage op - og som jeg gerne ville have taget op forud for afstemningen i går - er, at Parlamentet, som andre talere var inde på i går, kun kan få gennemslagskraft, hvis det arbejder tæt sammen med og i tæt synergi med Europa-Kommissionen. Vi bør også vise ydmyghed og erkende, at hvis vi ønsker en strategisk drøftelse, der ikke kun er ledsaget af en præsentation og en redegørelse fra Kommissionens formand, men også af et femårigt program, må vi have mekanismerne på plads tidligere end en uge før forhandlingen her i Parlamentet, så vi får mulighed for at drøfte dette og viderebringe vores ønsker til Kommissionen i god tid.
En grundlæggende ting vil jeg gerne have, at vi lærer af dette. Når der er planlagt væsentlige forhandlinger mellem Parlamentet og Europa-Kommissionen, skal vi have afklaret vores gensidige forventninger mindst en hel arbejdsmåned forud. Der skal først skabes klarhed mellem grupperne i Parlamentet og dernæst mellem Parlamentet og Kommissionen. Vi må ikke på et sent tidspunkt stå i den uheldige situation, at den ene eller den anden institution fremkalder et unødvendigt brud i forholdet mellem institutionerne.
Når man kigger på nogle af presserapporterne fra sidste fredag, mener jeg, at Kommissionen og dens formand udviste en prisværdig selvbeherskelse i deres offentlige kommentarer. Det sætter jeg meget stor pris på. Jeg håber, at vi vil tage ved lære og ikke få en gentagelse af denne uheldige situation, som efter min mening skyldtes misforståede forventninger snarere end ond tro hos den ene eller anden institution. Det skal ikke blæses op til mere end det.
Mange tak, hr. Cox, jeg forstår, hvad De mener. Vi har taget det til efterretning.
Hr. formand, vedrørende punkt 11 i protokollen om arbejdsprogrammet blev vi i går enige om, at Bourlanges-betænkningen skulle på dagsordenen i dag. Den blev imidlertid trukket tilbage af Budgetudvalget i går aftes uden at være blevet drøftet eller have været til afstemning. Den bør derfor tages af dagsordenen for i dag.
Hr. Wynn, det er logisk. Betænkningen er således taget af dagsordenen.
Hr. formand, vedrørende fru Lynnes bemærkninger fra i går om arbejdsmiljøet i denne bygning. Jeg formoder, at hun talte om afløbene, for der er en forfærdelig kloaklugt på femte sal i tårnet. Det skal undersøges, for det er helt klart et tegn på, at der er noget alvorligt galt. Jeg ønsker ikke at tage spørgsmålet om denne bygning op i tide og utide, men det er et alvorligt problem.
Fru Ahern, vi har taget det til efterretning. Jeg vil gerne anmode Dem om at rette denne særlige sag, som vedrører ventilatorerne på en bestemt etage, til kvæstorerne, fordi de egentlig er ansvarlige herfor. Vi vil dog også videregive det til vores tjenester. Mange tak!
Næste punkt på dagsordenen er forhandling under ét om følgende betænkninger:
A5-0069/1999 af von Wogau for Udvalget om Økonomi og Valutaspørgsmål om Kommissionens hvidbog om modernisering af gennemførelsesbestemmelserne til EF-traktatens artikel 85 og 86 (KOM(1999) 101 - C5-0105/1999 - 1999/2108(COS));
A5-0078/1999 af Rapkay for Udvalget om Økonomi og Valutaspørgsmål om Kommissionens XXVIII-beretning om konkurrencepolitikken (1998) (SEK(1999) 743 - C5-0121/1999 - 1999/2124(COS));
A5-0087/1999 af Jonckheer for Udvalget om Økonomi og Valutaspørgsmål om syvende oversigt over statsstøtte i Den Europæiske Union inden for fremstillingsvirksomhed og visse andre sektorer (KOM(1999) 148 - C5-0107/1999 - 1999/2110(COS));
A5-0073/1999 af Langen for Udvalget om Økonomi og Valutaspørgsmål om rapport fra Kommissionen om gennemførelsen af beslutning nr. 2496/96/EKSF af 18. december 1996 om fællesskabsregler for støtte til jern- og stålindustrien (stålstøttereglerne) i 1998 (KOM(1999) 094 - C5-0104/1999 - 1999/2107(COS)).
Hr. formand, ærede damer og herrer, kære kolleger, med hvidbogen om moderniseringen af de europæiske konkurrenceregler har Kommissionen udløst en intensiv og livlig debat i den interesserede offentlighed. Reaktionerne fra sagkyndige og berørte personer går lige fra fuldstændig afvisning til betingelsesløs støtte. Hvad handler nu denne hvidbog om?
Det eksisterende europæiske konkurrenceregelsystem blev skabt i Fællesskabets første år. Under de daværende betingelser var dette system, der var baseret på en centraliseret anmeldelses- og godkendelsesordning, helt sikkert passende. Denne ordning har i høj grad bidraget til at skabe en europæisk konkurrencekultur. I de 40 år, der er gået siden dens opståen, har rammebetingelserne dog ændret sig grundlæggende. De Seks har udvidet sig til De 15, og Fællesskabet står over for en yderligere udvidelse til 27 medlemmer. Systemet er imidlertid forblevet næsten det samme.
Fru formand, jeg tager ordet angående en sag, der er af stor betydning for alle i Europa-Parlamentet. I går eftermiddags havde vi besøg af Kommissionen, der som sædvanlig besvarede spørgsmål. Hr. Provan som formand havde et større problem, fordi hr. Byrne brugte 29 minutter til at besvare spørgsmålene. Det er særlig vigtigt for Europa-Parlamentet, at vi får mulighed for at stille spørgsmål til kommissærerne, og det er efter min mening latterligt, at en kommissær bruger 29 minutter til at besvare spørgsmål. Jeg mener, at han var særlig nervøs over at skulle besvare et spørgsmål, som jeg ved, at et antal kolleger - ikke jeg - ønskede at stille til ham om, hvorfor han ikke havde truffet foreløbige foranstaltninger mod franskmændene angående oksekød.
Bortset fra det mener jeg, at ligegyldig hvem der har forsædet, bør vedkommende, hvis vi igen får en situation, hvor en kommissær blot bruger hele sin tid på selv at tale, have beføjelser til at stoppe kommissæren eller få ham til at forkorte sine svar.
Tak, hr. Sturdy. Jeg giver ordet videre til hr. Provan og vil gerne i denne forbindelse sige, at hr. Provan styrede en lidt vanskelig situation flot i betragtning af den meget korte tid, vi havde til rådighed. Efter min mening er en halv time til meddelelser af så stor vigtighed som denne virkelig meget kort tid. Jeg synes, vi burde overveje at forlænge denne taletid.
Fru formand, jeg er glad for, at dette spørgsmål er blevet rejst, men jeg havde tænkt mig at tage det op i Præsidiet, hvilket er det korrekte. Måske bør vi have en drøftelse i Præsidiet af, hvordan vi kan få struktureret denne form for debat ordentligt i fremtiden.
Det var ikke tilfredsstillende i går. Vi overskred tiden med fem minutter. Som hr. Sturdy har sagt, talte kommissæren i 29 minutter, og medlemmerne havde kun seks minutter til at stille spørgsmål. Det var en latterlig situation, og vi må forsøge at råde bod på den.
Ja, hr. Provan, det tager vi op på det næste møde i Præsidiet.
Fru formand, undskyld, jeg tager sjældent ordet i sådan en situation, men jeg gør det nu for at rette en appel til os selv. For selvom jeg sætter stor pris på hr. Sturdy, så mener jeg ikke, at hans klage over for hr. Byrne er helt fair, for vi har trods alt bedt hr. Byrne om at præsentere hvidbogen om fødevaresikkerhed. Det er et meget komplekst værk, som man ikke kan nå at diskutere på 10 minutter. Hr. Byrne har brugt 15 eller 17 minutter, og så har nogle af os stillet spørgsmål, som nogle gange også var længere end et minut. Jeg brugte mindre end et minut, det gjorde andre ikke. Det er op til os at sørge for, at der ikke kun afsættes et halvt minut til Kommissionens stillingtagen, men en time, og at vi så også har tid nok til at diskutere den.
Det, hr. Provan har sagt, er jo rigtigt. Jeg var her i salen i går fra kl. 15.00, og vi, Parlamentet, satte oliekatastrofen Erika på dagsordenen, og vi, Parlamentet, satte stormene i Europa på dagsordenen. Alt dette har under næstformændene Colom og Provan ført til, at vi alle talte længere. Europa-Parlamentet er selv skyld i, at vi overskred den afsatte tid. Næstformændene har haft det vanskeligt, og jeg synes, det er unfair, at vi angriber kommissæren for dette, for hr. Byrne ventede og led også under det. Vi må selv ændre dagsordenen og være noget mere disciplinerede!
Tak, fru Roth-Behrendt, De bekræfter mig i min fornemmelse af, at der i virkeligheden burde have været afsat en god times tid til en sådan debat. Det tror jeg, vi vil huske i fremtiden.
Fru formand, i eftermiddag skal vi have den årlige forhandling om oprettelse af et område med frihed, sikkerhed og retfærdighed. Det er opført på dagsordenen som spørgsmål til Rådet. I virkeligheden tjener det mundtlige spørgsmål til at indlede den forhandling, der er er nævnt i fjerde afsnit af artikel 2 i traktaten.
Jeg vil bede formandskabet om at sikre, at Rådet, som ikke har besvaret disse spørgsmål skriftligt, først besvarer spørgsmålene fra Udvalget om Borgernes Friheder og Rettigheder, Retsvæsen og Indre Anliggender for dernæst at tage fat på den forhandling, der er nævnt i unionstraktaten, på en mere effektiv måde.
Tak, fru Terrón i Cusí. Det vil vi naturligvis diskutere med Rådet.
Vi har bevæget os lidt uden for rammerne for vedtagelse af protokollen. Er der andre indsigelser til denne?
Fru formand, angående punkt 21 på dagsordenen vil jeg anmode Dem om at bemærke, hvad jeg betragter som en klar overtrædelse af reglerne med hensyn til mit spørgsmål nr. 66 i aftes. Det drejer sig om etikettering med en forkert sprogbrug og forvirrende typografi og farver af Nestlé-dåser med modermælkserstatning fremstillet i Den Europæiske Union, hvilket er en klar overtrædelse af EU-direktiv 92/52 om babymad. Det blev først indberettet 5. oktober sidste år og var stadig på hylderne i Islamabad i Pakistan i går, da jeg undersøgte sagen.
Jeg ved, at De ikke kan kommentere selve sagens substans, men Kommissionen påtager sig i sit svar ikke ansvaret for gennemførelsen af direktivet, da den ikke har fremlagt en årsrapport, sådan som det kræves, og har undladt at foretage sig noget i anledning af tidligere modtagne klager - se mit spørgsmål 2283/99.
Jeg vil anmode Dem om at skrive til Kommissionen og bede den om at leve op til sit ansvar på Europa-Parlamentets vegne og på vegne af mødrene til de 82 børn ud af hver 1.000, der dør som spæde i Pakistan, og for hvem anvendelsen af forkert ernæring blandet med vand, der ikke er sikkert, er livsfarlig.
De har helt ret, hr. Howitt. Ikke blot vil Deres indlæg blive indskrevet i protokollen for i dag, men jeg vil endvidere skrive til Kommissionen i den ånd, som De ønsker.
Forhenværende medlem af Parlamentet, hr. Bettino Craxi, afgik i går ved døden i Hammamet i Tunesien. Bettino Craxi var medlem af Parlamentet fra 17. juli 1979 til 20. august 1983 og fra 25. juli 1989 til 30. april 1992. Hr. Craxi var endvidere formand for Rådet, idet han var Italiens statsminister fra 4. august 1984, indtil han fratrådte den 3. marts 1987. Jeg anmoder om, at Parlamentet iagttager et minuts stilhed til hans minde.
Hr. formand, jeg har en bemærkning, inden vi starter på fiskeriforhandlingerne. De ærede medlemmer har muligvis hørt om den forfærdelige tragedie, hvor et skotsk fiskerfartøj gik ned med alle syv besætningsmedlemmer. Solway Harvester sank med mand og mus, under fiskeri efter kammuslinger nær Isle of Man. De syv besætningsmedlemmer kom fra den lille landsby Whithorn og omkringliggende småsamfund i Galloway i det sydvestlige Skotland.
Jeg ved, at jeg taler på vegne af alle otte skotske parlamentsmedlemmer og alle kolleger her i Parlamentet, når jeg beder Dem om at sende en kondolenceskrivelse til den skotske premierminister Donald Dewar. I forbindelse med de kommende fiskeriforhandlinger kan denne tragedie ses som en sørgelig og betimelig påmindelse til os alle om, at gode mænd og kvinder hver dag sætter livet på spil i et af verdens farligste erhverv for at skaffe os fisk på bordet.
Hr. Stevenson, jeg anmoder naturligvis formanden om at sende brevet.
Hr. formand, som formand for Fiskeriudvalget og således på vegne af alle udvalgets medlemmer vil jeg stille mig solidarisk med den forespørgsel, som vores kollega fra Skotland, hr. Stevenson, netop er kommet med. Jeg kan meddele Dem, at der for nylig desværre også skete en ulykke med en galicisk fiskerbåd, Ros Alcedo, med galicisk og portugisisk mandskab, da den brød i brand i farvandet ud for El Gran Sol. Desværre sker disse ulykker hyppigere, end vi alle skulle ønske, og derfor vil jeg minde om, at vores udvalg har anmodet om at få lov til at udarbejde en initiativbetænkning om årsagerne til ulykkesrisikoen og til fiskeerhvervets farefuldhed. Jeg håber, vi får tilladelse til at udarbejde denne betænkning, for dette forpinte erhverv har virkelig brug for støtte fra Europa-Parlamentet og fra os alle.
Næste punkt på dagsordenen er betænkning (A5-0096/1999) af Cunha for Fiskeriudvalget om årsberetningen fra Kommissionen til Rådet og Europa-Parlamentet om resultaterne af de flerårige udviklingsprogrammer for fiskerflåden ved udgangen af 1997 (KOM(1999) 175-C5-0109/1999 - 1999/2112(COS)).
Jeg håber, at parlamentsmedlemmerne forstår min stærke interesse i denne sag. I henhold til forretningsordenens artikel 144 ønsker jeg på vegne af Verts/ALE-gruppen at henvise betænkningen af Cunha til fornyet udvalgsbehandling. I mandags satte min kollega hr. MacCormick spørgsmålstegn ved antageligheden af dele af punkt 6 i betænkningen af Cunha, og det drejer sig bl.a. om nogle meget vigtige emner, der meget vel kan blive taget op igen i dag. Men inden vi når så langt, mener jeg også, at der er vigtige politiske og praktiske spørgsmål i forbindelse med forslagene i punkt 6.
Det vil være i alles interesse at forsøge at opnå konsensus vedrørende dette emne. Det kan derfor være meget nyttigt for alle parter med en fornyet behandling i Fiskeriudvalget samt eventuelt en udtalelse fra Udvalget om Retlige Anliggender.
I lyset af tvivlen og kontroverserne i forbindelse med punkt 6 vil en fornyet behandling også give mulighed for fornyet høring af både industrien og vores eksperter i Kommissionen og andre steder. Jeg vil foreslå en afstemning om at få dette forslag henvist til fornyet udvalgsbehandling, inden det atter præsenteres for Parlamentet. I givet fald ser jeg gerne, at der bliver tale om afstemning ved navneopråb.
Hr. Hudghton, De anmoder om henvisning til fornyet udvalgsbehandling i Fiskeriudvalget i henhold til forretningsordenens artikel 144. De gældende regler herom er velkendte. Ved sådan en anmodning kan ordet føres af én tilhænger, én modstander og om nødvendigt af udvalgets ordfører eller formand. Er der tilhængere af den netop indgivne anmodning?
Hr. formand, som hr. Hudghton sagde, og som parlamentsmedlemmerne vil huske, sagde jeg i et indlæg i mandags, at jeg finder en del af denne betænkning uantagelig på grund af manglende retsgrundlag. Der er her tale om et "dommedagsvåben", og jeg vil være ked af at bruge det, hvis der findes en mere enkel metode til at tage spørgsmålet op til fornyet overvejelse, inden det atter præsenteres for Parlamentet.
Hr. formand, i forbindelse med afstemningen om betænkningen af Cunha fremgår det af protokollen, at jeg stemte for, hvor jeg ønskede at stemme imod. Jeg vil derfor gerne have protokollen rettet. I forbindelse med gårsdagens forhandling om Kina stemte jeg også for betænkningen, hvilket jeg gerne vil have noteret i protokollen.
Hr. formand, jeg ville blot stille et spørgsmål. I gårsdagens protokol står der, at vi forhandlede om betænkningen af McNally, og at der skal stemmes om den den 2. februar. Jeg vil blot spørge, hvorfor det er nødvendigt. Jeg har hørt, at der er noget galt med dokumenterne. Men den slags burde jo egentlig ikke ske. Der blev forhandlet om betænkningen, vi havde tid til at stemme om den i dag, og jeg forstår absolut ikke, hvorfor en afstemning skal ligge så langt fra forhandlingen. Parlamentets princip var, at man skal stemme så tæt på forhandlingen som muligt.
Grunden til, at der skal stemmes om den i februar, er, at der er visse oversættelsesproblemer, som skal løses. Der skal være sammenhæng mellem de forskellige tekster, og det er tidskrævende. Det er af rent oversættelsestekniske årsager.
Hr. formand, jeg har allerede haft en bemærkning til protokollen fra i aftes. Under protokollens punkt 6, side seks og syv, er der en reference til det forslag, jeg fremsatte vedrørende uantageligheden af punkt 6 i betænkningen af Cunha. Jeg anmodede om afstemning ved navneopråb, og formanden tilkendegav tydeligt, at der ville blive afstemning ved navneopråb. Vi benyttede stemmemaskinerne, men jeg kan forstå, at resultatet ikke er registreret. Jeg vil gerne have ført til protokols, at der skulle have været afstemning ved navneopråb, og at der skulle have været en navneliste over stemmer for og imod forslaget.
Hr. MacCormick, formandskabet er klar over problemet. Sagen er, at der skete en ufrivillig teknisk fejl, idet den ansvarlige medarbejder begik en helt uforudset, ufrivillig, uforudsigelig og uundgåelig fejl. Og derfor blev resultatet ikke registreret, selvom afstemningen blev gennemført korrekt. Der er ingen anden grund, og der er ikke nogen mulighed for at løse problemet. Det var skæbnen, der ville det sådan, hr. MacCormick.
Hr. formand, mit indlæg drejer sig om samme punkt. Under punkt 6 i gårsdagens protokol, ændringsforslagene til betænkning af Cunha, står der, at jeg anmodede om at henvise forslaget til beslutning til fornyet udvalgsbehandling på grund af tvivl med hensyn til antageligheden af punkt 6. Det er ikke korrekt. Skønt jeg omtalte muligheden for, at min kollega hr. MacCormick kunne anmode om en fornyet udvalgsbehandling på grund af tvivl med hensyn til uantagelighed, var der stor politisk uenighed om grundene til at henvise forslag til fornyet udvalgsbehandling samt praktiske problemer med forslaget. Jeg ønskede derfor yderligere forhandling og samråd med de berørte parter.
Hr. formand, jeg har ikke noget problem med indholdet af protokollen. Det er ikke protokollen, der er mit problem. I protokollen fra i onsdags er der en liste over medlemmer, der ændrede deres stemmeafgivelse. Jeg bemærkede, at der ikke findes en sådan liste i protokollen fra i går, skønt jeg kender til mindst to medlemmer, der ændrede deres stemmeafgivelse i forbindelse med beslutningsforslaget om kapitalafgift. Kan De fortælle mig, hvornår vi får oplysning om disse ændrede stemmeafgivelser, der givetvis har visse medlemmers interesse. Jeg antager, at addendummet kommer med i den næste protokol, og at vi vil få mulighed for at kommentere det til den tid.
Hr. Ford, det vil blive undersøgt, og protokollen vil om nødvendigt blive rettet.
Hr. formand, jeg vil blot give en oplysning: Her til morgen er der sket et terrorattentat i Madrid. Der blev placeret en bombe i en bil. En person døde. Jeg vil blot på min gruppes vegne endnu en gang fordømme disse terrorhandlinger.
Mange tak, fru Fraga. Vi har faktisk fået besked om den triste begivenhed. Ulykkeligvis straffer den morderiske terrorisme igen det spanske samfund, og formandskabet hæfter sig, som De sikkert forstår, særligt ved Deres ord, da formandskabet under dette møde også er spansk.
Jeg erklærer Europa-Parlamentets session, der blev afbrudt den 21. januar, for genoptaget.
Fru formand, tillad mig at minde om, at det i morgen er to år siden, ulykken på Cermis fandt sted. I Cavalese i Italien var der nemlig for to år siden et amerikansk fly fra NATO-basen i Aviano, som fløj lavt under en øvelse - lavere end de fastlagte sikkerhedsgrænser - og skar kablerne over på en svævebane, så over 20 europæiske borgere blev slået ihjel. Siden da har ofrenes pårørende - som ikke har haft den trøst, at retfærdigheden er sket fyldest, eftersom den ansvarlige pilot ikke er blevet straffet - forventet, at USA i det mindste gav dem en omgående økonomisk erstatning.
For at forsvare de pårørendes rettigheder vil jeg derfor gerne appellere til formanden for Parlamentet og formanden for Kommissionen om at garantere, at de amerikanske myndigheder straks udbetaler en erstatning.
Næste punkt på dagsordenen er fastsættelse af arbejdsplanen. Efter anmodning fra flere politiske grupper og efter den netop afholdte Formandskonference foreslår jeg opførelsen af en debat om et aktuelt og uopsætteligt spørgsmål af væsentlig betydning i medfør af artikel 50 i forretningsordenen vedrørende Unionens reaktion på forhandlingerne i Østrig med henblik på regeringsdannelsen.
Hvis denne debat vedtages, vil den blive indledt med indlæg fra hr. Seixas da Costa, formand for Rådet, og hr. Prodi, formand for Kommissionen.
Er der nogen, som vil udtale sig for dette forslag?
Fru formand, jeg har taget ordet for at støtte Formandskonferencens beslutning, og jeg benytter lejligheden til at sige, at det, selvom jeg offentligt kritiserede formandskabet i januar måned, på egne vegne og på vegne af Den Socialdemokratiske Gruppe, nu forholder sig således, at de erklæringer, som formandskabet er kommet med om dette spørgsmål, har været hensigtsmæssige, og vi deler dem fuldt ud, både hvad angår tidspunktet og formen.
Og når det er sagt, fru formand, så er det virkelig vanskeligt at finde en debat, som passer bedre til det, der står i artikel 50 i vores forretningsorden. Dette er en aktuel, yderst vigtig og uopsættelig forhandling. Vi finder derfor, at vi bør ændre dagsordenen, så den kan blive optaget.
Fru formand, jeg tager ordet mod forslaget og dette af principielle grunde, der forekommer mig meget væsentlige, og som drejer sig om overholdelsen af traktaterne, særlig artikel 7 i Amsterdam-traktaten.
Fru formand, kære kolleger, vi har hidtil troet, at Den Europæiske Union - i medfør af bestemmelserne i traktaterne fra Rom og Paris, som grundlagde det Fællesskab, der senere blev til Den Europæiske Union - var en samling af frie, uafhængige og selvstændige stater. Selvom de mange ændringer godt kunne så tvivl herom, mente vi trods alt, at dette var tilfældet, og indtil for nylig anvendte man - ganske vist modstræbende - subsidiaritetsprincippet.
Men i dag forekommer det indlysende, at hvis man indleder en debat, som den De, fru formand, og Formandskonferencen anmoder om i medfør af artikel 50, så skader man princippet om frihed, om staternes selvstændighed og om den frie regeringsdannelse som følge af demokratiske valg, og i fremtiden vil et tilfældigt flertal i Europa-Parlamentet kunne blande sig i en regeringsdannelse, der dog er et resultat af frie, hæderlige, fredelige og demokratiske valg i en medlemsstat. Hvis De accepterer ...
Hr. Gollnisch, undskyld, men De har et minut. Jeg ved, at De altid er meget opmærksom på, at forretningsordenen overholdes.
Fru formand, jeg troede jeg havde tre minutter. Det må De undskylde.
Hvis De accepterer denne udvikling, accepterer De en udvikling i retning af en Union, der ikke respekterer medlemsstaternes selvstændighed og frihed, og vi vil ikke have andet valg end at melde os ud af en sådan Union.
De har hørt en taler for og en taler imod. Vi går nu over til afstemningen om forslaget til ændring af dagsordenen.
Næste punkt på dagsordenen er indstilling ved andenbehandling (A5-0006/2000) fra Udvalget om Miljø- og Sundhedsanliggender og Forbrugerpolitik om Rådets fælles holdning (8095/1/1999 - C5-0180/1999 - 1997/0194(COD)) med henblik på vedtagelse af Europa-Parlamentets og Rådets direktiv om udrangerede køretøjer (Ordfører: Florenz).
Hr. formand, mine højtærede damer og herrer, kære kolleger, hvert år ophugges og skrottes ni millioner biler i Europa. Disse ni millioner biler har til trods for, at de ikke længere kan køre, også den egenskab at blive handlet og skubbet hen over grænser, ikke kun hen over Fællesskabets indre grænser, men også over grænser, der ligger uden for Unionen. Derfor er det i princippet rigtigt, at Den Europæiske Union opstiller fælles spilleregler for, hvordan man genbruger og forarbejder disse ni millioner køretøjer om året.
Direktivet har, tror vi, nogle svagheder, som vi gerne vil forbedre i Europa-Parlamentet til fordel for et direktiv, der så virkelig også er fremtidsorienteret. Derfor er der en masse ændringsforslag. Personligt tror jeg, at dette direktivs gyldighedsområde skyder over målet. Jeg mener ikke, det er nødvendigt, at veteranbiler skal være omfattet af dette direktiv. Jeg tror heller ikke, at motorcykler bør være omfattet af dette direktiv, fordi der for motorcykler er en udbredt kultur med hensyn til genbrug, og vi derfor ikke har brug for noget europæisk direktiv hertil.
Jeg mener heller ikke, at der nødvendigvis er behov for så store genbrugskvoter, når det drejer sig om specialkøretøjer. Jeg ønsker, at specialkøretøjer som f.eks. ambulancer har en høj redningskvote. Det er for så vidt min største bekymring på dette område.
Jeg mener, at dokumentationspligten for, hvordan man bortskaffer en bil i Europa, er godt dækket ind af direktivet. Det kan man lade være, således som Kommissionen har foreslået. Medlemslandene sørger for, at der findes egnede modtagefaciliteter, der kan tørlægge bilerne, eksempelvis bortskaffe 32 millioner brugt olie, fjerne bremsevæske osv.
En vigtig del af dette direktiv vedrører spørgsmålet om, hvad vi skal gøre med de udtjente komponenter. Hvad skal vi gøre med de skrottede produkter? Her må man ikke overse, at kvoten er et vigtigt punkt for genbrug og genindvinding osv., men den er ikke det eneste punkt. For De må ikke glemme, at 80% af miljøbelastningen stammer fra en bils mobilitet, 1% fra genbrug og 19% fra fremstillingen af bilen. Kvoter er altså ikke den eneste parameter i spørgsmålet om miljøpåvirkninger, men derimod en af mange. Jeg mener naturligvis, at vi har brug for skrappe mål. Men kvoter må ikke blive målet i sig selv, men derimod må vi forstå, at det er vigtigt at betragte bilens samlede miljøbelastning.
Jeg så hellere, at vi fra en bil, der i dag vejer 1.400 kg og gennemsnitligt kører 200.000 km, nåede frem til en bil, der i fremtiden kun vejer 1.000 kg og også kører 200.000 km. Det ville betyde, at der skulle transporteres 400 kg mindre gange 200.000 km. Det er ægte miljøpolitisk fremskridt, for det fører til en stor reduktion af CO2-forbruget, og det er, så vidt jeg har forstået i Kyoto-protokollen, den vigtige del. Derfor tror vi, at køretøjer, der i fremtiden konstrueres ved hjælp af imponerende og dokumenterbare metoder til letvægtsbyggeri, producerer mindre CO2, og at disse opnår særstilling i forbindelse med forbrændingskvoten.
Det er ikke noget, som hvert land selv skal afgøre, men De derimod, fru kommissær, skal sammen med Deres stab afgøre, om disse letvægtskøretøjer - mange taler endda om 3-liters køretøjer - skal have en særstilling. Vi mener, at det er rigtigt.
Lad mig sige noget om omkostningerne. Nogle siger, at producenterne skal bære alle omkostningerne, og at det er rigtigt og meget brugervenligt. Det tvivler jeg nu stærkt på, for producenterne lægger alle omkostningerne over på forbrugerne og opnår et statsmonopol på genbrug. Jeg kan kun advare Dem imod at stemme for det. Der findes ændringsforslag, der foreslår at dele omkostningerne med halvdelen til producenterne og halvdelen til køberne af nye biler. Fra en sådan pool, et system, uanset hvordan De nu forestiller Dem det, kan man så fra 2006 tage alle køretøjer, der findes i bilparken, tilbage uden omkostninger for den sidste ejer. Det er også, hvad min gruppe udtrykkeligt ønsker.
Vores forslag om at dele omkostningerne har en helt afgørende fordel, nemlig at vi ikke straks bliver en sag for Domstolen, når vi vedtager dette direktiv. For den tilbagevirkende kraft, der foruroliger og bekymrer bilindustrien, er et seriøst problem, som vi på en passende måde må tage hensyn til. Derfor foreslår jeg at dele omkostningerne mellem den første ejer og producenten.
Materialeforbud - selvfølgelig har vi brug for et materialeforbud. Der indgår farlige komponenter i en bil, der på sigt må forbydes. Derfor har vi brug for et pressionsinstrument. Kommissionen er kommet med nogle forslag, der var for strenge, og vi har opstillet nogle alternativer hertil.
Der findes en masse gode ændringsforslag. Europa-Parlamentet har fået mere kompetence. Lad os udnytte den! Lad os have det fornødne mod til at præsentere og udarbejde et direktiv, der viser vejen ind i fremtiden. Et direktiv, der kun udarbejdes for direktivets egen skyld, er ikke Europa-Parlamentet værdigt. Jeg beder om støtte.
Hr. formand, jeg har næsten lyst til at sige "pyh", nu er vi endelig kommet til andenbehandlingen af dette direktiv, der har givet os en masse arbejde, og som naturligvis har givet ordføreren, hr. Florenz, en forfærdelig masse arbejde.
Dette direktiv er efter min mening overhovedet ikke tilfredsstillende, eftersom det ikke giver noget svar på det egentlige spørgsmål, nemlig hvad der skal ske med de allerede efterladte køretøjer, som i dag kun kan fjernes for samfundets regning og dermed for skatteydernes penge. Det er således ikke princippet om, at forureneren betaler, der anvendes. De allerede efterladte køretøjer efterlades igen i denne fællesskabslovgivning, eftersom de hverken nævnes i teksterne vedrørende lossepladser eller teksterne om udrangerede køretøjer.
Det eneste gode ved dette direktiv er, at det forudsiger fremtiden. Ikke desto mindre er det ikke lykkedes at løse problemet med de køretøjer, der er i brug for øjeblikket, men som allerede er gamle, og som det er langt dyrere at genbruge. Derimod kan man være ganske fortrøstningsfuld med hensyn til fremtiden, da man ved, at bilfabrikanterne er klar til at yde et stort stykke arbejde for på den ene side at finde frem til de lettest genbrugelige materialer og på den anden side at oprette diverse genbrugsfaciliteter.
Jeg vil også gerne understrege den absolutte nødvendighed af at opretholde fleksibiliteten mellem genbrug, genanvendelse og forbrænding af de særlig lette nye materialer, der giver mulighed for at mindske køretøjernes forbrug og dermed deres emission. Dette er et problem med kompatibiliteten mellem vores direktiver om udrangerede køretøjer og de ældre direktiver, bl.a. auto-oliedirektivet, som vi vedtog for et par år siden.
Man kan dog glæde sig over den klogskab, som Udvalget om Miljø- og Sundhedsanliggender og Forbrugerpolitik udviser. Udvalget har, for at der ikke skal herske nogen tvivl, genindført undtagelsen vedrørende veterankøretøjer, der er en del af vores industrielle og kulturelle arv.
Afslutningsvis vil jeg gerne sige, at dette direktiv ikke er tilstrækkeligt ambitiøst til at løse problemerne med den nuværende bilpark, og at det er ganske hyklerisk med hensyn til, hvad der skal ske med de vrag, der fylder vores skove, søer og haver. Endnu en gang fraviges princippet om, at forureneren betaler, og det er stadig skatteyderne, der betaler regningen.
Hr. formand, fru kommissær, kære kolleger, når man ser de flyveblade, der er blevet uddelt i de sidste uger, så kunne man få den opfattelse, at Europa-Parlamentet diskuterer den værst tænkelige miljøkatastrofe eller bilindustriens død i Europa. Ingen af delene er rigtige. Vi må nøgternt konstatere, at det direktiv, som ligger her på bordet, er et godt direktiv. Det giver Europa et miljømæssigt fremskridt, og vi kan være stolte af det, hvis vi får indflettet dette direktiv i lovgivningen og får det vedtaget.
Der findes dog et punkt, hvor vi ikke er enige. Det er måske et lille punkt i den samlede betragtning af direktivet, men det er det, striden handler om. Det vedrører spørgsmålet om omkostningerne til genindvinding. Herved adskiller vi os principielt fra diskussionen i Rådet sidste år. Her blev prinicippet om omkostningsfritagelse for den sidste ejer og spørgsmålet om finansieringen nemlig skåret over én kam, og der blev sat spørgsmålstegn ved princippet om omkostningsfritagelse for den sidste ejer. Europa-Parlamentet besluttede entydigt i februar sidste år - og det holder netop vi socialdemokrater fast i - at princippet om omkostningsfritagelse for den sidste ejer er hævet over enhver tvivl for os!
Men hvem betaler for de køretøjer, der skal bortskaffes? For os må det helt klart være producenten, der skal betale for nye køretøjer, fordi producenten derigennem så sørger for at udvikle og bygge miljøvenlige biler. Men hvad sker der med de køretøjer, der er på gaden? Et eksempel: Firmaet Rover i Storbritannien ville, såfremt det var ansvarligt for alle udrangerede køretøjer, være ansvarligt for 5,8 millioner biler i Den Europæiske Union og måtte så straks lægge 250 millioner euro til side for at spare op til genbrugsomkostningerne, hvorimod en producent fra Korea, der bygger lignende biler, kunne nøjes med at hensætte - som en repræsentant fra Deutsche Bank engang udtrykte det - et "peanuts-beløb". Det er konkurrenceforvridning, som ikke har noget med miljøbeskyttelse at gøre, men derimod udelukkende påvirker investeringsevnen og arbejdspladserne for de folk, der bygger biler her i Europa. Vi foreslår derfor, at der oprettes en fond for gamle køretøjer, der skal dække omkostningerne i forbindelse med genindvinding af udrangerede køretøjer, således at princippet om omkostningsfritagelse sikres.
Jeg kan godt forstå, når kolleger fra lande, hvor der ikke bygges biler, siger ja, producenterne skal betale det hele, og problemet om konkurrenceforvridning med hensættelser interesser ikke os! Men jeg beder disse kolleger om at være solidariske med de over 2 millioner mennesker, der bygger biler i Europa, og som lever af det, således at disse arbejdspladser også kan sikres for fremtiden. Jeg går ind for strenge miljøkrav, som De ved fra auto-olieprogrammet og diskussionen om grænseværdierne for udstødning. Men jeg mener, at de skal være ens for alle!
Hr. formand, hr. kommissær, kære kolleger, jeg tror, at vi har behov for dette direktiv. For det første fordi miljømålsætningerne tydeligt er nævnt deri. For det andet fordi dette direktiv kan stimulere genvinding, og det er vigtigt. For det tredje er der en klar procedure med henblik på at bekæmpe forureningen med tungmetaller. Det er også et vigtigt punkt. Direktivet giver europæiske rammer, bl.a. også for medlemsstater, som allerede har et system, og som vil fortsætte med at arbejde med dette system.
Vi må således først og fremmest opretholde procentsatserne for genvinding, for derved stimulerer man naturligvis teknologisk fornyelse, måder, hvorpå vi alligevel kan finde en løsning for materialer, som vi endnu ikke rigtig ved, hvad vi skal gøre ved.
For det andet må vi beholde de tidspunkter, som står i den fælles holdning. Altså fra 2006 omkostningsfri aflevering af alle biler, omkostningsfrit for den sidste ejer. Det er naturligvis helt bestemt et væsentligt punkt. Det må der ikke laves om på.
Jeg erklærer Europa-Parlamentets session, der blev afbrudt den 3. februar 2000, for genoptaget.
Jeg kan forstå på jeres reaktion, at der er en del medlemmer, der ikke har modtaget denne protokol, og det er helt indlysende, at I ikke kan godkende en protokol, som I ikke har modtaget. Jeg foreslår derfor at vente med jeres godkendelse af protokollen til i morgen tidlig, da det er tydeligt, at I ikke har den, hvilket jeg undskylder.
Fru formand, til forretningsordenen. Her til morgen har BBC rapporteret, at et britisk medlem af Europa-Parlamentet, der har en ledende stilling inden for sin delegation, fortsat giver strategisk rådgivning til private klienter, men ikke anfører i registeret over medlemmernes økonomiske interesser, hvem disse klienter er. Europas befolkning har ret til at forvente, at deres repræsentanter holder offentlighedens interesser adskilt fra privat profit, men de kan kun være sikre på, at dette sker i alle tilfælde, hvis de fornødne oplysninger både er offentlige og let tilgængelige.
Fru formand, eftersom kvæstorerne i øjeblikket er ved at se på disse spørgsmål, må jeg så anmode Dem om at benytte Deres indflydelse både til at sikre, at registeret over medlemmernes økonomiske interesser bliver ført ajour og modificeret, så det dækker tilfælde som dette, og frem for alt at det ikke blot er tilgængeligt for inspektion fra medlemmer af Europa-Parlamentet, men også bliver offentliggjort på Internettet?
Tak, hr. Davies. Jeg vil drøfte dette spørgsmål med Kvæstorkollegiet.
Fru formand, til forretningsordenen. Da dette er den første Skt. Valentinsdag i det nye årtusinde, håber jeg, De er enig med mig i, at det ville være passende for Europa-Parlamentet at markere denne dag ved fuldt ud at forpligte sig til at gøre noget ved hjertesygdommene, som er den største dræber i Den Europæiske Union. Jeg opfordrer medlemmerne til at skrive under på det forpligtende dokument, der bliver udarbejdet i dag på "Winning Hearts"konferencen om, at ethvert barn, der er født i det nye årtusinde, har ret til at leve til en alder af mindst 65 uden at blive udsat for hjerte-kar-sygdomme, som kan undgås. Glædelig Valentins Dag!
Fru formand, jeg tager ordet i henhold til artikel 9 i forretningsordenen og vil gerne komme ind på det samme punkt, som hr. Davies bragte op om de meget alvorlige beskyldninger, der blev fremsat i BBC her til morgen. Jeg ville være glad for en forsikring fra Dem om, at De vil beordre en undersøgelse for at sikre, at de to medlemmer, der blev nævnt i dette BBC-interview, ikke driver deres forretning fra Europa-Parlamentet eller fra deres parlamentskontorer, for det ville være meget alvorligt. Tidligere har de britiske konservatives dobbeltmoral bragt det engelske Underhus i vanry, og der er reel fare for, at en sådan adfærd ville have en lignende virkning på Europa-Parlamentet.
Tak, hr. Murphy. Som jeg sagde til hr. Davies, lover jeg allerede i aften at drøfte dette spørgsmål med kvæstorerne.
Fru formand, til forretningsordenen. Jeg har allerede skrevet til Dem ved flere lejligheder angående den måde, hvorpå spørgsmål til forretningsordenen bliver taget op her i Europa-Parlamentet. Jeg kunne godt lide at vide, hvilken artikel i forretningsordenen hr. Davies udtalte sig til. Hvorfor nævnte han ikke, at en af hans egne liberale kolleger også har en konsulentvirksomhed, som BBC er ved at se på? Er det meningen, at Europa-Parlamentet skal lade sin dagsorden afgøre af smudsreportager i et program, der baserer sine nyheder på løgne, eller skal vi tage fat på noget alvorligt arbejde og på de udfordringer, Europa står over for?
Kære kolleger. De kvæstorer, der undersøger denne sag, baserer sig selvfølgelig ikke udelukkende på, hvad de har hørt i radioen. De gør deres arbejde yderst grundigt.
Fru formand, jeg tror, at jeg taler på vegne af mange af mine kolleger i størstedelen af de politiske grupper, når jeg siger, at den meddelelse, som formanden for Kommissionen har sendt til Østrigs nye kansler for otte dage siden, har skabt uro. Var det virkelig nødvendigt i denne meddelelse at præcisere, og jeg citerer: "Jeg ønsker Dem al mulig succes", eller "Jeg tvivler ikke på, at De går i Deres forgængeres fodspor i kampen for friheden og demokratiet, samt i respekten for menneskerettighederne og de grundlæggende frihedsrettigheder", eller f.eks. "Jeg håber på et frugtbart og konstruktivt samarbejde"? Derfor, fru formand, vil jeg gerne bede hr. Prodi om i morgen at belyse, hvad han ønskede eller ikke ønskede at lægge i sine udtalelser, således at ingen under nogen omstændigheder kan udnytte denne mildest talt påfaldende og uheldige meddelelse, til og med mod hr. Prodis vilje, til yderligere at banalisere den farlige politiske proces, der foregår i Østrig.
Tak, hr. Wurtz. Jeg beder Dem, kære kolleger, om at lade være med at starte en debat. Det drejede sig om et ændringsforslag til dagsordenen. Hr. Wurtz, jeg gør opmærksom på, at vi i morgen skal mødes med hr. Prodi, der vil redegøre for Kommissionens arbejdsprogram. Det står Dem naturligvis frit for at udspørge ham under den spørgerunde, der finder sted efter redegørelsen, ligesom det står hr. Prodi frit for at svare Dem. Jeg foreslår derfor, at vi i morgen én gang for alle får kastet lys over dette spørgsmål, om De og hr. Prodi vil.
Fru formand, jeg beklager i høj grad, at jeg atter må ulejlige Dem med et punkt, som jeg to gange før har taget op her. Jeg har allerede sagt til Dem adskillige gange, at vi, jeg taler på mine nederlandske kollegers vegne, gerne vil have en nederlandsk tv-kanal. Der er nu i mellemtiden 28 kanaler her i Parlamentet, hvoraf to græske, én portugisisk, én finsk og én belgisk, men stadig ingen nederlandsk kanal, derimod syv engelske, seks tyske og seks franske. Jeg fik allerede i september tilsagn om, at der fra januar skulle være en nederlandsk tv-kanal. Nu er det februar, og der er stadig ingen kanal. Jeg vil gerne endnu en gang bede Dem om at gøre noget ved det. Jeg undrer mig over, hvilket middelalderligt bureaukrati der her forhindrer, at en nederlandsk kanal kan modtages via satellit.
Protokollerne fra møderne torsdag den 3. februar og mandag den 14. februar er omdelt. Faktisk var protokollen fra den 3. februar blevet omdelt tidligere, men i Bruxelles. Det er muligvis grunden til, at nogle kolleger ikke havde den.
Fru formand, jeg har for vane altid at være til stede ved mødets åbning mandag eftermiddag kl. 17. I går var det umuligt for mig og for mange andre medlemmer af Europa-Parlamentet at være til stede, fordi flyet fra Air France, som plejer at bringe os hertil, det klokken kvarter over to, blev aflyst uden nogen begrundelse fra selskabets side, og derfor nåede vi meget sent frem. Hvis Air France fortsætter denne boykotpolitik over for Europa-Parlamentet, bør dette træffe foranstaltninger for at sikre, at det ikke sker igen.
Tak, hr. Medina Ortega. Jeg deler fuldt ud de beklagelser, De giver udtryk for. Vil De være så elskværdig at skrive det til mig, så jeg med støtte i Deres fremstilling kan forelægge sagen for de ansvarlige i såvel Air France som den franske regering? Jeg mener virkelig, det er for galt, og vi må absolut protestere så kraftigt, vi kan.
Fru formand, jeg oplevede det samme som vores kollega Medina Ortega i går.
De franske myndigheder - der har den ære, at Strasbourg er sæde for Europa-Parlamentet - bør efter min mening være klar over, at det er deres ansvar at sørge for, at der er nogle passende forbindelser til alle Unionens hovedstæder.
Fru formand, i dette tilfælde er der ikke tale om forsinkede fly: Jeg vil gerne undskylde, at min kollega fra De Grønnes Gruppe, Caroline Lucas, som er britisk medlem, ikke var til stede i går. Hun kunne ikke være her, fordi hun blev arresteret under en antiatomkraftsdemonstration i Glasgow i går morges. Det blev opklaret, hvem hun var. Det fremgik meget klart, at hun var medlem af Europa-Parlamentet, men ikke desto mindre blev hun tilbageholdt hele dagen. Det er efter min opfattelse helt uacceptabelt, og jeg vil bede Dem - jeg har for resten skrevet til Dem om dette sammen med min kollega fru Hautala - om at påtale sagen over for de britiske myndigheder, så den slags hændelser ikke sker i fremtiden, og så der kan blive fremsat en undskyldning over for fru Lucas.
Tak, hr. Lannoye. Jeg har modtaget Deres brev, og jeg har allerede henvendt mig til den britiske repræsentation.
Fru formand, med henblik på afstemningen i dag vil jeg gerne anmode om noget, som jeg allerede kort var inde på i går under den mundtlige forhandling om Equal-betænkningen. Jeg anmoder om, at afstemningen om fællesskabsinitiativet Equal udsættes, fordi vi simpelthen har brug for en smule tid til at få et vigtigt punkt forhandlet færdigt. Jeg er optimistisk og imødeser virkelig afstemningen roligt og fuld af håb, vi skal nok få en så bred tilslutning som mulig til denne udtalelse om Equal. Vi skal blot bruge en smule tid til at gennemarbejde nogle detaljer i forbindelse med spørgsmålet om asyl, og derfor anmoder jeg om, at afstemningen finder sted i morgen i stedet for i dag.
Fru formand, for at fortsætte derfra, hvor hr. Lannoye slap, vil jeg sige, at fru Lucas blev anholdt lige uden for Glasgow i forbindelse med en protestdemonstration mod Trident-basen ved Faslane. Jeg føler stor sympati for denne protest. Jeg føler imidlertid ingen sympati for, at fru Lucas forsøger at skjule sig bag sin parlamentariske immunitet.
Jeg er også blevet anholdt for at protestere ved Faslane, men jeg skjulte mig ikke bag nogen immunitet. Jeg tog den straf, der blev mig tildelt. Det bør fru Lucas også gøre.
Fru formand, jeg vil gerne udtale mig om fru Stenzels anmodning om at udsætte afstemningen om EU-initiativet Equal til i morgen.
Dette initiativ var nemlig genstand for en meget livlig diskussion i udvalget, og da der er tale om et vigtigt forslag fra Kommissionen, som henviser til de aftaler, vi indgik sidste år, mener jeg godt, at det kan godkendes.
Vi er enige med fru Stenzel i, at anmodningen om udsættelse bør godkendes, så man kan nå frem til den størst mulige enighed mellem grupperne, og så Parlamentet kan give udtryk for sin holdning til dette initiativ med det størst mulige flertal.
Er der nogle kolleger, som ønsker at udtale sig imod fru Stenzels anmodning, som fru Ghilardotti netop har givet sin støtte til?
Da det ikke er tilfældet, sætter jeg forslaget til afstemning.
Hr. formand, af protokollen fremgår det, at to medlemmer i går talte om forsinkede flyafgange til Strasbourg i mandags. Jeg vil gerne tilføje, at afgangen fra Schipol-lufthavnen i Amsterdam også var forsinket og sidenhen blev aflyst. Derefter blev vi omdirigeret til lufthavnen Basel-Mulhouse, og vi fik oplyst, at en bus ville hente os ved ankomsten. Der gik faktisk 45 minutter, fra vi landede, til bussen ankom til lufthavnen. Vi nåede endelig frem til Strasbourg mandag aften kl. 20.30, efter at nogle af os havde brugt mere end 12 timer på transport.
Denne form for service og problemerne med at komme til Strasbourg på en mandag er helt håbløs. Hvis den franske regering insisterer på, at vi fortsat skal afholde møder i Strasbourg, bør den i det mindste sørge for, at busserne afhenter passagererne til tiden, når fly omdirigeres til Basel. Ellers er det helt meningsløst, at vi forsøger at nå frem til møder i Strasbourg en mandag. Det vil jeg gerne have tilføjet i protokollen.
Hr. formand, jeg havde planlagt at rejse med det samme fly, og jeg skammer mig over at måtte sige, at det her drejede sig om KLM, vores nationale luftfartsselskab, og jeg håber, at det kan gøres bedre næste gang, også med samarbejdet med et andet luftfartsselskab.
Hr. formand, jeg vil blot gøre opmærksom på noget i forbindelse med dagsordenen i dag. Vi besluttede i mandags, at Rådets erklæring i anledning af 50-årsdagen for Genève-konventionen skal udskydes. Jeg vil blot understrege, at det kun handler om de andre punkter på denne dagsorden i dag, ikke om 50-årsdagen for Genève-konventionen. Dette punkt er blevet udskudt til næste møde i marts. Det er ukorrekt blevet opført på dagsordenen for i dag.
Hr. Swoboda, jeg kan bekræfte det, De lige sagde. Det drejer sig faktisk om en trykfejl. Den omdelte tekst er ikke gældende, da vi har truffet beslutning om at udsætte forhandlingen.
Hr. formand, jeg vil blot sige, at da jeg ankom i morges, bemærkede jeg, at to personer røg uden for mødesalen. Lugten er ganske forfærdelig! Kan De gøre noget ved det?
Personligt tror jeg ikke, at jeg kan gøre noget ved det. Men De har ret i, at man burde finde en hurtig metode til at gribe ind over for dem, der ikke overholder de forbud, vi selv har vedtaget.
Med hensyn til flyforsinkelserne og de heraf følgende problemer kunne man danne en lille forening - jeg ved ærligt talt ikke, hvor lille den ville blive - bestående af dem, som har haft vanskeligt ved at nå frem til Strasbourg i denne mødeperiode, så man kan vurdere, hvilke og hvor mange problemer man reelt er stødt på.
Næste punkt på dagsordenen er Rådets og Kommissionens redegørelser om sammenhængen mellem Unionens forskellige politikker og udviklingspolitikken.
Hr. formand, det er med stor fornøjelse, at jeg på vegne af formandskabet for Rådet henvender mig til Europa-Parlamentet, idet jeg anerkender den meget væsentlige rolle, som dette kommer til at spille i den allernærmeste tid i forbindelse med uddybningen af EU's udviklingspolitikker, eftersom emnet for den erklæring, som jeg har den ære at fremlægge for Dem, netop er sammenhængen mellem Unionens politikker på udviklingsområdet.
Jeg vil selvfølgelig overlade det til Kommissionen at supplere nogle af de iagttagelser, som jeg vil få lejlighed til at fremsætte, og jeg vil også gerne indlede med at understrege det behov, som vi alle i EU føler for at forlige den helt usædvanlige udvikling og de fremskridt, der er sket især takket være de sidste årtiers stærke teknologiske fremdrift, og som har givet større velfærd og bedre levevilkår for store dele af verdens befolkning, med den kendsgerning, at de dybe uligheder på samme tid er øget mellem nogle af verdens regioner og geopolitiske områder. Dette bringer det internationale systems stabilitet i fare og truer freden, og det giver følgelig også os alle den moralske opgave at forbedre vores politikker, så der kan skabes større stabilitet og mindre ulighed mellem de forskellige dele af verden.
Dette indebærer en revurdering af udviklingspolitikkerne som svar på de økonomiske og finansielle markeders globalisering. Der er blevet konstateret en udpræget ubalance i de betingelser, som disse markeder fungerer under, hvilket selvfølgelig fordrer væsentlige justeringer, der på sin side også nødvendigvis betyder, at udviklingspolitikkerne må gå nye veje. Vi står derfor på tærskelen til et nyt paradigme for udviklingspolitikkerne, hvilket - vil jeg gerne fremhæve - kræver, at vores indsats sættes ind på fire afgørende punkter:
For det første skal der skabes en højere grad af samordning mellem alle de forskellige donorer på internationalt plan i form af bedre koordinering, større sammenhæng og bedre forbindelse mellem den humanitære hjælp og udviklingspolitikkerne, en styrkelse af det multilaterale system samt en større opmærksomhed om gæld og finansierings- og udviklingsproblemer. Der skal imidlertid også, hvad de lande angår, som i dag modtager hjælpen, stilles nogle nye krav, navnlig krav om bekæmpelse af korruption og om demokrati og god regeringsførelse som de grundlæggende principper for udviklingen af deres politiske systemer, ligesom der også skal ses på, hvilken politik disse lande selv fører for at nedbringe fattigdommen.
Et andet punkt i dette nye paradigme for udviklingspolitikkerne er helt sikkert, at vi må se på udvikling i et bredere perspektiv og ikke blot indskrænke problematikken til at dreje sig om udviklingshjælp som denne politiks eneste bestanddel, således at vi også lægger stadig større vægt på andre politikområder som finansiering, handel og investering. Det betyder også, at dette bredere udviklingsperspektiv må ses såvel i sammenhæng med alle politikområderne som i relation til de forskellige donorlandes politik.
Et tredje punkt i dette nye paradigme, som jeg gerne vil fremhæve, er en politik styret af bestemte mål, der skal nås. Efter at verdens vigtigste donorlande har bestræbt sig på at nå frem til en fælles holdning på baggrund ikke mindst af de meget væsentlige overvejelser, som har udfoldet sig i OECD's komité for udviklingshjælp, har det siden 1995 været muligt at opstille nogle vigtige mål, der bør styre udviklingspolitikkernes retning og udførelse såvel for de enkelte lande som på internationalt plan. Disse mål sigter som bekendt mod at halvere fattigdommen frem til år 2015, dels ved at øge skolepligten, dels ved drastisk at nedsætte børnedødeligheden, dels gennem en række tiltag over for levevilkårene, så dette mål kan nås. Det vil betyde, at mere end en tredjedel af verdens befolkning skal rives ud af den tilstand af ekstrem fattigdom, som de lever i, at livsbetingelserne for ca. 1 milliard mennesker skal rives ud af den ekstreme fattigdom, hvilket er en overvældende opgave, der helt sikkert kræver en kraftfuld deltagelse og en kraftfuld indsats fra verdenssamfundet i sin helhed, hvis dette mål skal nås.
Det fjerde punkt i det nye udviklingsparadigme, som jeg gerne vil fremhæve, er netop dette: Udviklingspolitikkerne ses i dag - som det har været tilfældet især i de seneste år - som et stadig mere globalt spørgsmål, hvis svar forudsætter et stærkt internationalt lederskab. Et afgørende bidrag hertil har været den samordnede indsats, som er kommet fra FN-systemets organisationer, men også fra Breton Woods-systemets side. Særligt skal fremhæves de meget relevante impulser, som denne debat har fået dels fra Verdensbanken, især gennem dennes rapport Comprehensive Framework, dels fra Den Internationale Valutafond. Det er første gang, at en institution af denne art placerer spørgsmålet om nedbringelse af fattigdommen som en central politisk målsætning og knytter en for en sådan institution hidtil utænkelig forbindelse mellem lettelse af gældsbyrden og fattigdommen. Det er også i lyset af denne nye rolle, som de internationale organisationer udvikler i forhold til udviklingsproblemerne, at vi bør foretage vores overvejelser om EU's rolle i denne sammenhæng.
Det portugisiske formandskab har understreget behovet for, at EU forener sin overordentlig betydningsfulde rolle i verden som den vigtigste donor på internationalt plan med en ledende og mere aktiv rolle i denne bevægelse mod en fornyelse af udviklingspolitikkerne på internationalt plan ved at styrke sin evne til at gennemføre og samordne, især i relation til FN- og Breton Woods-systemet.
Hr. formand, jeg vil fremsætte en bemærkning til et møde, der blev afholdt i går aftes for forskellige parlamentsmedlemmer samlet fra alle grupperne. Til stede ved mødet var forskellige næstformænd og kvæstorer samt arkitekter, der har opført dette Parlament, for at høre, hvordan vi stadig kan forbedre vores arbejde i endnu højere grad.
På dette tidspunkt opdagede vi, hr. formand, at dette smukke, hvide forhæng bag Dem faktisk skjuler et stort vindue. Trækker man forhænget fra, lader det til, at man har en smuk udsigt over floden, men man forklarede os, at dette forhæng er trukket for for at undgå, at De sidder med ryggen mod lyset, og for at lyset skal være bedre under forhandlingerne. Men hvad forhindrer os på den anden side i - før forhandlingerne indledes, eller når De afbryder mødet - at åbne dette gardin, så vi kan få en smule gratis gavn af dette efter sigende pragtfulde syn dér bag Dem?
Det er da ganske udmærket, at salen her bliver oplyst af vores righoldige debatter, men hvis den rigtige sol fra tid til anden kunne oplyse vores demokratiboble, tror jeg, at det kun ville være endnu bedre. Jeg tror, det ville være en god idé, hvis De kunne aftale med parlamentsbetjentene, at vi en gang imellem trækker dette forhæng fra.
Mange tak, hr. kollega. Jeg er taknemmelig for alle forslag, som gør vores mødesal mere menneskelig. Jeg foreslår, at vi i første omgang fortsætter mødet, sådan som salen er. I mellemtiden skal jeg få undersøgt, om det er let at lave teknisk. Hvis det er det, kan vi forsøge en halv times tid, hvordan det virker, når formanden sidder i modlys.
Næste punkt på dagsordenen er betænkning (A5-0025/2000) af Schmidt for Udvalget om Økonomi og Valutaspørgsmål om:
I. forslag til Europa-Parlamentets og Rådets direktiv om ændring af direktiv 85/611/EØF om samordning af love og administrative bestemmelser om visse institutter for kollektiv investering i værdipapirer (investeringsinstitutter) (KOM(1998) 449 - C4-0464/1998 - 1998/0243(COD)),
II. forslag til Europa-Parlamentets og Rådets direktiv om ændring af direktiv 85/611/EØF om samordning af love og administrative bestemmelser om visse institutter for kollektiv investering i værdipapirer (investeringsinstitutter) med henblik på en regulering af administrationsselskaber og forenklede prospekter (KOM(1998) 451 - C4-0465/1998 - 1998/0242(COD)).
Hr. formand, hr. kommissær, kære kolleger, det er mit håb, at Parlamentet i dag er parat til at tage en beslutning om at udvide og styrke det finansielle marked i Europa. Som nyt medlem af Europa-Parlamentet har det været meget interessant og lærerigt at få ansvaret for dette vigtige område. Jeg vil særligt takke mine kolleger i udvalget for deres vilje til at finde kompromiser, formandens og Præsidiets lydhørhed for spørgsmålets kompleksitet, den gode kontakt til Kommissionen, ikke mindst til kommissæren, og Rådet og også takke for det uegennyttige arbejde, som udvalgssekretariatet udfører. Der har været stor enighed i udvalget, bortset fra ét punkt, som jeg håber, der også kan findes en løsning på.
Spørgsmålet om investeringsinstitutter kan forekomme svært, teknisk og politisk risikofyldt. Jeg tror, at nogle ikke engang ved, hvad investeringsinstitut betyder. Lad mig imidlertid meget tydeligt slå fast, at dette er et spørgsmål, som virkelig berører borgerne i Europa, det vil sige, hvordan deres opsparinger forvaltes, hvilke muligheder der findes, hvordan konkurrencen fungerer mellem landene med hensyn til forskellig opsparingsformer, sparernes krav om sikkerhed, samt hvilke muligheder Europas borgere har for at spare bedst op til alderdommen. Det handler om at afveje krav om liberalisering for et bedre marked og større afkast mod beskyttelse og sikkerhed for investorerne.
I 1980'erne oplevede de fleste markeder i Europa en dramatisk deregulering. Dette medførte, at først og fremmest de nationale penge- og obligationsmarkeder i løbet af nogle år udviklede sig meget hurtigt. Kollektive investeringsfonde blev et alternativ til opsparing i banken. I mit eget hjemland har over 60% af svenskerne opsparinger i forskellig fonde. Opsparing i fonde giver tryghed i kraft af bredden af fondenes investeringer. Kapital- og værdipapirmarkedet har fortsat udviklet sig. Det gældende direktiv for investeringsinstitutter er forældet og umoderne. Nye typer fonde er blevet introduceret i de forskellige medlemslande, som ikke kan tilbyde deres andele i andre medlemslande. Dette begrænser naturligvis konkurrence og innovation, samtidig med at offentligheden begrænses i sit valg af alternative opsparingsmuligheder.
Kommissionens forslag, som vi behandler i dag, består af to dele. Den første del omhandler produktet, det vil sige fondene. Den anden del drejer sig om investeringsinstitutterne. Det første forslag sigter hovedsageligt mod at udvide investeringsmulighederne for institutter for kollektiv investering ved at tillade investeringer i andele i andre investeringsinstitutter, f.eks. investeringer i fonde, standardiserede finansielle futures- og optionskontrakter, indskud i kreditinstitutter og visse typer af pengemarkedsinstrumenter. Der foreslås særlige risikospredningsregler for disse investeringer med såvel kvantitative som kvalitative kriterier. Desuden indføres der særskilte risikospredningsregler for investeringsinstitutter, som har til hensigt at kopiere et aktieindeks, en såkaldt indeksfond. Udvalget skærper kravene i forhold til Kommissionens forslag.
For at sikre åbenhed og sundhed bør investeringerne i ikkeharmoniserede investeringsinstitutter kun tillades under forudsætning af, at der indføres kvalitative kriterier, f.eks. krav om åbenhed og investorbeskyttelse. Desuden bør der også indføres kvantitative kriterier som risikoeksponering.
Hr. formand, nu til det punkt, hvor der er uenighed, eller hvor jeg håber, der var uenighed, nemlig OTC-derivater. Kommissionen skelner i sit forslag mellem derivater, som omsættes på regulerende markeder, og derivater, som ikke omsættes på regulerende markeder, de såkaldet OTC-derivater. Kommissionens forslag går ud på, at OTC-derivater ikke indgår i de almindelige investeringstyper, som kan komme på tale for investeringsinstitutterne, men at de kun skal anvendes for at sikre en effektiv porteføljeadministration og gardere mod valutarisici. Derivatmarkederne har i de seneste år oplevet en meget stor tilvækst i stort set alle medlemslande. Det er derfor vigtigt, at derivatbestemmelserne er fleksible, således at markederne ikke bliver låst for fremtiden. Definitionerne "standardiserede finansielle futures" og "standardiserede optioner" bør derfor samles i en ny definition, "afledte finansielle instrumenter", som således også omfatter OTC-derivater. Investeringer i OTC-derivater bør dog kun tillades, hvis der indføres såvel kvantitative som kvalitative kriterier. De er meget vigtige i dette tilfælde. De skal indføres med henblik på at sikre beskyttelsen af investorerne.
Kommissionens andet forslag er rettet mod dem, der administrerer investeringsinstitutterne, det vil sige administrationsselskaberne. Bestemmelserne for administrationsselskaber, bl.a. med hensyn til forudsætningerne for at starte og udøve virksomhed, tilpasses de eksisterende bestemmelser. Et centralt punkt er, at bestemmelser om de såkaldte forenklede prospekter indføres. Relevante oplysninger skal gives til kommende deltagere på et sprog, som er let at forstå for investorerne i værtslandet. Også her vil udvalget gå længere end Kommissionen.
Et spørgsmål, som også diskuteres i udvalget, er, hvilke krav om kapitaltilskud der skal stilles til administrationsselskaberne. Dette er der forskellige opfattelser af. For mig er det bl.a. vigtigt, at de fælles bestemmelser ikke slår de mindre institutter ud.
I løbet af de måneder, hvor jeg har beskæftiget mig med denne betænkning, er et meget tydeligt krav kommet frem såvel fra industrien som fra dem, som repræsenterer forbrugerne. Situation i dag er ikke god. Sparerne og industrien har brug for moderniserede regler for hele Europa. Jeg mener, at dagens forslag på en god måde opvejer kravet om liberalisering af markederne mod ønsket om en effektiv beskyttelse af investorerne.
Jeg vil blot slutte med at sige, at en del af mine kolleger synes, at dette forslag går for langt, mens andre mener, at jeg ikke er tilstrækkelig liberal. Til dem vil jeg bare sige "You can't have it all."
Hr. formand, først vil jeg gerne sige mange tak for det meget store arbejde, hr. Schmidt, vores ordfører, har udført. Jeg var faktisk stedfar til disse betænkninger i det tidligere Parlament. De sidste seks år lykkedes det os ikke at få et kompromis eller en aftale om denne sag. På meget kort tid er det lykkedes hr. Schmidt at føre den frem til det sidste stadium her i Europa-Parlamentet. Det vil jeg gerne takke ham for.
Som ordfører for udtalelsen fra Udvalget om Retlige Anliggender og Det Indre Marked vil jeg også gerne sige tak til sekretariatet, både fra Udvalget om Retlige Anliggender og Det Indre Marked og Udvalget om Økonomi og Valutaspørgsmål, for deres samarbejdsvilje i denne sag.
Jeg taler i dag med et antal forskellige kasketter på. For det første som stedfar til denne betænkning, for det andet som ordfører for udtalelsen, og, hvad der er vigtigst, som én, der ser de enorme fordele, som Den Europæiske Union kan drage af et harmoniseret system med investeringer gennem investeringsinstitutter til at sikre, at de penge, der i øjeblikket bliver tjent i Europa, men investeret uden for Den Europæiske Union og ikke benyttet til gavn for Unionens økonomi, kan forblive i denne økonomi, så der kan skabes foretagsomhed, beskæftigelse og gives garanti for fremtidige pensionsrettigheder.
Hr. formand, i protokollen fra i går er der naturligvis opført de indlæg, som vedrører en såkaldt "Strasbourg-erklæring", der forsøger at involvere Europa-Parlamentet i nogle betragtninger, som bogstaveligt talt ville medføre den konklusion, at dette medlem af Europa-Parlamentet er nazist. Erklæringen - der som sagt involverer Europa-Parlamentet, selvom en sådan erklæring ikke blev afgivet over for Europa-Parlamentet - er en absolut utilstedelig manipulation. Jeg takker formanden, fru Fontaine, som allerede i går fremførte sin holdning ved at afvise Parlamentets involvering. Hr. formand, ud over at det baskiske nationalistparti PNV, Eusko Alkartasuna og Baskerlandets demokratiske regering i denne erklæring beskyldes for at være nazister, selvom de har en holdning, som i et andet tilfælde, nemlig Irlands, endog har fortjent en Nobelpris, fornærmes repræsentanter for europæiske borgere - som i mit eget tilfælde, hvor jeg repræsenterer en del af det galiciske samfund - idet det siges, at vi er farligere end nazismen, og man fornærmer ubestrideligt demokratiske formationer, som har årtiers historie på bagen, i et utilstedeligt vanvid, som jeg hermed tillader mig at fordømme. Under alle omstændigheder anmoder jeg om, at vores ord bliver hørt, for man kan ikke på denne vis involvere Europa-Parlamentet i et vanvid, som jeg klart betragter som utilstedeligt.
Tak for Deres afklaring, hr. Nogueira. Jeg minder om, at spørgsmål i forbindelse med protokollen bør henvises til protokollen. Under alle omstændigheder vil jeg af hensyn til de kolleger, som ikke kender formandens holdning, læse hendes officielle meddelelse op, således at den også fremgår af protokollen for i dag:
"Den 17. februar modtog Nicole Fontaine, der er formand for Europa-Parlamentet, på deres egen anmodning repræsentanterne for Forum Ermua. De spanske næstformænd for Europa-Parlamentet var til stede. Efter dette møde forelagde repræsentanterne for dette forum en tekst med titlen "Strasbourg-erklæring", som formanden præciserer, at hun på ingen måde kan stå inde for.
Hr. formand, jeg anmoder om en rettelse i protokollen vedrørende afstemningen om ændringsforslag 5 til betænkning af Swoboda. Jeg beder Dem notere, at Michel Raymond, Jean Saint-Josse og jeg selv stemte imod dette ændringsforslag.
Det vil blive taget til efterretning og opført i protokollen.
Hr. formand, det drejer sig ikke direkte om protokollen, men om en meddelelse, som er kommet i dag, om at Formandskonferencen, som er åben for medlemmerne, og som var planlagt til den 23. februar, er blevet aflyst. Vi bør gøre os nogle principielle overvejelser om, hvorvidt det overhovedet tjener noget formål at afholde dette møde i denne form. Jeg har på fornemmelsen, at det er endnu en pligtforestilling, som vi her gennemfører endnu en gang. Det, vi får at vide på disse møder, kan vi lige så godt læse i avisen. Det kommer der mere ud af, og jeg kan ikke lide, at de forskellige udvalgs dagsordener, som i forvejen er overfyldte, gang på gang må kortes ned for at få plads til den slags shows. Jeg opfordrer altså til, at vi overvejer, om ikke vi helt skulle afskaffe det, én gang for alle.
Hr. Bösch, jeg har taget Deres bemærkning til efterretning, men det står klart, at afholdelse af denne form for Formandskonferencer, som er åbne for alle medlemmer, har rod i en opfordring fra medlemmerne selv, idet de ønskede at kunne deltage i nogle af dem. Vi burde sikkert være mere selektive. Under alle omstændigheder vil Præsidiet overveje Deres forslag.
Hr. formand, vi anmoder om, at den sidste sætning i ændringsforslag 2, hvor der står "opfordrer ligeledes medlemsstaterne til at fremme ældreturismen", bliver fremskudt og medtaget i punkt 25, der særligt omhandler social turisme, efter sætningen "turismen for grupper og foreninger". Det forekommer os at være en rigtigere og mere hensigtsmæssig placering.
(Flere end 12 medlemmer gjorde indsigelse mod behandling af det mundtlige ændringsforslag) Der er ikke grundlag for behandling af den mundtlige forespørgsel.
Hr. formand, jeg har undladt at stemme i forbindelse med hr. Vicecontes udmærkede betænkning, selvom betænkningen indeholder fremragende tanker, og selvom Bayern, som jeg repræsenterer, er et af Den Europæiske Unions mest attraktive turistområder. Jeg vil gerne invitere Dem til så ofte som muligt at komme på ferie i Bayern og i nabolandet Østrig.
Men uafhængigt af det ville jeg sige, at jeg ikke bryder mig om den centralistiske tendens i Kommissionens meddelelse. Jeg tror, at vi netop inden for turistpolitikken har brug for mere decentralisering, mere regionalisme, og mindre bureaukratisk centralistisk formynderi. Derfor bør vi ikke glide ind i en centralistisk EU-turistpolitik.
Jeg erklærer Europa-Parlamentets session, der blev afbrudt den 18. februar, for genoptaget.
Kære kolleger, som De ved, slog ETA brutalt til igen i Spanien den 22. februar og myrdede Fernando Buesa Blanco, der var generalsekretær for socialistpartiet i provinsen Vizcaya og talsmand for socialistpartiet i det baskiske parlament, og hans livvagt Jorge Díez Elorza. Samme dag udtrykte jeg personligt og på vegne af Europa-Parlamentet vores dybe medfølelse for ofrenes familier.
Disse mænd betalte deres tro på demokratiet med deres liv. Jeg fordømmer denne barbariske gerning, der er ethvert civiliseret samfund uværdig. Den Europæiske Union bygger på princippet om retsstaten og respekten for grundlæggende rettigheder og friheder. Terrorisme i enhver form er uacceptabel. Jeg håber, at disse mænd bliver ETA's sidste ofre, og jeg opfordrer denne organisation til definitivt at afstå fra brugen af vold og anvende de demokratiske metoder, der findes i Spanien.
Jeg opfordrer Dem, kære kolleger, til at iagttage et minuts stilhed til minde om Fernando Buesa Blanco og Jorge Díez Elorza.
Fru formand, først vil jeg gerne på vegne af De Europæiske Socialdemokraters gruppe takke for den erklæring, De kom med sidste tirsdag, og for de ord, som De netop har udtalt til minde om Fernando Buesa Blanco, som var medlem af det lokale parlament og talsmand for Den Socialistiske Gruppe i det baskiske parlament. Han havde været vicelehendakari, altså næstformand for den baskiske regering.
Hvis De tillader, fru formand, så tror jeg, at den bedste hyldest, som min gruppe og Parlamentet kan komme med til Fernando Buesa, er at tage det, som han som europæer udtalte om sin vision for Baskerlandet, Spanien og Europa, til os. Han sagde følgende i sin selvbiografi: "Vi er i Europa. Alle folk på min alder - 54 år - kan huske deres bedsteforældre og den tid, de levede i, vores forældres tid og i dag og forudsige, hvordan vores børn vil komme til at leve. På mine bedsteforældres tid tog det flere dage at komme fra Vitoria til Sevilla. Nu kan man komme fra Vitoria til København på 2 eller 3 timer med fly. I dag ved afslutningen af det 20. århundrede har vi et fælles marked i Europa og snart også en fælles mønt. Og vi kan komme meget lettere omkring, end vores bedsteforældre kunne inden for Spanien, ja, endog inden for selve Baskerlandet."
Vi vil opbygge et stort europæisk samarbejdsområde, som først vil blive reguleret økonomisk og senere skal reguleres politisk. Denne proces vil vare længere eller kortere tid, men den kan ikke stoppes, og den er ydermere ønskværdig. Den forekommer stadig borgerne fjern, men den er meget reel, og den burde foranledige os til at stille os selv nogle spørgsmål om vores egen virkelighed.
Under en forhandling i Socialistpartiet om den irlandske proces var der en, der sagde følgende: "I sidste ende har kodeordet i Irland været, at alle de involverede aktører har gjort sig følgende overvejelse: Er det så vigtigt, om man er irsk eller engelsk? Enhver kan være det, han ønsker, for hvis Irland og England er med i Den Europæiske Union, er det ikke umagen værd at slå hinanden ihjel, fordi en er irsk eller engelsk. Det er jo ligegyldigt, når de nationale systemer nu ikke længere skal fungere.
Her kunne vi stille det samme spørgsmål: Betyder det så meget, om man er baskisk, spansk eller europæisk? Vi diskuterer meget, hvad det vil sige at være baskisk, men en basker klæder sig i dag på samme måde som en dansker, og han læser det samme som en englænder. Hvis livet skal leves i en meget mere global kontekst - og det bliver det allerede - og vores børn skal selvfølgelig leve i dette Europa, hvorfor skal man så slå hinanden ihjel for det?
Og han sagde - sandsynligvis har man accepteret denne tankegang i Irland: "Men hvis vi slår ihjel uden grund - og dér slog man hinanden ihjel, fordi alle de involverede parter havde paramilitære grupper - så burde vi også i Baskerlandet stille os dette spørgsmål højt: Hvorfor er det så vigtigt at være baskisk, hvis det er ligegyldigt? De kan være, hvad De vil. Hvis vi i overmorgen skal fungere inden for ét europæisk område med hensyn til økonomi, politik og de vitale beslutninger for hvert enkelt land, så er det ikke umagen værd at slå hinanden ihjel på grund af det. Hverken at slå ihjel eller dø på grund af det".
Fru formand, på vegne af Gruppen for Det Europæiske Folkeparti (Kristelige Demokrater) og De Europæiske Demokrater vil jeg gerne sende familierne til Fernando Buesa, som var repræsentant for det baskiske folk, og Jorge Díez, som var medlem af det baskiske selvstyrepoliti, vores mest dybtfølte medfølelse, som vi naturligvis udbreder til hele det Socialistiske Parti i Baskerlandet.
Fru formand, det er trist, at vi i den sidste tid her i Parlamentet har været nødt til at tale om ekstremismerne i Europa. Uanset deres art, for i sidste instans er de alle forskellige udtryk for det samme. Og over for alle disse ekstremismer kan vi demokrater ikke resigneret affinde os med de dødes fred; det bør tværtimod give os styrke at vide, at den eneste sociale fraktur, der findes i Baskerlandet, er den kløft, der adskiller dem, der dræber, dem, der støtter dem, dem, der giver udtryk for forståelse, fra langt størstedelen af det baskiske folk, som blot ønsker at leve i fred og frihed.
Fru formand, jeg vil gerne på vegne af Den Liberale Gruppe give udtryk for min mest ubetingede og bestemteste fordømmelse af terrorattentatet den 22. februar i Vitoria, som kostede parlamentsmedlemmet og den socialistiske talsmand i det baskiske parlament Fernando Buesa og hans livvagt Jorge Díez livet.
Vi gentager, at det i en retsstat, som er medlem af Den Europæiske Union, er muligt at kæmpe for alle idéer og valgmuligheder, såfremt man giver udtryk for dem på demokratisk vis, og de respekterer individets rettigheder og de principper og værdier for retfærdighed, frihed og økonomisk og social fremgang, som Unionen bygger på, og som naturligvis ikke tillader, at disse principper bliver overtrådt, sådan som det klart kommer til udtryk i traktaterne.
Der findes ingen retfærdiggørelse i vores samfund af terrorhandlinger som den, der berøvede den socialistiske talsmand i det baskiske parlament og hans livvagt livet. Det drejer sig ydermere om en person, der er blevet valgt på baggrund af det baskiske samfunds folkelige vilje.
Lad os love hinanden, at disse ofre bliver de sidste i en proces - der, som De har sagt, er fuld af grusomhed - og at man finder en vej til sikring af sameksistensen og freden i det baskiske folk.
Fru formand, på vegne af Den Europæiske Venstrefløjs Fællesgruppe/Nordisk Grønne Venstre vil jeg også gerne tilslutte mig mine kolleger, som giver udtryk for deres smerte over det virkelig perverse og grusomme attentat, der har fundet sted i Baskerlandet, og som kondolerer familierne og klart og tydeligt fordømmer nogle handlinger, som går meget langt tilbage, og som må høre op.
En dag myrdede terrororganisationen ETA nogle politibetjente; senere myrdede de nogle militærfolk; senere anbragte de en bombe i et supermarked og dræbte mænd, kvinder og børn; en anden dag myrdede de i Madrids gader en generalmajor, Quintana Lacaci, som havde forsvaret demokratiet den 23. februar; en anden dag myrdede de talsmanden for det konservative parti Partido Popular i bystyret i San Sebastián, Gregorio Ordónez; en anden dag myrdede de koldblodigt universitetslærer i forfatningsret Francisco Tomás y Valiente ved hans kateder, og for et par dage siden myrdede de, efter at have myrdet oberstløjtnant Blanco, på denne beskidte måde det socialistiske parlamentsmedlem Fernando Buesa, som var talsmand i parlamentet i Vitoria, og hans livvagt Jorge Díez fra det baskiske selvstyrepoliti.
Jeg er nødt til at sige, at man skal fordømme dem, der myrder, terrororganisationen ETA, men også dem, som støtter dem og udviser forståelse for disse attentater. Det er nyttesløst at bede disse mennesker og disse organisationer om at betræde demokratiets vej fra den ene dag til den anden. Vi skal appellere til hele samfundet, især til de demokratiske partier, uanset om de har en national eller nationalistisk dimension, og uanset om de er europæisk orienteret eller ej - det er det mindste af det. Men vi skal også beklage, at der er organisationer, som tier, mennesker, som tier, og andre, som blot beklager de døde, som om de var omkommet som følge af en trafikulykke.
Næste punkt på dagsordenen er mundtlig forespørgsel (B5-0011/2000) af Varela Suanzes-Carpegna for Fiskeriudvalget til Kommissionen om Erikas forlis.
Hr. formand, hr. kommissær, mine damer og herrer, jeg vil først og fremmest gøre opmærksom på hr. Fischlers hensynsfuldhed ved at være hos os i dag. I går meddelte vores formand os, at han på grund af tidnød ville være fraværende. Jeg tror, at han har tænkt meget over det og har gjort, hvad der er typisk for ham: vist hensyn til og respekt for Parlamentet, som han altid har gjort, og det takker jeg ham for.
Jeg tager ordet her i dag på vegne af Europa-Parlamentets Fiskeriudvalg for igen at henlede opmærksomheden på olietankskibet Erikas forlis. En dobbelt politisk overvejelse får vores udvalg - og mig som dets formand - til igen at tage ordet i denne sag. Først og fremmest for at vise Kommissionen, Rådet og medlemsstaterne, at Parlamentet hverken kan eller vil glemme denne alvorlige ulykke. Dernæst for i dag at fokusere konkret på den alvorlige miljøkatastrofe, som den har medført: Dens indvirkning på fiskerisektoren og akvakulturen i de ramte regioner.
Konklusionen på det hele må naturligvis være, at der straks træffes foranstaltninger for at begrænse skaderne og forhindre, at de gentager sig i fremtiden. Nu er det nok med beklagelser og overvejelser. Vi må se at komme til sagen, hr. kommissær, og træffe foranstaltninger. For det første er det nødvendigt, at søtransportsikkerheden - særligt når det drejer sig om kulbrinter og farligt gods - kontrolleres effektivt i Fællesskabets farvande og havne.
Disse skibes konstruktion, dobbeltskrog, alder, klassifikationsselskabernes kontrol, forsikringer, oprettelse af databaser med alle de nødvendige oplysninger, samarbejde og koordinering i Fællesskabet, styrkelse af inspektørernes kontrol, redernes og lastejernes ansvar er spørgsmål, som der skal tages fat på, og der er ingen, der bedre end Europa-Kommissionen kan stille fornuftige forslag til europæisk harmonisering på disse områder.
Bekvemmelighedsflagene - som også forvolder så megen skade på det, vi kalder "ansvarligt fiskeri" - skal også på transportområdet overvåges og reguleres særligt. Der skal være kontrol med disse skibe med bekvemmelighedsflag, som ikke opfylder Fællesskabets sikkerhedsbestemmelser, når de sejler ind i Fællesskabets farvande.
Vi forventer konkrete handlinger fra Europa-Kommissionens side. Hvad angår fiskerisektoren og akvakulturen - som er specielt vigtige, veletablerede og ansete i de ramte områder i Bretagne og Vendée - er det nødvendigt, at Europa-Kommissionen offentliggør de forvoldte skader, dens vurdering af disse skader og de konkrete foranstaltninger af enhver art, som den vil træffe - politiske, økonomiske, sociale, finansielle osv. for at begrænse skaderne og yde kompensation til fiskere og industrier, som er blevet ramt hårdt fra den ene dag til den anden.
Hvordan kan man genoprette forbrugernes tillid til produkter fra området? Hvordan skal ofrene kompenseres? Vi står over for et meget alvorligt problem, som Den Europæiske Union - en magtfaktor inden for økonomi, handel, industri og fiskeri - ikke kan leve med.
Hr. kommissær, der skal tages fat på arbejdet. Vi skal være pionerer og fremsynede med hensyn til disse problemer, der forværrer vores miljø og ødelægger industrier og erhvervsaktiviteter. Det er nødvendigt at forebygge, træffe forebyggende foranstaltninger, som forhindrer, at katastrofer som denne sker igen. Det er hensigten med den mundtlige forespørgsel fra alle Fiskeriudvalgets medlemmer. Vi forventer at høre konkrete forslag fra Kommissionen: handlinger og ikke beklagelser. Parlamentet vedtager i dag et fælles beslutningsforslag fra flere parlamentariske grupper, som efter min mening, hr. formand, mine damer og herrer, er meget vigtigt og belejligt.
Hr. formand, ærede parlamentsmedlemmer, mine damer og herrer, først og fremmest vil jeg fastholde, hr. Varela Suanzes-Carpegna, at jeg naturligvis altid står til rådighed, når Parlamentet kalder, og det har jeg også, mener jeg, bevist tilstrækkeligt før i tiden. For så vidt angår forureningen af Frankrigs vestkyst på grund af Erikas forlis, så er vi bevidste om, hvilke massive, enorme skader denne katastrofe har forårsaget, der oven i købet blev yderligere forværret, fordi denne voldsomme storm samtidig hærgede Frankrigs vestkyst. Den udsivende olie og stormen har sammen forurenet specielt østersbankerne og muslingeopdrættet voldsomt, hvor dele heraf endda er blevet fuldstændigt ødelagte.
Endvidere er der også opstået forskellige skader inden for fiskerisektoren, særlig fangstnettene. Fiskeriet måtte derfor indstilles i nogle zoner på grund af olieforureningen. Vi arbejder meget tæt sammen med de franske myndigheder, og den ansvarlige kommissær er netop ved at undersøge foranstaltninger til en forbedring af sikkerheden på havet og om nødvendigt fremlægge relevante forslag for Kommissionen, således at sådanne hændelser slet ikke kan forekomme i fremtiden. Fællesskabet må være solidarisk med den ramte befolkning, og vi må virkelig udnytte alle muligheder - her støtter jeg hr. Varela Suanzes-Carpegna fuldt og helt - for at hjælpe.
Fiskeri- og akvakultursektoren - og jeg kan her kun tale på denne sektors vegne - råder i den forbindelse først og fremmest over det finansielle instrument til udvikling af fiskeriet. Midlerne kan anvendes i årene 2000 til 2006 inden for rammerne af det franske fiskeri-strukturprogram, og de franske myndigheder har meddelt os, at de har til hensigt at fremsende deres program til Bruxelles i næste uge. Frem til år 2006 råder Frankrig over 225 millioner euro til strukturforanstaltninger.
Hvordan kan man inden for rammerne af disse muligheder dels hjælpe fiskerne dels muslinge- og østersopdrætterne? For så vidt angår fiskerne, er der her mulighed for en erstatning til fiskerne og skibsejerne, nemlig en erstatning på op til 50% med statsstøtte for de skader, som er en følge af den midlertidige indstilling af deres aktivitet. Her er Fællesskabet villig til at medfinansiere 50%. Erstatningens størrelse kan Frankrig fastsætte suverænt, og her står i alt 9 millioner euro til rådighed.
Hvordan kan man så hjælpe østers- og muslingeopdrætterne? Midlerne kan anvendes til rengøring af østersbankerne. Det er muligt at anskaffe nyt udstyr til østersbankerne og istandsætte ødelagt akvakulturudstyr. Spildevandet fra akvakulturanlæggene kan renses, og endvidere er det muligt at finansiere ordninger til forbedring og overvågning af kvaliteten på sporbarheden og hygiejnen. Man kunne bl.a. også forestille sig et generelt salgsfremstød.
Hvis vi når at få anmodningerne fra Frankrig i løbet af denne måned, er det også muligt at fastsætte erstatningsmulighederne med tilbagevirkende kraft til 1. januar 2000. Fra Kommissionens side er vi i al fald villige til at kontrollere ansøgningen, når vi modtager den, og også til at godkende den hurtigt, så hjælpen til de ramte umiddelbart kan sættes i gang.
Hr. formand, Deres netop afsluttede redegørelse, hr. Fischler, gør mig optimistisk til mode. Omfanget af katastrofen ud for Bretagnes kyst er virkelig enormt. De økonomiske og miljømæssige følger af olietankeren Erikas forlis er så store, at vi nu for anden gang i løbet af få uger beskæftiger os med dette emne i Europa-Parlamentet. Et helt erhverv, fiskeriet og akvakulturen, og de tilknyttede arbejdspladser er truede. Så kan og må vi ikke blot se på uden at handle. Kønne ord og salte tårer hjælper ikke længere. Vi kan tale i to, otte eller 16 timer, men det bliver ingen fisk levende og heller ingen bretonsk fisker mæt af. Solidaritet er nemlig ikke kun et spørgsmål om ord. Derfor kan vores beslutningsforslag kun være et første skridt, som må følges op af handling, det vil sige foranstaltninger, som nu langt om længe må sørge for, at den slags katastrofer ikke sker igen og frem for alt ikke ud for Europas kyster.
I den foreliggende tværpolitiske beslutning forlanger vi anerkendelse af forårsagerprincippet. Vi forlanger desuden ubureaukratisk hjælp til de fiskere og akvakulturopdrættere, hvis eksistens er truet. Dette må imidlertid ikke føre til en konkurrenceforvridende varig støtte. Vi kræver også, at trafikken på havet bliver gjort mere sikker, og vi ønsker i det hele taget bedre overvågning.
Kommissionen tager fat, som vi har hørt. Et møde med industriens repræsentanter skal offentliggøre Kommissionens forslag. I den forbindelse drejer det sig ikke kun om nødvendigheden af en strengere havnestatskontrol, men også om den fremtidigt tvungne brug af dobbeltskrogede tankskibe. Det hilser jeg meget velkomment. Men mine krav går videre. Erika var dråben, der fik bægeret til at løbe over. Med henblik på en sikring og forebyggende beskyttelse af de europæiske kyster og fiskeriets fortsatte eksistens som en anerkendt økonomisk faktor har vi brug for en europæisk miljøkystvagt og et maritimt datanet til et effektivt samarbejde mellem medlemsstaterne, således som vi gjorde gældende i går. Her må Europa stå sammen. Europas troværdighed står på spil. Vi kan ikke tillade os, at der sker endnu en katastrofe, som vi kun følger op på med ord!
Hr. formand, Erikas forlis den 12. december ud for Bretagnes kyster resulterede i et olieudslip, hvis miljømæssige følger vi vil lide under i årevis. Til ødelæggelsen af de naturlige ressourcer skal lægges den alvorlige indvirkning på visse økonomiske sektorer, som primært afhænger af fiskeri. Og med yderligere 20.000 ton olie i det sunkne skibs tanke kan alt forværres.
For akvakultur- og østersopdrætsektoren, som er forsvarsløse over for den forurening, der uafvendeligt er kommet ind til kysterne, har følgerne været meget alvorlige, ikke blot efter den umiddelbare forurening i de første dage, men også på grund af det senere tab af markedsandele og forbrugernes afvisning af et produkt med alle garantier, men ramt af selve forureningen.
Det drejer sig, mine damer og herrer, om randområder med en ustabil økonomisk ligevægt, der er blevet ramt hårdt af dette olieudslip, som desværre ikke er et enkeltstående tilfælde. Disse regioners væsentligste ressourcer - hvilket også gælder naboregioner - er dem, som naturen giver. En natur, der for ofte straffes af menneskelige aktiviteter, som kunne undgås med bedre forholdsregler og kontrol fra de offentlige myndigheders side.
"Det er bedre at forebygge end at helbrede" siger mundheldet, og det siger budgettet også. Mine damer og herrer, forebyggelse er meget billigt i sammenligning med omkostningerne ved katastrofer som disse.
Hr. Fischler siger, at han er til stede, hver gang Parlamentet beder ham komme. Alligevel har han, hvad angår Erika givet - måske ikke os, men indbyggerne i Bretagne og Vendée - indtryk af, som fiskerikommissær, ikke at være til stede eller at være til stede på deltid.
Som Parlamentet allerede gav udtryk for i dets første beslutning af 20. januar, skal der tages hensyn til behovene hos fiskeri-, østersopdræt- og turistindustrien, som er særlig hårdt ramt. Derfor bad vi allerede på det tidspunkt Kommissionen om straks at træffe foranstaltninger med henblik på fiskerisektoren ved at mobilisere specifikke midler.
Gallien og Bretagne, de to europæiske Finistère, er også blevet knyttet sammen af dette olieudslip. Vi kan heller ikke forstå, hvorfor begivenheder som den med Urquiola eller Amoco Cadix ikke har medvirket til at styrke lovgivningen på søtransportområdet, såvel hvad angår kontrol af sikkerheden ved fragt af farligt gods, som hvad angår bekvemmelighedsflag.
Jeg erklærer Europa-Parlamentets session, der blev afbrudt den 2. marts 2000, for genoptaget.
Fru formand, det drejer sig egentligt om en hændelse, der har fundet sted siden sidste møde, nemlig under en høring i Udvalget om Kvinderettigheder. Der er stor fare for, at Europa-Parlamentets ry bliver skadet. Det kom nemlig frem, at der er en voldsom stigning i prostitutionen under mødeperioderne her i Strasbourg og omegn. Jeg beder Dem høfligt om sammen med myndighederne i Strasbourg at undersøge, om der foregår noget kriminelt, og om der i denne sammenhæng er tale om kvindehandel og om tvangsprostituering.
Jeg mener, at det haster med at give offentligheden et tydeligt signal om, at vi tager os af det, og at Europa-Parlamentet ikke kan være ligeglad med, hvad der fortælles i offentligheden om, hvad der foregår her i plenarmødernes periferi.
Tak, fru Gröner. Jeg vil gerne sige, at jeg, som De, var yderst chokeret over at høre dette, og at jeg allerede har skrevet til borgmesteren i Strasbourg, således at vi kan bringe fuld klarhed over denne sag. Jeg er helt enig med Dem, og jeg er endda kommet Deres ønske i forkøbet. Jeg vil naturligvis holde Dem informeret om hr. Ries' snarlige svar til mig.
Disse bemærkninger til forretningsordenen omhandler ofte dårlige nyheder, men jeg har meget gode nyheder til vores nederlandske kolleger. De har nu to tv-kanaler.
(Bifald og latter) Kvæstorerne arbejder hårdt for dem, og vi afventer den finske tv-kanal. Vi har nu også to tyske kanaler, så god fornøjelse alle sammen. Jeg håber, De vil nyde det.
Jeg glæder mig umådeligt over dette, fru Banotti, og jeg mener, at de omtalte kolleger kan være kvæstorerne yderst taknemmelige.
Fru formand, jeg ville blot tilføje noget til det, fru Gröner sagde. Det er rigtigt, at vi har fundet ud af, at der under plenarmøderne i Bruxelles og i Strasbourg - det er ikke kun i Strasbourg, det foregår - var en massiv tilkomst af prostituerede, især piger fra Østlandene. De ved, at disse piger er udsat for de forfærdeligste ting, at de bliver tortureret, og at deres familier udsættes for trusler. Det er ikke kun i Strasbourg, det foregår. Jeg tror, at vi må overveje dette i fællesskab, at Parlamentet skal gøre opmærksom på denne tingenes tilstand, og især at det må tage sin del af ansvaret i kampen mod vores dages slavehandel.
Tak, fru Roure, for disse ekstra oplysninger. Vi vil således også undersøge sagen i Bruxelles, og derefter ser vi, hvad der må gøres.
Fru formand, jeg vil på vegne af alle nederlandske kolleger takke fru Banotti meget hjerteligt for hendes store indsats for, at vi nu har to nederlandske tv-kanaler.
Fru formand, jeg vil gerne tale om noget helt andet, der angår Iran. Vi har diskuteret på tværs af de forskellige politiske grupper samt under Formandskonferencen, og jeg ville gerne på plenarmødet anmode Dem om at skrive til præsidenten for den iranske republik, hr. Khatami, angående den videre skæbne for fem studerende, der blev arresteret i juli 1999, som fortsat sidder fængslet, og hvoraf én er dømt til døden.
Jeg tror, at det ville være en fin gestus, hvis De i Deres egenskab af formand for Parlamentet henvendte Dem til præsident Khatami med ønsket om, at han ville ophæve i det mindste dødsdommen for denne iranske studerende.
Jeg takker Dem, hr. Jonckheer. Jeg vil med glæde foretage den ønskede gestus.
Fru formand, jeg synes ikke, at fru Banotti skal juble i dag, fordi hun har skaffet to hollandske kanaler. Det var bedre, hvis hun havde skaffet kanaler til alle sprog. Jeg håber, vi får en dansk tv-kanal næste gang.
Tak, hr. Blak. Fru Banotti, som De kan se, har De stadig en del arbejde foran Dem.
Fru formand, jeg har lært et nyt adfærdsmønster her i Europa-Parlamentet, her skal man altid takke. Jeg vil også gerne takke for, at man kan se en finsk fjernsynskanal her. Jeg vil takke for, at der allerede sidste gang var lyd på, og jeg vil takke for, at der også i dag er lyd på, men derhjemme kan man dog også se et billede på fjernsynet. Jeg ville ønske, at man her også kunne se billedet fra den finsksprogede fjernsynskanal, og ikke kun høre lyden. Desuden vil jeg også gerne takke for, at der kommer koldt vand ud af hanerne. Derhjemme kommer der godt nok også varmt vand, men det er bedre, at der i det mindste kommer noget vand.
Hr. formand, det andet punkt på dagsordenen her i formiddag er indstilling til andenbehandling af betænkningen om kakao- og chokoladevarer, som jeg er ordfører for. Jeg blev helt tilfældigt klar over i går aftes kl. 20.30, at afstemningen vil finde sted i dag til middag. Men jeg mener, den var planlagt til at skulle finde sted i morgen middag. Dette er således kommet fuldstændig bag på mig, og jeg har end ikke haft mulighed for at udarbejde stemmelisten og se, hvorvidt der skulle være afstemning ved navneopråb. De ved som jeg, at emnet er meget omstridt og oppe i medierne. Jeg har været her i Parlamentet i 10 år, og som ordfører er jeg altid blevet underrettet om en ændring af afstemningsrækkefølgen. Jeg ville ønske, at denne afstemning kunne finde sted i morgen. Dette ville passe mig bedre, uden at jeg tror, det vil kunne skade nogen, da det er en forholdsvis hurtig afstemning.
Hr. formand, vi har ikke noget imod, at denne afstemning udsættes. Jeg insisterer blot på, at de øvrige afstemninger, der er fastsat, navnlig den om topmødet i Lissabon, også finder sted i morgen. På betingelse heraf har vi ikke noget imod udsættelsen.
De ansvarlige tjenestegrene har oplyst mig om, at vi har en temmelig lang stemmeliste i morgen.
Hr. formand, også jeg blev ligesom hr. Lannoye sent i går aftes konfronteret med den kendsgerning, at også afstemningen om min indstilling ved andenbehandling er planlagt til at finde sted kl. 12.00. Grupperne har indtrængende anmodet mig om at opfordre Dem til ikke at lade afstemningen finde sted i dag kl. 12.00, men i morgen, fordi grupperne ikke har haft lejlighed til at anmode om delt afstemning og afstemning ved navneopråb. Det var jo en stor overraskelse, at afstemningen var planlagt til kl. 12.00. Også jeg anmoder på en lang række andre medlemmers vegne om, at afstemningen udsættes til i morgen.
Hr. Blokland, de ansvarlige tjenestegrenes embedsmænd har fortalt mig, at Deres betænkning automatisk vil blive sat under afstemning i morgen. Jeg vil nu spørge Parlamentet, om det er enigt i, at vi bør udsætte afstemningen om Lannoyes betænkning til i morgen. Hvis vi er enige, bliver det således.
Næste punkt på dagsordenen er fortsættelse af forhandlingen om Kommissionens årlige lovgivningsprogram for 2000.
Hr. formand, ærede parlamentsmedlemmer, 2000 skal være - og vil blive - et år, som udgør et vendepunkt for Europa. I vores forhandling om femårsprogrammet har vi allerede klarlagt, hvordan dette år vil være startskuddet til "Europas årti", og det bliver således et år, som udgør et vendepunkt for Kommissionen. Redegørelsen for femårsprogrammet har givet os den generelle referenceramme, og vi har allerede beskrevet Kommissionens program for femårsperioden. Vi må sige, at vi allerede en måned efter denne debat er begyndt på det konkrete arbejde, og vi har indledt den lange udvidelsesproces med de næste lande, der har anmodet om optagelse. Det er et meget stort, meget omfattende og meget betydningsfuldt arbejde, og jeg vil gerne gentage over for Parlamentet, at Kommissionen har gjort en særlig indsats i forbindelse med dette arbejde. Fra flere forskellige sider har man også konstateret, at jeg har givet et meget stærkt løfte med hensyn til udvidelsen, og der er også tale om et seriøst løfte, som Kommissionen ønsker at holde for at berolige vores befolkninger, når det gælder dette projekt. Jeg vil gerne gentage over for Dem alle, at det er et seriøst og højtideligt løfte, som vi ikke giver for at udsætte udvidelsen, men derimod for at udvidelsen kan blive mulig på en realistisk, korrekt og ordentlig måde. Hvis vi ikke gør dette, vil der nemlig komme et tidspunkt, hvor selve udvidelsen bliver umulig. Dette er tværtimod det grundlæggende løfte i den nuværende Kommissions femårige embedsperiode.
Vi er ligeledes gået i gang med femårsprogrammet på de andre to punkter, vi havde lovet, nemlig moderniseringen af Kommissionen og forberedelsen af regeringskonferencen. Vi har i dag tilrettelagt emnet på en anderledes og mere detaljeret måde, og den kritik, der blev rettet mod mig i den foregående forhandling - der kun var en generel forhandling - var berettiget, for på det tidspunkt drejede det sig om femårsprogrammet. De sidder i dag med et detaljeret og meget specifikt dokument foran Dem, for sådan skal årsprogrammet være. Der er tale om en præcis handlingsplan og om et detaljeret dokument. For hvert initiativ fra Kommissionen angives den ansvarlige tjenestegren, procedurerne, vedtagelsesdatoerne, arbejdsinstrumentet, den planlagte dokumenttype og det foreslåede retsgrundlag. Vi har angivet alle skridt, der er nødvendige for, at disse beslutninger bliver til konkrete kendsgerninger. Det er klart, at vi har lagt særlig vægt på - og det siger jeg ikke, fordi vi står her i Parlamentet, men fordi det forekommer mig at være særligt vigtigt - de kompetencer, der medfører en fælles beslutningsprocedure med Parlamentet. Vi har offentliggjort hele dette program på Internettet, og det er ikke for at følge moden - som ikke er en mode, men en stor kulturel omvæltning - det er derimod fordi, at på denne måde har alle borgerne mulighed for at sidde med det i hænderne og gennemse det. På nuværende tidspunkt er der efterhånden ikke længere nogen hemmelige eller private programmer. Dette er et program, der kan gennemses.
Lad os nu se på indholdet i dette programs retningslinjer. Der er en grundlæggende og retningsgivende tankegang i selve programmet, nemlig at komme med en løsning på borgernes specifikke problemer. Det er et årsprogram, og derfor skal vi være specifikke. Vi er kommet ind på alle de emner, der er af grundlæggende betydning, og som jeg gerne vil nævne nogle af i denne redegørelse, nemlig miljø, sundhed, energi, transport, forbrugerbeskyttelse og det vigtige retfærdighedsspørgsmål.
Lad os begynde med en lille bemærkning om det sidste punkt. De europæiske borgere anmoder konkret om retfærdighed for at få sikkerhed i deres dagligdag. Da jeg talte om udvidelsen, tog jeg højde for disse ting, for det er meget vigtigt at holde sig den samlede ramme for øje. Kommissionen vil fremsætte nogle konkrete forslag om sikkerhed for at skabe en tættere samordning mellem ordensmagten i hele Europa, for at iværksætte en fælles indsats med hensyn til kriminalitetsbekæmpelse, og fordi vi skal løse nogle store problemer, herunder også nogle nye problemer. Der er opstået nye racespændinger, der er minoriteternes problemer, og der er nogle grundlæggende problemer med hensyn til sameksistens. Vi skal sikre, beskytte og fastlægge regler for denne sameksistens. Derfor skal vi i år finde frem til nogle effektive foranstaltninger, når det gælder emigration og asylret. Vi vil fremlægge nogle konkrete forslag på disse områder i 2000. Vores linje er meget klar. Vi skal forene åbenhed, tolerance og gæstfrihed med sikkerhed. Vi vil derfor også foreslå nogle foranstaltninger for at forbedre den gensidige anerkendelse af civilretlige og handelsretlige domme.
Området med retfærdighed er uundværligt for, at det indre marked kan fungere. Hvis vi ikke har et område med retfærdighed, er det indre marked kun et teoretisk grundlag og ikke et operativt instrument til daglig. For at måle fremskridtene på dette og andre områder vil vi fremlægge en resultattavle, det vil sige en egentlig tabel med de vanskelige punkter, men også med de opnåede resultater. Dette bad man os om i Tampere. Vi lovede at gøre det, og det fælles område med retfærdighed er således en af de grundlæggende målsætninger.
Hvad miljøet angår, er der tale om et af de alvorligste problemer, vi står over for. Hvert år kan vi nemlig se, at nye problemer næsten overskygger de opnåede resultater. Det er en slags sisyfosarbejde. Vi skal gøre en meget energisk indsats, for hvis vi ikke kraftigt indhenter det tabte på det miljøpolitiske område, bliver det næsten umuligt at komme op ad bakken igen bagefter. Vi har vedtaget en hvidbog om miljøansvar og en strategi for opnåelsen af målsætningerne fra Kyoto om en reduktion af emissionerne. Vi skal nu arbejde med hele det generelle retsgrundlag for miljøet og med retsgrundlaget for de genmodificerede organismer. Desuden må vi ikke undlade at udarbejde en samlet ramme og en strategi for Europas kemiske industri, for ellers bliver vores arbejde virkelig til et sisyfosarbejde.
Et andet punkt, jeg gerne vil nævne som eksempel på vores konkrete plan, er et spørgsmål, som også er meget nært knyttet til miljøet, nemlig fiskeriet og brugen af de naturlige ressourcer. Vi skal iværksætte et program med det formål at reducere antallet af fiskerfartøjer, da der ikke længere er nogen balance mellem fangsten og den naturlige fornyelse af ressourcerne. Det er nødvendigt at genskabe denne balance og at beskytte miljøet. Samtidig har vi en stor forpligtelse over for dem, der lever af fiskeri, og som navnlig er koncentreret i visse områder, der bestemt ikke hører til de mest gunstigt stillede områder i den europæiske økonomi. Vi vil ligeledes gøre en indsats for at indgå aftalen med Marokko, og vi skal forenkle Europas fiskerilovgivning, for eksistensen af hele 20 forordninger gør det ikke muligt for os at få et system og sikrer ikke, at den balance, vi lige talte om, under alle omstændigheder bliver bevaret. Hvad miljøet angår, er vores faste holdepunkt konferencen i 2002, som finder sted 10 år efter Rio-konferencen. På denne konference skal vi allerede komme med nogle konkrete resultater.
Med hensyn til energispørgsmålet er der tale om et emne, der er særligt vigtigt i disse dage, for efter min mening bør Europa i stadig højere grad give sin mening til kende om energiproblemerne. Når udvidelsen har fundet sted, bliver vi de største energiforbrugere i verden. Vores indsats skal derfor bestå i at fremlægge et dokument om de forskellige energikilder, hvor forsyningssikkerheden er vores målsætning.
Når det gælder transport, arbejder vi på at oprette et fælles europæisk luftfartsområde. Det er et arbejde, som næstformand Loyola de Palacio allerede er konkret i gang med, og vi får den samlede ramme om nogle få måneder. Hertil kommer også spørgsmålet om sikkerheden for søtransport og ikke bare for lufttransport. Det er et spørgsmål, der er knyttet til miljøspørgsmålet, og som er af afgørende vigtighed.
Endelig er der forbrugernes rettigheder og sundhedsspørgsmålet. I forbindelse med forbrugernes rettigheder er det varers og tjenesteydelsers sikkerhed, der er vigtigst. Det er nødvendigt med en klarere lovgivning for borgerne, så de beskyttes mod faldgruber som vildledende reklame. På dette område har borgerne nemlig en ufravigelig ret til at være fuldstændigt vidende om de ting, de køber. Hvad sundheden angår, har vi udarbejdet en strategi på sundhedsområdet, og i den forbindelse vil vi vedtage et handlingsprogram, der naturligvis er forbundet med det program for fødevaresikkerhed, vi talte om for kort tid siden. 2000 er det år, hvor forslaget om en europæisk myndighed på fødevareområdet bliver ført ud i livet. Vi har allerede fået en hvidbog, og til efteråret får vi den lovgivningstekst, der skal gennemføre dette yderligere initiativ. Hertil skal vi knytte andre forslag - der i øjeblikket er under udarbejdelse - om beskyttelsen af dyrs rettigheder, som man har drøftet indgående i de sidste par måneder.
Det er disse logiske planer, vi følger med hensyn til årsprogrammet, og de afviger fra udgangstalen om femårsprogrammet, da de er meget specifikke og meget konkrete. Til de eksempler, jeg kom med i dag, kan vi naturligvis føje andre eksempler på andre områder, men fremgangsmåden er en præcis liste, nogle frister og en seriøs indsats. Dette er, om jeg så må sige, vores daglige "omsætning" og en levering af den vare, vi lovede de europæiske borgere. Disse ting berører nemlig vores dagligdag på fuldstændig nært hold, og det er derfor, at Parlamentet spiller en helt afgørende rolle. De har rollen som det vigtige mellemled til de europæiske borgere, og vi skal samarbejde om at give borgerne et klart, konkret og øjeblikkeligt svar. Den anden dag afsluttede vi forhandlingen med at sige, at vores succes vil kunne måles ud fra borgernes deltagelse i det næste valg til Europa-Parlamentet. Jeg tror, at vi vil vinde borgernes tillid og forbedre forholdet til dem med de konkrete foranstaltninger, jeg har talt om i dag.
Jeg vil gerne takke Dem for Deres hidtidige samarbejde, og jeg opfordrer Dem til at styrke det, så vi kan komme med de konkrete svar, som alle forventer sig af os.
Jeg giver ordet til fru Maes, som har en bemærkning til forretningsordenen.
Maes (Verts/ALE). (NL) Hr. formand, Parlamentet blev underrettet om en brevveksling. Hr. Prodi har skrevet et brev til fru Fontaine som formand for Parlamentet, og heri kritiserede han kraftigt den måde, som Budgetkontroludvalget gør sit arbejde på. Vi er i øjeblikket ikke i besiddelse af et svar fra fru Fontaine, men De forstår - og Deres formandskab må føle det samme - at dette brev har overrasket os meget, for at sige det mildt.
Hr. Prodi har endvidere skrevet et brev til hr. Söderman, hvor han kritiserer den måde, som hr. Söderman varetager sit embede på. Hr. Söderman har svaret herpå. Dette brev er vi i besiddelse af. Hvad foretager formandskabet sig med hensyn til denne brevveksling?
Fru Maes, det spørgsmål, De har rejst, vil straks blive undersøgt af formandskabet og Formandskonferencen.
Næste punkt på dagsordenen er redegørelsen fra Rådet om 50-årsdagen for Genève-konventionen - humanitær folkeret.
Hr. formand, ærede medlemmer af Europa-Parlamentet, for få måneder siden fejrede vi 50-årsdagen for Genève-konventionen om beskyttelse af krigsofre. For 50 år siden undertegnede 63 lande de fire konventioner og de to protokoller, der endnu i dag danner grundlag for den humanitære folkeret. Det er værd at erindre, at disse folkeretlige aftaler blev vedtaget i perioden kort efter Anden Verdenskrig, og at de dengang var udtryk for det internationale samfunds bevidsthed, der stadig var dybt præget af denne krigs ødelæggende virkninger. Det, der er sket siden da, har givet alle dem ret, der mente, at det var afgørende at styrke rettighederne for dem, der befinder sig i krigszoner, hvad enten det er civile eller militærpersoner, der ikke er direkte involveret i den givne konflikt.
En ny adfærdsetik er således blevet et krav til krigsførende parter på linje med den større værdighed, som er blevet tillagt livet, og som på flere andre felter er blevet styrket i folkeretten.
Desværre har virkeligheden vist, at konventionernes bindende karakter og måden, hvorpå de kan bringes i anvendelse, langtfra kan leve op til de situationer, hvor de skal yde beskyttelse. Vi er i dag stadig vidner til barbariske krigshandlinger, hvor der ses helt bort fra de rettigheder, som gælder for civile og militærpersoner, der ikke er i kamp, og mange stater og krigsførende styrker udviser en adfærd, der ikke tager hensyn til nogen principper overhovedet, men kun er styret af krigens logik. Ikke sjældent kan man også konstatere, hvorledes netop civilbefolkningerne er den militære aktions foretrukne mål, både gennem terrorisme og som middel til politisk pression.
Endvidere kan visse konflikters atypiske karakter, især hvor de tager form af borgerkrig, synes at tjene som yderligere undskyldning for de alvorligste forbrydelser, der ofte kan gennemføres takket være manglende oplysninger til omverdenen og en form for den brændte jords politik, der skal sikre sejr for enhver pris, selv folkemord. Her bliver alle de handlinger særligt tydelige og særligt chokerende, der udføres mod samfundets mest sårbare grupper, hvis forsvarsløshed udsætter dem for umenneskelig behandling af alskens art. Børn og ældre synes i dag at være de vigtigste ofre i en vis type konflikter og synes sågar undertiden netop at blive udvalgt som eksempel.
Her indgår også spørgsmålet om de humanitære organisationer, hvis rolle ofte påvirkes af en uacceptabel adfærd hos de krigsførende parter, der kynisk forsøger at vinde tid til at befæste deres sejr eller til at gennemføre hævnaktioner til skade for udsatte befolkninger. Det er vigtigt at blive ved med at styrke disse organisationers muligheder for at agere frit og beskytte nødhjælpsarbejderne. Jeg vil i denne forbindelse gerne gøre særlig opmærksom på Den Internationale Røde Kors Komité, der i sine rapporter allerede peger på behovet for en præcisering af, hvorledes Genève-konventionernes bestemmelser skal gennemføres. Havde det ikke været for massemedierne og den nye rolle, som de spiller for at bringe oplysninger ud om konflikter - og den chokvirkning, som nogle af disse oplysninger har med hensyn til at mobilisere det internationale samfund - ville den situation, som vi i dag oplever i visse krigszoner, være langt værre, og krigsforbryderne ville endnu lettere kunne slippe for straf.
Hr. formand, EU, der står for et sæt værdier, som vi med stolthed kan sige placerer sig forrest i det internationale samfund, har med styrke understreget, hvor fundamentalt det er, at Genève-konventionerne iagttages. EU søger at fremme disse værdier også udadtil og sikre, at de er en fast bestanddel af dets praktiske politik. Vi er derfor meget opmærksomme på alt det, der kan ligne et brud på de principper, som forener os på dette område, og vi har inden for den fælles udenrigs- og sikkerhedspolitiks rammer ikke undladt at påpege alle de overtrædelser, der måtte forekomme. Vi søger i disse tilfælde at tage de redskaber i brug, som vi råder over, for at sikre, at der bliver lagt det nødvendige pres i den givne situation. Ikke altid - det er vi klar over - er det lykkedes i det omfang, som vi kunne ønske, men det er vores faste hensigt at forfølge denne politik med den samme målbevidsthed også i fremtiden.
Hr. formand, selvom de krænkelser af menneskerettighederne, som Genève-konventionerne og deres protokoller skal søge at hindre, er mange og hyppige, tror jeg, at det nye årtusinde rummer nogle elementer af håb. Dette håb ligger først og fremmest i den stigende stabilisering af et internationalt værdifællesskab, hvor det allerede nu er vanskeligt at søge tilflugt i forældede kriterier som kulturelle forskelle og visse nationale særforhold. Selvom det sker langsomt, er vi i dag utvivlsomt på vej mod dette nye internationale værdifællesskab, som informationsglobaliseringen fremmer og hjælper til at fælde sig i vores samfunds kollektive bevidsthed. Det er vigtigt, at borgerne får inderliggjort disse værdier, så der skabes et automatisk reaktionsmønster over for handlinger, som betyder manglende respekt for de grundlæggende principper, der i dag må anses for en fælles arv.
Med oprettelse af internationale domstole som dem, der i dag vedrører det tidligere Jugoslavien eller Rwanda, har vi taget endnu et skridt til at gøre livet mere besværligt for dem, der udfører handlinger imod Genève-konventionernes værdier. Disse personer må begynde at forstå, at verden er blevet et sted, hvor straffrihed ikke er det sædvanlige. Hvis dette budskab bliver hørt, vil vi helt sikkert komme til at bidrage til en styrkelse af menneskerettighederne og til den nødvendige proces med at gøre de principper, som Genève-konventionerne og deres protokoller søger at beskytte, mere troværdige og effektive.
Idet jeg gerne vil lykønske formanden af hjemlige årsager, taler jeg nu for Den Socialdemokratiske Gruppe under denne forhandling, som følger efter den - for os - tilfredsstillende redegørelse fra Rådet i forbindelse med Genève-konventionerne, og jeg vil gerne komme med en første betragtning, som retfærdiggør, hvorfor min gruppe fremsatte en beslutning om det selv samme spørgsmål på det sidste plenarmøde i Parlamentet i 1999, og som endte med ikke at blive forhandlet af årsager, som er sagen uvedkommende.
Vi finder, at det er helt berettiget, at vi i Europa-Parlamentet udtaler os om regler, som har beriget det regelsæt, der gælder for menneskeheden, og man skal benytte enhver lejlighed til at erindre om og styrke gyldigheden af nævnte instrumenter på grund af den beskyttelse, de giver, og de rettigheder, de sikrer.
Et andet argument for at vedtage en beslutning, som den vi forelagde, er begrundet i det faktum, at meget af det, som de europæiske institutioner gennemfører, går ud på at skabe ligevægt og lighed, og det er to begreber, som er meget lidt eller overhovedet ikke forenelige med situationer med væbnede konflikter. De hårdest ramte ofre i konflikterne - børn, kvinder, befolkningen i al almindelighed - står i forreste række, når det gælder trusler og lidelser, og vi kan ikke lade være med at medtage beskyttelsen af dem blandt de prioriterede mål for vores aktion.
Jo mere vi gør mod krænkelserne af den internationale humanitære folkeret, jo mere vi minder de øvrige stater - og her skal vi benytte os af alle de lejligheder, som vores forbindelser med tredjelande giver os - om behovet for at ratificere og efterleve Genève-konventionerne, jo mere gør vi for de svageste. Og jo flere lidelser vi undgår, desto mindre vil den aktion, som vi skal udvikle for at få afhjulpet de store skader, som krigen forvolder, være.
Hvad mere kan man så gøre for at sikre en bedre efterlevelse af den internationale humanitære folkeret og på denne måde begrænse ofrenes lidelser? Man kan f.eks. udbrede kendskabet til denne folkeret, ikke mindst i selve samfundet, blandt ungdommen, blandt masseorganisationerne og også blandt de væbnede styrker og sikkerhedsstyrkerne. Men der er ydermere en forpligtelse til gennem uddannelse at fremme vores borgeres ønske om fred. Den Europæiske Union skal i denne forstand være en vigtig fredsaktør, men den skal også være en vigtig støtte for den indsats, som de organisationer udfører, som det internationale samfund har pålagt ansvaret for beskyttelsen af ofrene i konflikterne og forsvaret af deres rettigheder. Blandt disse organisationer bør Internationalt Røde Kors fremhæves. Alle institutionerne i Den Europæiske Union bør beslutsomt støtte Internationalt Røde Kors' arbejde, for dets virke er simpelthen uundværligt.
Endelig finder jeg det ikke acceptabelt, at Kommissionen siger, sådan som den gjorde det i sit svar til mig for et par måneder siden, at den hverken har beføjelse eller midler til aktioner til fremme af den internationale humanitære folkeret, og på denne måde giver den udtryk for en helt igennem bureaukratisk holdning og en forståelse, som ligger meget langt fra den, som Rådet gav udtryk for i sit svar på et andet spørgsmål, hvor jeg fremførte en bekymring af samme type, og som også er forskellig fra den forståelse, som Rådet har udvist i sit indlæg i dag.
På dette område har Den Europæiske Unions institutioner - naturligvis også Kommissionen - et fælles ansvar, for det drejer sig om at udbrede og støtte væsentlige værdier, som ydermere er de samme som dem, der ligger bag vores europæiske projekt.
Hr. formand, kære kolleger, jeg beder Dem derfor om at støtte den beslutning, som er blevet forelagt, og som medtager alt det væsentlige i det beslutningsforslag, som blev forelagt af Den Socialdemokratiske Gruppe ved udgangen af sidste år.
Hr. formand, den 12. august 1949 er en dag, som de gamle romere ville have sagt burde markeres med en rød sten. Den udgjorde et stort skridt fremad for menneskeheden - og alligevel er flere mennesker døde i væbnede konflikter i de 50 år, der er gået siden da, end der døde i hele Anden Verdenskrig, selvom vores halvdel af kontinentet har levet i fred og fordragelighed.
Vi har ikke haft held til at sprede de værdier og den lære, vi drog af den konflikt. Alt for ofte har vores egne medlemsstater taget del i konflikter - enten gennem fremstilling og salg af våben, gennem produktion og distribution af landminer eller gennem fristelsen til - for at bruge de ord, der er blevet udtalt af en stor victoriansk statsmand i mit land - at foretrække, at deres krige bliver udkæmpet på afstand og så vidt muligt i guds navn. Vi har ikke haft held til at opdrage mod forherligelse af krig i vores egne samfund. Vi har ikke haft held til at opdrage mod problemerne i forbindelse med racisme og fremmedhad og denne svøbe selv.
Evans, Robert (PSE). (EN) Hr. formand, til forretningsordenen. Det drejer sig om forretningsordenens artikel 148 og 135 vedrørende omdeling af protokollen og navnlig afstemninger ved navneopråb.
Her til morgen har alle medlemmer fået en lille bog med 113 siders afstemninger ved navneopråb. Jeg er sikker på, at dette vil være interessant for en række medlemmer, og at nogle få medlemmer vil kigge den igennem. Men af hensyn til økonomien og miljøet vil jeg foreslå, at Parlamentet, eller Parlamentets tjenestegrene endnu en gang ser på fortolkningen af ordet "omdeling".
Måske burde resultaterne af afstemninger ved navneopråb distribueres via vores Intranet eller udleveres til de medlemmer, der ønsker det, så vi undgår dette spild og den overflødige omdeling af et 113-siders dokument med resultater af afstemninger ved navneopråb til alle. Hr. formand, kan De ikke bede Deres tjenestegrene undersøge det endnu en gang?
Tak, hr. Evans, for Deres bemærkning. Den vil blive forelagt, ikke tjenestegrenene, men naturligvis Præsidiet. For hvis De også tog den økonomiske belastning på Parlamentets budget, som hver enkelt af disse afstemninger udgør, i betragtning, så ville De have endnu en grund til bekymring.
Næste punkt på dagsordenen er betænkning (A5-0066/2000) af Ferrer for Udvalget om Industripolitik, Eksterne Økonomiske Forbindelser, Forskning og Energi om forslag til Rådets beslutning om den holdning, Fællesskabet skal indtage i Det Fælles Råd EF-Mexico med hensyn til gennemførelsen af artikel 3, 4, 5, 6 og 12 i interimsaftalen (5965/1/2000 - C5-0076/2000 - 2000/0024(CNS)).
Hr. formand, mine damer og herrer, hr. kommissær, den forhandling, jeg indleder om denne så lange titel, som De netop har bekendtgjort, udgør den sidste del af et arbejde, som Parlamentet i snævert samarbejde med Kommissionen har gennemført for at styrke forbindelserne med Mexico på basis af de principper og værdier, som er grundlaget for det demokratiske system.
Parlamentet afgav faktisk i maj 1999 sin samstemmende udtalelse om indgåelse af en aftale om økonomisk partnerskab, politisk samordning og samarbejde undertegnet i 1997 mellem Det Europæiske Fællesskab og dets medlemsstater på den ene side og Mexico på den anden, som, når den er ratificeret af alle medlemsstaterne, erstatter den samarbejdsaftale, der blev undertegnet i 1991 mellem Fællesskabet og Mexico.
Aftalen fra 1997 var ledsaget af en midlertidig interimsaftale om handelsmæssige aspekter, for hvilken Europa-Parlamentet afgav samstemmende udtalelse i maj 1998, og som havde til formål at sikre, at forhandlingerne om liberalisering af de handelsmæssige aspekter, som henhører under Fællesskabets kompetenceområde, der er indeholdt i den globale aftale, kunne indledes hurtigst muligt, uden at det var nødvendigt at vente på, at de 15 medlemsstater havde ratificeret den.
Da disse forhandlinger nu er afsluttet, og Rådet har udtalt sig om deres indhold, er det Parlamentets opgave som svar på Rådets formelle høring at afgive udtalelse om resultaterne af nævnte forhandlinger. I den forbindelse vil jeg takke Kommissionen, som har muliggjort Rådets høring i et ønske om samarbejde med Parlamentet - hvilket jeg glæder mig over og håber danner præcedens - selvom jeg må beklage, at den ikke har gjort den forrige Kommissions løfte om at informere os om forhandlingernes forløb til sit i betragtning af vigtigheden af de rejste spørgsmål.
Hvad angår selve indholdet af min betænkning, vil jeg starte med at fremhæve, at vi står over for en gennemførelsesaftale, hvis indhold udelukkende vedrører handel, men med en politisk dimension, som vi også skal være opmærksomme på, når vi skal afgive vores udtalelse. Det er sådan, eftersom aftalen om økonomisk partnerskab, politisk samordning og samarbejde, som min betænkning vedrører, er en aftale, der er resultatet af ønsket om at fremme et fuldstændigt, politisk system, der overholder menneskerettighederne, de sociale rettigheder og miljørettighederne og fremmer mere retfærdige sociale forhold ved hjælp af den større økonomiske udvikling, som liberaliseringen af handlen vil skabe.
Faktisk fremgår det af artikel 1 i denne aftale, at overholdelsen af de demokratiske principper og menneskerettighederne i videste forstand er et væsentligt element og det grundlag, som aftalen er baseret på.
På sin side garanterer inddragelsen af en klausul om opfyldelse af forpligtelser, der gør det muligt at suspendere aftalen i tilfælde af manglende opfyldelse af bestemmelserne i artikel 1, også parternes løfte med hensyn til demokrati og overholdelse af menneskerettighederne.
Ved på den anden side at institutionalisere samarbejdet mellem Den Europæiske Union og Mexico, især hvad angår menneskerettigheder, sociale anliggender og fattigdomsbekæmpelse, skaber man et instrument, som kan være meget nyttigt til nedbringelse af de sociale uligheder, der stadig eksisterer i Mexico, og til forbedring af levevilkårene for de dårligst stillede sociale lag i befolkningen.
For det andet og hvad angår indholdet af forhandlingerne om gennemførelsen af artikel 3, 4, 5, 6 og 12 i interimsaftalen om handel med varer, offentlige indkøb, konkurrence, konsultationsordning vedrørende intellektuel ejendomsret og bilæggelse af stridsspørgsmål, skal det understreges, at den aftalte foranstaltningspakke er en god aftale, om end den har nogle dårlige sider for nogle sektorer - jeg tænker konkret på tekstilsektoren, som er meget bekymret over især oprindelsesreglerne - hvis virkninger vil være til gavn for såvel Den Europæiske Union som Mexico. For Den Europæiske Union, fordi oprettelsen af et frihandelsområde vil gøre det muligt at genvinde den position, som medlemsstaterne havde på det mexicanske marked før NAFTA-aftalens ikrafttrædelse, hvilket betyder nye ekspansionsmuligheder for de europæiske virksomheder. For Mexico, fordi det får mulighed for at sprede og skabe balance i sine udenlandske handelsforbindelser, som i dag afhænger 80% af dets NAFTA-partnere, og samtidig forøge eksporten til Den Europæiske Union med den deraf følgende positive indvirkning på den mexicanske økonomi.
Det er rigtigt, at den aftale, der er indgået, i overgangsperioden og så længe liberaliseringen ikke gælder alle varer, er mere fordelagtig for Mexico end for Den Europæiske Union, men denne uligevægt gælder også, hvad angår den europæiske økonomis udviklingstrin og konkurrencedygtighed i forhold til den mexicanske.
Til trods for denne uligevægt skal det alligevel erkendes, at Fællesskabets producenter nu vil være i en meget bedre position end hidtil for at konkurrere med det mexicanske marked.
Af alle disse grunde, mine damer og herrer, anbefaler Udvalget om Industripolitik, Eksterne Økonomiske Forbindelser, Forskning og Energi med stort flertal, at De stemmer for Rådets afgørelse om resultatet af nogle forhandlinger, hvis fordele vi har til opgave at overvåge, så de virkelig bidrager til at fremme et politisk system, der er mere demokratisk, overholder menneskerettighederne og er i overensstemmelse med den sociale retfærdighed.
Hr. formand, jeg vil gerne nævne et specifikt område for at vise faren for, at dette spørgsmål kan blive et meget alvorligt problem for den europæiske økonomi og samfund.
Jeg taler om det europæiske reglement om oprindelse af sko. Det blev indført med aftalen mellem Mexico og EU. Det europæiske reglement er en faktuel aftale mellem Kommissionen og skotøjsindustrien, der skal overholdes, og det fordi denne specifikke industris konkurrenceevne er blevet forbedret på verdensplan.
Desværre er der sket det modsatte med aftalen med Mexico. Her overholdes et andet oprindelsesreglement: Mexicos reglement. Det er til skade for den europæiske skotøjsindustri, som på den måde er dømt til at lide tab inden for dens eksport til Mexico.
Som følge heraf findes der en eksportkvote på 865.000 par sko fra EU til Mexico. Det vil sige, at til en befolkning på 90 millioner mexicanere er det kun lykkedes os at eksportere et par europæiske sko pr. 100 indbyggere til Mexico. Det kan man ikke kalde en stor succes. Tværtimod.
Jeg vil gerne give udtryk for den bekymring, som de små og mellemstore virksomheder, der beskæftiger sig med fremstilling af sko i EU, nærer, og sige, at problemet ikke løses ved, at vi forsikrer dem om, at der findes en undtagelse i aftalen. For den specifikke undtagelse i oprindelsesreglementet berører 15.000 små og mellemstore virksomheder i Europa og 650.000 lønmodtagere. Jeg håber ikke, at vi får mange af disse undtagelser, for så vil de problemer, som vi allerede står overfor, blive endnu større.
Jeg vil gerne have, at Kommissionen garanterer, at denne undtagelse i aftalen med Mexico ikke gentager sig og ikke anses som præcedens for andre undtagelser i andre aftaler.
Hr. formand, vi erfarede i går aftes i tv-nyhederne på ARD, at anklagemyndigheden igen har indledt en undersøgelse mod EU's ansvarlige for Balkan, hr. Hombach. Da der allerede har været store problemer i denne retning og også med henvisning til problemerne i den tidligere Kommission, drejer det sig nu om en mistanke om, at der angiveligt er blevet udbetalt 300.000 D-mark uden modydelser til et agentur. Jeg anmoder Dem om at informere Rådet herom og opfordre det til at suspendere hr. Hombach fra alle hans pligter, indtil der er truffet en endelig og retskraftig afgørelse i undersøgelsessagen. Vi kan ikke tillade os, at der igen opstår et negativt indtryk i forbindelse med Den Europæiske Union.
I går aftes efter afstemningerne her i salen blev der fremsat en kommentar, som jeg gerne vil tage afstand fra og ikke forbindes med. Det var ikke nogen fejl ved tolkningen, og medlemmer af Europa-Parlamentet omtalte Den Tekniske Gruppe som Den Tekniske Gruppe af Racister. Det var en urimelig kommentar. Ingen kunne i deres vildeste fantasi betragte f.eks. Emma Bonino som racist.
Folk bør være meget forsigtige med, hvordan de behandler andre her i salen. Nogle bryder sig måske ikke om, at Den Tekniske Gruppe er blevet etableret, men det er sket. Disse medlemmer blev valgt ligesom jeg og ethvert andet medlem af Europa-Parlamentet, og det må vi acceptere. Folk har rettigheder, og jeg finder ikke, at den kommentar, der blev fremsat i går, var acceptabel.
Hr. formand, da jeg på mødet i mandags takkede den franske stat, Strasbourg by og Europa-Parlamentet for, at der kun var lyd på den finsksprogede fjernsynskanal, og at der kom koldt vand ud af hanerne, men ikke varmt, mente jeg ikke, at det skulle være sådan, men mente, at disse ting burde ordnes. Jeg håber, at den franske stat, Strasbourg by og Europa-Parlamentet indleder foranstaltninger for at rette op på den slags småting i en så dyr bygning.
Udmærket, hr. Seppänen, vi har ligeledes noteret os Deres bemærkning.
Hr. formand, da jeg læste protokollen, opdagede jeg til min forfærdelse, at jeg endnu en gang har undladt at underskrive tilstedeværelseslisterne, selvom jeg deltog i et antal mundtlige afstemninger, der var ret vigtige. Jeg ønsker, at min tilstedeværelse opføres i protokollen for i går.
Hr. formand, jeg har ingen bemærkninger til protokollen, men til Europa-Parlamentets informationstjeneste. Jeg ved ikke, om det her er et passende tidspunkt at sige dette. Det vedrører ikke protokollen, men derimod er det en anden bemærkning. Kan jeg komme med den nu? Altså, jeg har fra en kollega netop modtaget session news om gårsdagens debat om betænkning af Ludford, og jeg må med beklagelse konstatere, at den forklaring, som jeg afgav på vores gruppes vegne, ikke er refereret her. Jeg anmoder Parlamentets tjenestegrene om at undersøge, hvorfor det ikke blev nævnt.
Hr. Poettering, Parlamentets tjenestegrene vil undersøge det nærmere, det lover jeg Dem.
Hr. formand, vedrørende protokollen fra i går vil jeg bemærke, at jeg er meget skuffet over, at der var mindre end 200 medlemmer til stede ved afstemningen i går. Det fremgår af protokollen.
Jeg erklærer Europa-Parlamentets session, der blev afbrudt den 17. marts 2000, for genoptaget.
Kære kolleger, som De ved, fandt der tirsdag i denne uge en frygtelig katastrofe sted i Kitzsteinhorn nær Salzburg, hvor 11 personer blev dræbt i en lavine. Det endelige tal er endnu ikke opgjort og kan blive højere i de kommende timer. Jeg vil blot sige, at i denne svære stund er mine tanker, vores tanker hos ofrene for denne katastrofe og hos deres familier.
Fru formand, en bemærkning til det fuldstændige forhandlingsreferat fra 16. marts, hvor et af mine indlæg ikke er blevet gengivet korrekt. Jeg vil gerne korrigere det, fordi det er meningsforstyrrende. Der står: "Jeg kan derfor sige her, at såvel Felix Habsburg-Lothringen som Karl Ludwig Habsburg-Lothringen har et gyldigt rejsepas uden begrænsninger". Nu kommer fejlen: Ingen af dem har underskrevet de afståelseserklæringer, som forlanges af forfatningsmyndighederne, fordi de "distancerer sig" fra familien Habsburg, står der i referatet. Der skal stå: "aldrig vil distancere sig".
Fru formand, jeg vil gerne bede Dem, da De er vores formand, men også Rådet og Kommissionen om at gribe ind over for de tyrkiske myndigheder og det tyrkiske parlament med hensyn til nogle spørgsmål, der er opstået i de seneste par dage. Det drejer sig for det første om eksistensen af en liste over parlamentsmedlemmer og repræsentanter for visse ngo'er, som den tyrkiske regering anser for at være uønskede, og for det andet om arrestationen af menneskerettighedsforkæmperen Akin Birdal, der i øvrigt fandt sted på et tidspunkt, hvor en delegation af medlemmer af Europa-Parlamentet befandt sig i Tyrkiet. Hans helbred var desuden vaklende, da han blev arresteret. Herudover er der en betydelig forværring af den undertrykkelse, journalisterne udsættes for, og det er spørgsmål, som andre kræfter også har gjort rede for.
Det er efter vores mening virkelig alvorligt, at Tyrkiet også har iværksat disse aktioner mod parlamentsmedlemmerne. Jeg vil gerne have, at man spørger, om der eksisterer lister for andre europæiske lande foruden Italien.
Tak, fru Morgantini. Vi vil naturligvis se grundigt på dette.
Fru formand, jeg tager ordet i forbindelse med fru Morgantinis indlæg for et øjeblik siden.
Efter at jeg som leder af den socialdemokratiske delegation, der besøgte Tyrkiet, havde talt med premierminister Ecevit, mindet om hr. Birdals og fru Zanas situation og givet udtryk for vores standpunkt - og jeg kan fortælle, at vi fik mulighed for at modtage den første rapport, som den tyrkiske regering er i gang med at diskutere om tilpasningen af den tyrkiske forfatning og lovgivning til Købenshavnskriterierne - holdt vi mandag aften et møde i Kommissionens sæde i Ankara med repræsentanter for ngo'erne, deriblandt hr. Birdal, som deltog meget aktivt i mødet.
I går, tirsdag morgen, blev hr. Birdal fængslet for at afsone den dom, som de tyrkiske domstole har idømt ham. Fra Tyrkiet fordømte vi på det kraftigste, at en menneskerettighedsforkæmper igennem mange år, som hr. Birdal - der desuden har betalt for denne kamp, heldigvis ikke med sit liv, men med sit helbred - blev fængslet, og desuden gav vi udtryk for vores synspunkt - som jeg tror ikke blot er Den Socialdemokratiske Gruppes, men hele Parlamentets - om, at det, for at Tyrkiet kan udvikle sig i en retning, der kan give mulighed for et godt forhold med henblik på fuld tiltrædelse, naturligvis er nødvendigt - som den tyrkiske regering nu siger - at ændre forfatningen og lovgivningen og desuden at tage en lov om amnesti i anvendelse, for at mennesker som fru Zana, der er i fængsel, eller hr. Birdal, der lige er blevet fængslet, ikke skal straffes for holdningsforbrydelser, som heldigvis ikke findes i nogen af vores lande.
Fru formand, De husker nok, at alle de politiske grupper uden undtagelse ved det foregående plenarmøde her i Bruxelles fordømte ETA's mord på det baskiske, socialdemokratiske parlamentsmedlem Fernando Buesa. Siden da, fru formand, har dusinvis af baskiske og spanske borgere været udsat for attentater, afpresninger og trusler i værste fascistiske stil. Vi er faktisk næsten hver eneste dag vidner til begivenheder, der fører os tilbage til de mørkeste sider af Europas historie.
Fru formand, jeg vil gerne gøre en spansk journalist, Carlos Herrera, til et symbol for disse ofre, og bede Dem om på Europa-Parlamentets vegne at overbringe ham vores solidaritet, idet denne solidaritet skal tages som et udtryk for, at vi socialdemokrater til enhver tid vil forsvare ytringsfriheden.
Tak, hr. Galeote Quecedo. Vi husker naturligvis alle den meget følelsesbetonede debat, som vi havde om dette emne. Vi kan forsikre journalisten om, at han har Europa-Parlamentets fulde opbakning mod denne meget uværdige handling.
Fru formand, jeg vil gerne informere Parlamentet om en episode, som kom til at præge et fælles møde mellem Europa-Parlamentets Delegation for Forbindelserne til Canada og den tilsvarende canadiske delegation, som besøgte os i sidste uge. Hr. Sturdy, som er formand for vores delegation, har ikke mulighed for at være til stede netop nu, men han har skrevet til Dem i morges for at bekræfte, hvad jeg nu vil fortælle.
Det var temmelig overraskende, hvad der fandt sted på et møde af denne art. Formanden for den canadiske delegation begyndte pludselig uden nogen grund hertil at komme med ganske modbydelige angreb mod min person, og dette i en sådan grad at medlemmerne af hans delegation tog ordet for at tage afstand fra ham. Alle var meget overraskede over denne adfærd.
Det er overordentlig beklageligt med en sådan adfærd, eftersom det var et glimrende besøg, og eftersom vi ønsker at bevare de bedst mulige forbindelser til Canada efter år, som især på grund af fiskerikonflikter har været problematiske. Det er altafgørende, at vi får genoprettet det gode forhold, og derfor beklager vi dybt denne episode. Fru formand, jeg ser gerne, at De retter henvendelse til den canadiske regering for at få en forklaring på disse udtalelser.
Naturligvis, hr. Berthu. Det er ganske rigtigt en meget beklagelig sag. I øvrigt mener jeg at vide, som De også netop sagde, at den canadiske delegations medlemmer undskyldte sig og beklagede, at denne episode havde fundet sted.
Fru formand, den 13. april vil der blive indledt en retssag i Iran mod 13 iranske borgere, som tilhører den jødiske tro. Eftersom de er anklaget for spionage for USA og Israel - der i øvrigt har benægtet, at de har haft nogen som helst forbindelse til disse mennesker - har vi en stærk mistanke om, at de 13 borgere risikerer at blive idømt dødsstraf. Fru formand, jeg ved, at De på nogle parlamentsmedlemmers opfordring allerede har grebet ind for at anmode om, at en delegation fra Europa-Parlamentet kan være til stede under retssagen. Så vidt jeg ved, har den iranske regering endnu ikke givet et svar, hverken et positivt eller et negativt svar. Jeg er nødt til at bede Dem om at gribe ind endnu en gang, og jeg er nødt til at bede Kommissionen om at gribe ind, så denne retssag kan finde sted med fuld respekt for menneskerettighederne, og så 13 mennesker ikke dømmes til døden uden hverken at vide hvordan eller hvorfor, også i betragtning af, at Parlamentet flere gange har givet udtryk for at være modstander af dødsstraf.
Jeg vil gerne takke Dem for alt det, De vil gøre, og for alt det, som Parlamentet og Europa-Kommissionen vil gøre for at forsvare friheden og respekten for forsvarsrettighederne i denne retssag mod 13 iranske jøder.
Fru formand, sammenholdes mit og hr. Vander Taelens indlæg, som gengivet på side 6 i protokollen, får læseren efter min mening nemt et fejlagtigt indtryk.
Jeg vil gerne understrege to forhold. For det første berettiger min holdning til Den Europæiske Union - en holdning hr. Vander Taelen erklærer sig uenig i - på ingen måde til de personlige og helt ubegrundede angreb, jeg er blevet udsat for fra den canadiske delegations og dennes formands side. Hr. Vander Taelen har i øvrigt selv udtalt, at han ikke var til stede, da disse begivenheder fandt sted.
For det andet forstår jeg ikke, hvordan hr. Vander Taelen har kunnet få det indtryk, at jeg er imod EU's udvidelse. Jeg har ikke på noget tidspunkt givet udtryk for en sådan holdning. Tværtimod. Jeg har utallige gange udtalt her i Europa-Parlamentet, at udvidelsen er en historisk nødvendighed. Jeg har imidlertid påpeget, at EU's institutioner, som de fungerer i dag, utvivlsomt lægger hindringer i vejen for en udvidelse. Det er imidlertid et ganske andet spørgsmål. Jeg er da positivt indstillet over for EU's udvidelse mod øst.
Tak, hr. Berthu. Vi skal nøje undersøge, om der er behov for at ændre og præcisere protokollen på dette punkt.
Hvis ingen andre gør indsigelse, betragter jeg den som godkendt.
Fru formand, selv om det ikke var mig, der var taler, men hr. Katiforis, konstaterer jeg, at der i protokollen står, at han sagde, at de tyrkiske myndigheder har udarbejdet et register over græske statsborgere, som bor i Tyrkiet. Sådan sagde han ikke. Han sagde kun "græske statsborgere", altså indbyggere i Grækenland. Jeg nævner dette, da hr. Katiforis ikke selv er til stede, og for at protokollen kan blive rettet.
Bestemt. Det husker jeg også. Vi skal foretage den fornødne korrektion.
Fru formand, det drejer sig ikke om protokollen, men om et indlæg til proceduren. Jeg er i går og i dag adskillige gange blevet kontaktet af folk fra pressen, som har fået nys om, at Revisionsretten i går tilsendte Dem en rapport om den måde, hvorpå finansieringen af de politiske grupper foregår. Jeg forstår, at dette er et meget ømtåleligt tema, og at vi må undgå, at der kommer vilde rygter om det i pressen. Temmelig mange mennesker spørger, hvad der vil ske med denne rapport. Vil den blive offentliggjort? Jeg har forstået, at gruppeformændene har kunnet se på den. Jeg vil gerne spørge Dem, hvad De agter at gøre med denne rapport. Vil De på en eller anden måde give den til pressen eller til dem, der vil have den, forsynet med nogle kommentarer, ja eller nej? Jeg tror, at vi her skal følge en åben, gennemsigtig strategi, således at vi i fuld åbenhed kan sige, hvordan vi hidtil har anvendt de penge, som grupperne får stillet til rådighed.
Hr. Staes, det er en helt sædvanlig fremgangsmåde. Revisionsretten har ganske rigtigt sendt mig et udkast til den omtalte rapport. Dette vil nu blive behandlet i henhold til det kontradiktoriske princip. Jeg har således sendt formændene for de enkelte politiske grupper et eksemplar af udkastet med anmodning om, at de fremkommer med bemærkninger hertil, således at vi kan samle og videregive disse til Revisionsretten. Først herefter vil Revisionsretten udarbejde den endelige rapport.
Jeg ser det ikke som min opgave som formand for Europa-Parlamentet at videregive denne rapport til pressen. Og jeg ser ikke dette som et tegn på manglende gennemsigtighed. Det er ikke min opgave. Det er til gengæld min opgave at videregive den til formændene for de berørte grupper, hvilket jeg har gjort.
Fru formand, jeg modtog i går oplysninger om, at den tidligere formand for menneskerettighedskommissionen i Tyrkiet, hr. Akim Birdal, på ny er blevet fængslet. Hr. Birdal havde anmodet om løsladelse af helbredsmæssige årsager, idet han har været offer for et attentat og lider under følgerne heraf. Anmodningen blev imidlertid afvist, og hr. Birdal er fængslet, fordi han for nogen tid siden vovede at stille forslag om, at man søger en politisk løsning på det kurdiske problem.
Jeg tror, en passende henvendelse fra Dem i Deres egenskab af formand for Europa-Parlamentet stilet til de tyrkiske myndigheder med anmodning om løsladelse af denne hæderlige mand, ville være velkommen.
Jeg er ganske enig med Dem, hr. Wurtz. Spørgsmålet blev drøftet i går, og jeg er parat til som foreslået at rette henvendelse til de tyrkiske myndigheder.
Næste punkt på dagsordenen er redegørelserne fra Rådet og Kommissionen om eksistensen af det såkaldte Echelon-system, som giver USA mulighed for at aflytte telefonsamtaler og overvåge al elektronisk kommunikation i Den Europæiske Union.
Fru formand, ærede medlemmer, i forlængelse af det brev, som Europa-Parlamentet sendte til Rådet, og af den høring, der er gennemført af Udvalget om Borgernes Friheder og Rettigheder og Retlige og Indre Anliggender vedrørende databeskyttelse inden for Den Europæiske Union, fandt Europa-Parlamentet, at det skulle høre Rådet og Kommissionen om den eventuelle eksistens af et Echelon-system, som foretager aflytning af telekommunikation uden nogen form for retsgrundlag inden for aktiviteterne retfærdighed og indre anliggender. Jeg vil gerne takke Dem, fordi De har indbudt Rådet til at tale om dette spørgsmål, da vi på denne måde ikke kun får lejlighed til at belyse vores holdning, men også til at informere Parlamentet om alle de foranstaltninger eller samling af foranstaltninger, som Rådet har truffet med hensyn til den lovlige aflytning af telekommunikationen.
Jeg erklærer Europa-Parlamentets session, der blev afbrudt den 30. marts 2000, for genoptaget.
Fru formand, i løbet af det sidste års tid har Udvalget om Udvikling og Samarbejde opfordret Kommissionen til at gøre noget ved tørken i Etiopien. Der er ikke sket noget, selv om Kommissionen reagerede prompte, da det blev offentligt kendt, at 12 millioner mennesker var truet af hungersnød i Etiopien. Da det haster, foreslår jeg, at kommissær Nielson kaldes til Parlamentet i denne uge for at forklare, hvorfor Den Europæiske Union reagerer så langsomt på en tørke, der har varet i de sidste tre år.
Vi kan tilsyneladende godt skaffe våben til eritreerne og etiopierne, så de kan fortsætte med at bekrige hinanden af meningsløse årsager, og samtidig, mens Den Europæiske Union og den vestlige verden eksporterer våben til Etiopien og Eritrea, fortsætter hungersnøden, og mange millioner menneskers liv er truet.
Jeg har været her i Parlamentet siden 1984, og jeg har sjældent oplevet, at Den Europæiske Union i den grad har forsømt - bevidst forsømt - at gøre noget ved en så omfattende hungersnød lige uden for vores dør. Det er yderst pinligt, at hver gang et spørgsmål som dette rejses over for kommissær Nielson, eller over for Kommissionen, slår han det hen, som om det var uden betydning - som om han ikke tror på, at det finder sted. Kommissær Nielson skal komme her til Parlamentet og gøre rede for sin brug af pr-folk og spin-doktorer i dette skændige eksempel på forsømmelse. Selv om det benægtes, kan de sagtens få for to milliarder dollars våben ind i konflikten i Etiopien og Eritrea. Hele sagen viser Parlamentets manglende evne til at handle.
Hr. Andrews, der er naturligvis ingen grund til at indlede en debat om dette spørgsmål. Jeg vil blot gøre Dem opmærksom på, at Parlamentet om et øjeblik vil stemme om, hvorvidt vi skal tilføje endnu et emne til punktet "Menneskerettigheder", og det ene af de to gruppers forslag omhandler netop hungersnøden i Etiopien.
Fru formand, som mange af vores kolleger ved, blev Observatoriet for Racisme og Fremmedhad åbnet i Wien sidste fredag. Jeg vil gerne takke Dem for Deres stærke tale. Ved denne så vigtige lejlighed sagde De, at der absolut ikke kan være nogen forbindelse mellem forsvaret af menneskerettighederne og den menneskelige værdighed på den ene side og racisme, fremmedhad og antisemitisme på den anden side. Det sagde De meget klart og kraftigt, og De sendte således et budskab om tillid til det østrigske folk og til alle Europas befolkninger. Mange af vores kolleger fra Europa-Parlamentet var til stede, og fra næsten alle Parlamentets grupper var der medlemmer til stede fra mange lande, naturligvis også mange østrigske kolleger samt formanden for Udvalget om Menneskerettigheder, hr. Graham Watson. De bad mig alle om - og det er en opfordring, jeg med glæde tager imod - at takke Dem for Deres tale, der fik os til at føle os stolte af at være medlemmer af Europa-Parlamentet.
Tak, hr. Imbeni, for disse meget venlige ord. Jeg vil gerne sige til alle de kolleger, der var til stede ved denne bevægende og meget vigtige ceremoni, at jeg mener, at vi sammen repræsenterede Parlamentet rigtig godt, og jeg ved, at alle deltagerne var meget opmærksomme på denne brede tilstedeværelse. Jeg tror, at det var meget vigtigt for Parlamentet. Tak, hr. Imbeni, for Deres ord.
Fru formand, hvis jeg er rigtigt informeret, har Rådet opgivet at afgive sin redegørelse om Irak. Den vil altså ikke finde sted i denne uge. Ville det være muligt for Dem at bede Rådet om at afgive en redegørelse om Etiopien i stedet for redegørelsen om Irak? Så ville vi have opfyldt punktet, men det afhænger naturligvis af, om Rådet også er i stand til det.
Hr. Hänsch, vi vil behandle dette punkt, når vi behandler udkastet til dagsorden om et øjeblik, og vi vil så bestemme, hvordan vi klarer denne situation.
Fru formand, jeg vil gerne gøre opmærksom på et internt anliggende. Nogle af de ansatte i Europa-Parlamentet både her og i Bruxelles bliver mødt med eder og skældsord fra parlamentsmedlemmer, når de forsøger at håndhæve Europa-Parlamentets regler - f.eks. at rygning er forbudt i ikkerygerområder og andre af Europa-Parlamentets regler. I andre parlamenter bliver betjentene behandlet med den respekt, de fortjener. Jeg kunne godt tænke mig, at det samme var tilfældet i Europa-Parlamentet. Ved De, om der er nogen disciplinærmidler, vi kan anvende mod de medlemmer, som behandler de ansatte så respektløst, hvis situationen ikke bliver bedre?
Jeg kan ikke forestille mig disciplinære foranstaltninger, men jeg lover Dem at tage Deres to bemærkninger til efterretning - både med hensyn til ikkerygerområderne og holdningen over for parlamentsbetjentene.
Fru formand, kære kolleger, at læse den internationale presse er en interessant aktivitet, hvis man vil vide, hvad visse kolleger her beskæftiger sig med. For det meste læser man det med nogen interesse, fascination eller forbavselse, men man tænker samtidig også, at Europa-Parlamentet er en blandet forsamling. Man tænker sit, og man tier.
I sidste uge fandt der imidlertid en episode sted, som vi ikke længere kan fortie. Et fremtrædende medlem af Parlamentet, hr. Berlusconi, fandt det passende under en fornøjelsesudflugt som led i sin valgkampagne at komme med, jeg kan ikke engang kalde det bemærkninger, men vittigheder om mennesker, som er døende af den frygtelige sygdom aids. De må tilgive mig, når jeg fortæller Dem, hvad hr. Berlusconi sagde, men jeg tror, at De vanskeligt kan bedømme det, hvis De ikke ved, hvad han sagde. Hr. Berlusconi fortalte nemlig følgende vittighed: Ved De, hvorfor en aids-patient skal tage et sandbad? Svaret er: Fordi han på den måde vænner sig til at ligge i jorden. Disse ord er udtalt af et medlem af Parlamentet. Jeg tror ikke, at der er nogen her, som ville tage det roligt, hvis det drejede sig om jøder eller negre. Jeg synes, at en reaktion fra Dem, fru formand, i allerhøjeste grad er på sin plads. Samtidig vil jeg også spørge formanden for PPE-gruppen og gruppeformanden for denne politiske bevægelse om, hvad han mener om sådanne bemærkninger. Jeg kan blot sige, at de har chokeret mig overordentlig meget. I solidaritet med alle mennesker, og det drejer sig om millioner, som lider af denne frygtelige sygdom, kan jeg kun skamme mig på det ærede medlem Silvio Berlusconis vegne.
Tak. Den kollega, De citerer, er ikke til stede og kan ikke svare Dem eller forsvare sig ...
Fru formand, vi har læst i aviser, at Parlamentet er blevet bestjålet for 5 millioner euro, og at Parlamentets husholdning er ført dårligt. Desuden er der rapporten fra Det Europæiske Fællesskabs Revisionsret om budgetanvendelse i Parlamentets politiskegrupper, og den er heller ikke meget smigrende for Parlamentet. De er alle store sager, hvor Parlamentet bør stramme sig gevaldigt op.
Jeg vil tale om bagateller, og jeg bryder mig for øvrigt ikke om at fremlægge sådanne ved Parlamentets plenarmøde, men det forbavser mig, at bureaukratiet her i Parlamentet ikke er i stand til at udrette små ting. Jeg har allerede op til flere gange her ved plenarmødet klaget over, at Parlamentets fjernsynssystem ikke kan vise finske tv-billeder. Finland er det eneste land, hvis fjernsynsudsendelser ikke kan ses i Parlamentet. Jeg håber, at sådan en bagatel kan ordnes. Nederlænderne har ofte ved plenarmødet klaget over, at det nederlandske fjernsyn ikke kan ses. Nu har de fået to kanaler, og jeg håber, at vi finner får mindst én kanal. Hvis man så også fik lov til at ønske, at der kom varmt vand ud af vandhanen, som det slet ikke har været tilfældet under det nye Parlaments mandatperiode endnu. Også dette har jeg allerede flere gange klaget over ved plenarmøder. Hvad er det i vejen med jer bureaukrater, når I ikke engang kan få ordnet så små ting i dette hus? Udover at tillade tyverier for 5 millioner euro!
Hr. formand, punkt 6 i protokollen, hvor vi modificerer dagsordenen for ugen, er korrekt, men nævner, måske med rette, ikke, at afstemningstiden på torsdag er blevet rykket frem til kl. 11.30 på grund af det store antal ændringsforslag, der er stillet til visse betænkninger. Jeg vil derfor gerne spørge, om forretningsordenens artikel 139, stk. 1, er blevet korrekt anvendt.
Som De ved, bruger vi en masse tid på at stemme tirsdag, onsdag og torsdag omkring frokost. Sidste år vedtog vi en række ændringer til forretningsordenen for at forsøge at rationalisere vores arbejde. I disse ændringer gav vi hvert medlem ret til at stille et ændringsforslag som enkeltperson på udvalgsniveau, men begrænsede retten til at stille ændringsforslag under plenarmøder til 32 medlemmer eller en politisk gruppe.
Men hvis De ser på de ændringsforslag, der er blevet stillet til torsdag, f.eks. til Dimitrakopoulos- og Leinen-betænkningen, vil De se, at der er stillet over 100 ændringsforslag af enkeltpersoner, formentlig på vegne af deres politiske gruppe, men dette er muligvis ikke tilfældet.
Jeg noterer f.eks., at Gruppen for Det Europæiske Folkeparti har over 100 ændringsforslag, men at de kun er underskrevet af 18 forskellige medlemmer, hvoraf ingen er koordinator eller gruppeformand. Over 20 af disse ændringsforslag strider indbyrdes mod hinanden, så de kan umuligt alle sammen være udtryk for holdningen i Gruppen for Det Europæiske Folkeparti. Nogle er identiske, men stillet af forskellige medlemmer. Der er endog et tilfælde, hvor to identiske ændringsforslag er stillet af samme medlem. Må jeg bede Gruppen for Det Europæiske Folkeparti om at tage sig sammen!
Der bliver brugt og spildt så megen tid på afstemninger på denne måde, og det er en måde, hvorpå man kan omgå rationaliseringen af forretningsordenen, som vi vedtog her i Europa-Parlamentet sidste år. Ændringsforslag skal enten stilles på vegne af 32 medlemmer eller af en politisk gruppe og faktisk være udtryk for denne gruppes holdning, ikke den persons, der tilfældigvis stiller det på gruppens vegne for at omgå begrænsningen af retten til at stille ændringsforslag under plenarmøder.
Jeg vil anmode mødetjenesten om for fremtiden at sikre sig, at sådanne ændringsforslag faktisk er stillet på gruppens vegne.
Hr. formand, jeg vil bare gerne lade hr. Corbett vide, at i Gruppen for Det Europæiske Folkeparti kan et ændringsforslag ikke stilles i Europa-Parlamentet, medmindre det er blevet vedtaget af gruppen og har dennes støtte. Han bør være helt klar over denne procedure i vores gruppe.
Desuden foregår der, som han utvivlsomt ved, i øjeblikket et arbejde med at reformere Europa-Parlamentet. Hvis han har nogen forslag at stille til Præsidiet om afstemningsprocedurer, vil det være den korrekte måde at gøre det på.
Hr. Corbett, jeg vil lade Deres bemærkninger gå videre til formanden, og Præsidiet vil se på vores samlede arbejdsbyrde i maj måned.
Hr. formand, jeg var til stede i går og underskrev tilstedeværelseslisten, men mit navn optræder ikke i protokollen. Det vil jeg gerne have rettet.
Hr. formand, som ordfører for Udvalget om Udvikling og Samarbejde i forbindelse med decharge 1998 vil jeg lige sige, at der fandt et delvist fælles udvalgsmøde sted i går aftes om fru Rühles betænkning mellem Budgetkontroludvalget og Udvalget om Udvikling og Samarbejde, hvor man i princippet blev enig om en kompromisfremgangsmåde, som senere også er udarbejdet. I praksis drejer det sig om, at vi erstatter den eksisterende tekst med et nyt fælles kompromisforslag, som fører til en faktisk udsættelse og en ny behandling i juni. Teksten indgives utvivlsomt i løbet af formiddagen af grupperne i fællesskab, og debatten kan finde sted, men det er godt, at medlemmerne ved, at det møde fandt sted i går aftes, og at der faktisk er opstået en ny politisk situation, hvor medlemmerne af Budgetkontroludvalget og Udvalget om Udvikling og Samarbejde har fundet hinanden på ny i det, som vi betragter som en mere positiv fremgangsmåde.
Hr. formand, jeg vil blot til hr. van den Bergs bemærkning sige, at betænkningen om udsættelse af dechargen for Udviklingsfonden foreligger, og at der også stemmes under den forudsætning, at det kun drejer sig om en udsættelse og ikke om en afvisning eller vedtagelse, og at alle de ting, som vi i fællesskab nåede frem til i går, kommer med i den endelige udgave, det vil sige, at vi alligevel debatterer fru Rühles betænkning og også stemmer om den.
Hr. formand, jeg har en bøn. Alle medlemmerne har en meget præcis tidsplanlægning. Vi laver jo mange aftaler i borgernes interesse. I dag finder der igen et fremskudt møde sted, første gang kl. 8.30. Jeg tror, det ville være væsentligt mere effektivt, hvis vi her i Parlamentet holdt fast i et rammeprogram og ikke igen og igen ændrede tidspunkterne med kort varsel. Tak for Deres forståelse.
Hr. Rübig, der var tale om en særlig beslutning, som blev truffet ud fra bestemte ønsker fra det portugisiske formandskabs side.
Fru formand, jeg markerede, at jeg har en bemærkning til forretningsordenen, skønt punktet ikke optræder i protokollen. Jeg ønsker ikke at forsinke Parlamentet unødigt, men i forbindelse med forhandlingerne om Europas opbygning er det vigtigt at lægge mærke til en skelsættende domstolsafgørelse i Det Forenede Kongerige.
Den såkaldte historiker David Irving har tabt sin injuriesag mod den amerikanske akademiker Deborah Lipstadt, der har beskyldt ham for at manipulere med beviser for at benægte eksistensen af det nazistiske folkemord på jøderne. Dommeren har i en overvældende dom afsagt kendelse om, at han er "en aktiv holocaustfornægter, antisemit og racist, og at han omgås højreekstremister, der fremmer nynazismen".
Denne dom er vigtig, ikke alene af hensyn til Europas fortid, men også af hensyn til dens fremtid. Med den stigende racisme og antisemitisme og de ekstremistiske partiers valgsucces er denne dom en saltvandsindsprøjtning i kampen for at befri Europa for racisme og gøre den tryg ved mangfoldighed.
Tak, fru Ludford. Jeg har noteret mig Deres indlæg til forretningsordenen. Jeg må imidlertid anmode om, at vi først afvikler de indlæg, der vedrører protokollen, således at den kan godkendes. Derefter vil der blive lejlighed til at fremkomme med indlæg til forretningsordenen.
Fru formand, punkt 2 på protokollens side 5 - der er den første egentlige side - omhandler de problemer, jeg nævnte, med visse politiske grupper, der øjensynligt ikke overholder forretningsordenen, idet de lader enkelte medlemmer af deres gruppe fremsætte ændringsforslag på plenarforsamlingen, angiveligt i gruppens navn, skønt det ikke kan være tilfældet, fordi der fremsættes modstridende ændringsforslag fra samme gruppe.
Jeg vil gerne understrege, at skønt protokollen specifikt nævnte PPE-DE-gruppen, så er det ikke den eneste gruppe, der har handlet på denne vis. F.eks. har også den tekniske gruppe - TDI-gruppen - der overhovedet ikke fremsatte ændringsforslag under udvalgsbehandlingen, nu fremsat mellem 20 og 30 ændringsforslag på plenarforsamlingen, og mange af disse er indbyrdes modstridende. De er fremsat af forskellige medlemmer i gruppen med forskellige holdninger, og derfor kan det umuligt være udtryk for gruppens holdning. Det er i modstrid med forretningsordenen, ifølge hvilken kun 32 medlemmer eller en gruppe kan fremsætte ændringsforslag på plenarforsamlingen.
Fru formand, mit indlæg handler om min bemærkning til forretningsordenen under spørgetiden i aftes. Først blev spørgetiden sat tilbage til kl. 6.30, derefter stod det at læse på skærmen, at den ville starte kl. 18.50. Spørgetiden endte med at starte efter kl. 19.00. Ifølge dagsordenen skulle første del have varet 30 minutter, men den varede meget længere.
Mit problem består primært i, at jeg - ligesom flere andre - havde spørgsmål til kommissær Byrne. Vi havde gruppemøder, da jeg så "spørgsmål 41" på skærmen. Men da jeg nåede frem til plenarforsamlingen få minutter senere, var man automatisk gået videre til spørgsmål 49. Fem eller seks personer havde spørgsmål til kommissær Byrne, men ingen af os var til stede til at stille dem.
Kommissær Byrne har åbenbart følt sig krænket over dette og set det som en slags irettesættelse. Men det er meget vanskeligt for medlemmerne at være til stede ved samtlige spørgsmål under spørgetiden blot for det tilfældes skyld, at vi springer fra nummer 1 til nummer 99 inden for nogle få sekunder. Jeg vil derfor anmode om, at vi holder os til dagsordenen: 30 minutter til første del af spørgetiden, 20 til anden del osv. Vi bør ikke ændre på dagsordenen, for det er meget vanskeligt for os at håndtere.
Tak, fru McKenna. Jeg har noteret mig Deres bemærkninger og skal sikre mig, at dette ikke gentager sig.
Fru formand, i de sidste par dage har der igen været forfærdelige naturkatastrofer ved floden Tisza, og flere mennesker er omkommet. Jeg vil derfor bede formanden om at sende kondolencer til både det rumænske og det ungarske parlament. Samtidig skal vi være opmærksomme på, hvilke miljømæssige konsekvenser dette kan få for vores fælles europæiske miljø. Tisza munder ud i Donaudeltaet, som er et af verdens vigtigste beskyttelsesområder for miljøet.
Fru formand, jeg har et mindre alvorligt emne. Da vi i aftes modtog forfriskninger i Budgetudvalget, bemærkede hr. Colom, at der på de små mælkekartoner stod, at de kun var bestemt til skoler. Havde der stået, at de kun var til skolebørn, kunne man forstå, hvorfor de blev omdelt i Europa-Parlamentet, men der stod, at de var bestemt til skoler. Kan vi få undersøgt, hvad der er sket? Det er så pinligt. Jeg ved, at vi har haft kampagner for mere skolemælk, men vi ønskede den ikke ved denne lejlighed.
Tak, hr. Wynn. Jeg kan ikke umiddelbart besvare Deres spørgsmål, men jeg skal undersøge sagen.
Fru formand, jeg vil gerne gøre opmærksom på, at en del af det personale, som De og Europa-Parlamentets medlemmer dagligt mere eller mindre upåagtet er i berøring med, og som sikrer, at Europa-Parlamentet fungerer, nemlig vagtpersonale, personale i receptionen og brandfolk, i går eftermiddag nedlagde arbejdet i protest mod arbejdsvilkårene. De arbejder 12 timer i træk, uanset om det er i dag- eller nattevagt. Og nettolønnen udgør 6.000 francs uden tillæg for natte- eller weekendvagter. Jeg har forståelse for de ansattes protest og har i øvrigt sammen med mine partifæller sendt Dem en skrivelse desangående. Vi håber, De vil tage denne henvendelse under velvillig overvejelse.
Principperne for registrering af skatter og bidrag til sociale ordninger
Næste punkt på dagsordenen er betænkning (A5-0073/2000) af Knörr Borràs for Udvalget om Økonomi og Valutaspørgsmål om forslag til Europa-Parlamentets og Rådets forordning om præcisering af Rådets forordning (EF) nr. 2223/96 for så vidt angår principperne for registrering af skatter og bidrag til sociale ordninger (KOM(1999) 488 - C5-0220/1999 - 1999/0200(COD)).
Hr. formand, mine damer og herrer, vi taler her om en yderst teknisk sag, som ved første øjekast og uden nærmere overvejelse ser ud til at dreje sig om spørgsmål om vedtagelse eller ændring af procedurer eller terminologi i Den Europæiske Union, som er den politiske ramme, hvori de skal forsøges tilpasset, sådan som det er tilfældet med visse statistiske instrumenter.
Vi er alle bevidste om, eller det tror jeg da i det mindste, at det er vigtigt, at de statistiske oplysninger ikke kun er troværdige, det vil sige indsamlet på en videnskabelig og stringent måde, men i særdeleshed sammenlignelige. Denne påstand er i allerhøjeste grad gyldig, når vi forsøger at forme det indre marked i Europa, hvor der er behov for sammenlignelig og ensartet statistisk information mellem de forskellige medlemsstater. Og jeg vil endda vove at sige, at denne påstand er endnu mere gyldig, hvis vi tager udvidelsen af Den Europæiske Union i betragtning, som er en proces, hvor det at råde over ensartet information, især inden for det statistiske og økonomiske område, er helt afgørende.
Jeg har ikke i sinde at gentage det europæiske nationalregnskabssystems - ENS 95 - fortræffeligheder, og heller ikke de fremskridt, som det indebar i forhold til det tidligere system fra 1979, hvilket jeg allerede har talt om her i Parlamentet i anledning af min betænkning om Rådets forslag til forordning, som ændrer forordningen om anvendelsen af protokollen om den procedure, der skal finde anvendelse i tilfælde af et for stort underskud. Det, der virkelig bør understreges, er, at man efter min mening kraftigt bør støtte et forslag fra Kommissionen, som især i et så alvorligt anliggende som medlemsstaternes budgetter synes at prioritere de faktisk oppebårne indtægter frem for kriterier med at anerkende beløb for fastsatte skatter og bidrag til sociale ordninger. Man skjuler ikke for nogen, eller man kan ikke skjule det for nogen, at der kan forekomme tilfælde med administrationer, som anerkender beløb, der aldrig vil kunne oppebæres uanset hvor mange analyser af muligheden for indkassering, der foretages, hvorved der gives mulighed for en mere eller mindre skjult forfalskning af det offentlige underskud.
Dette er et alvorligt spørgsmål, som har været genstand for debat. Man skal huske, at der endog i parlamentet i en medlemsstat fandt en stor diskussion sted mellem en af kandidaterne til statsministerposten og hans modstander og nuværende statsminister, hvor kandidaten, hr. Borrell, helt korrekt kritiserede den almene praksis med brug af kriteriet om ansættelser og angivelser, som, hvis det ikke bliver behørigt korrigeret, faktisk er med til at skjule underskuddet på nationalregnskabet.
For at få bugt med denne praksis er der brug for tydelige kriterier, som dem Kommissionen foreslår os, og som ydermere, hvilket efter min mening er meget klogt, gør det muligt at beregne indtægterne, idet man kan vælge at anvende indbetalingerne eller de beløb, som fremgår af ansættelser eller angivelser.
Kommissionens fremgangsmåde, som nogle angriber for simpelthen at modsætte sig, at man en gang for alle får afskaffet nævnte praksis med at skjule underskuddet, søger ikke på nogen måde at forvride evalueringen af de beløb, som indgår i nationalregnskaberne, men derimod det modsatte, nemlig at nå frem til det samme beløb på to forskellige måder. Den ene af dem - efter min mening den mest korrekte eller i det mindste den mest videnskabelige - er kriteriet om ansættelser og angivelser, der justeres med en koefficient, der gør det muligt at tage hensyn til fastsatte, men aldrig oppebårne beløb, som fremlægges i Kommissionens forslag, artikel 3, litra a, og den anden, som er nævnt i artikel 3, litra b, er kriteriet om indbetalinger med justering for de faktiske ikke oppebårne beløb ved afslutningen af regnskabsåret. Begge beregningsmetoder skal nødvendigvis føre os til det samme beløb, som vil være resultatet af denne skat i regnskabsåret. Jeg vil desuden gerne tilføje, at der ikke findes nogen anden metode til korrekt registrering i et budget. Det er på den anden side klart, at det at kunne anvende enten den ene eller den anden beregningsmetode indebærer den fordel, at man kan foretage en hurtig justering, uanset hvilken metode man anvender.
Jeg finder derfor, at Kommissionens forslag om registrering af skatter og bidrag til de sociale ordninger ikke blot er det mest korrekte, men at det desuden ud fra ethvert synspunkt er effektivt med hensyn til muligheden for straks at kunne anvendes. Vi finder dog også, at hvis medlemsstaterne skal kunne råde over statistiske data, herunder aggregerede data for skat på varer, bør dette spørgsmål tages op i artikel 3 i Kommissionens forslag med henblik på at fastsætte en lignende mekanisme for registrering og tilpasning af skat på varer.
Jeg finder således, at forslaget er positivt, og jeg lykønsker Kommissionen med det. Jeg gentager, at forslaget helt korrekt understreger, at man bør prioritere de faktisk oppebårne indtægter frem for fastsatte beløb, for så vidt angår skatter og bidrag til sociale ordninger i medlemsstaterne, og tillader disse to beregningsmetoder, som gør det muligt at tilpasse de systemer, der anvendes i medlemsstaterne.
Når først Kommissionens forslag er blevet behandlet, så vil man ikke kunne forstå en registrering af skatter og bidrag til sociale ordninger, som ikke bliver foretaget i henhold til en af de foreslåede metoder.
Endelig vil jeg også gerne understrege, at man, hvilket er i overensstemmelse med vores opfattelse af, at Kommissionens forslag mere er et ændringsforslag end en præcisering, og at det ydermere berører grundlæggende begreber, i stedet for at følge den procedure, der er anført i artikel 2, stk. 2, i Rådets forordning nr. 2236/96 af 25. juni 1996 for vedtagelsen af ændringer i metodologien med det formål at afklare og forbedre indholdet i ENS 95, snarere bør følge proceduren med at indføre bilag A i denne forordning.
Kære kolleger, jeg skal bede Dem og også Kommissionen om at hjælpe formanden. Vores tidsplan er meget presset, så De bedes overholde taletiderne nøje. Selv om Kommissionen naturligvis kan tale så længe, den ønsker, beder jeg også den om at hjælpe formanden, så vi bliver færdige til tiden.
Hr. formand, et velfungerende Europa har behov for gennemsigtigt og sammenligneligt statistisk materiale vedrørende sine medlemsstater, ikke mindst for så vidt angår registreringen af skatter og sociale bidrag. Vi har derfor med rette indgået aftaler herom i det europæiske nationalregnskabssystem ENS 95. Ved nærmere eftersyn har det nu vist sig, at de registrerede oplysninger om skatterne og bidragene til sociale ordninger alligevel ikke er så præcise som ønsket, fordi de ikke altid svarer til de faktisk oppebårne eller fastsatte beløb i et bestemt regnskabsår.
Formålet med det forslag, som vi nu drøfter, er at forbedre registreringen ved med en koefficient at justere både kasseoplysninger og oplysninger, der er baseret på ansættelser og angivelser.
PPE-gruppen godkender kommissionsforslaget i den henseende. Der er dog stadig to spørgsmål. I betragtning af, at forslaget faktisk indebærer en ændring af ENS 95-forordningen, og det erkendes implicit, idet vi anvender den fælles beslutningsprocedure, forekommer det ikke ulogisk at tillade medlemsstaterne en overgangsperiode. Medlemsstaterne har også brug for tid til at tilpasse sig nye regler. Vi har med henblik herpå stillet et ændringsforslag på PPE-gruppens vegne og anmoder vores kolleger i Parlamentet, men også Kommissionen, om at støtte dette ændringsforslag.
Et andet spørgsmål til Kommissionen vedrører ændringsforslagene fra Udvalget om Økonomi vedrørende momsen som grundlag for beregningen af de egne indtægters tredje kilde. Jeg ville gerne have haft en bekræftelse fra kommissærens side af, at Kommissionen virkelig har forberedt et forslag om at ændre artikel 8 i ENS 95-forordningen således, at alle medlemsstater i fremtiden råder over et tilstrækkeligt retsgrundlag til at bruge ENS 95 til beregningen af de egne indtægters tredje kilde, momsen. Jeg vil gerne have et svar herpå af kommissæren og naturligvis også gerne en reaktion fra kommissæren på vores ændringsforslag.
Hr. formand, mine damer og herrer, Kommissionens initiativ til fremlæggelse af denne forordning, som har til formål at ensrette principperne for registrering af skatter og bidrag til sociale ordninger, er helt på sin plads. For at medlemsstaternes regnskabsføring, som ordføreren selv har erkendt det, bliver ensartet, skal de følge de samme principper. Det er rigtigt, at man i regnskabsmæssig forstand kan anvende såvel kriteriet om ansættelser og angivelser som kriteriet om indbetalinger, men det er ikke mindre rigtigt, at det førstnævnte ikke gør det muligt at jonglere så meget med tallene, hvilket kan forvride et lands reelle regnskabsmæssige situation.
Kriteriet om indbetalinger gør det kort sagt vanskeligere at foretage de regnskabsmæssige kunstgreb, som i sin tid med en formildende omskrivning blev betegnet som "kreativ bogføring". Det er rigtigt, at anvendelsen af disse metoder f.eks. har gjort det muligt for visse lande at leve op til Maastricht-kriterierne, men det er ikke mindre rigtigt, at en overdreven anvendelse heraf kan forvride et lands reelle nationalregnskab. Og som De ved, kan man ikke kalde en regnskabsføring, som ikke giver et reelt billede, for regnskabsføring.
Kriteriet om ansættelser og angivelser er, hvis det ikke bliver korrigeret, f.eks. ved som krævet at anvende en koefficient for ikkeoppebårne indtægter, en uegnet metode. Ordføreren har nævnt en debat, som fandt sted i Spanien, og som kort sagt skyldes, at regeringen i 1997 bogførte 750.000 millioner pesetas fra socialsikringen som indtægter, men som man forsøgte at inddrive ad retlig vej, og som alle vidste, at man ikke ville få hjem. Takket være disse regnskabsmanøvrer, denne "kreative bogføring", så opfyldte man underskudskriteriet for at komme med i den første fase af den økonomiske og monetære union. En sådan jonglering med regnskaberne vil naturligvis ikke være mulig, hvis Kommissionens forslag bliver vedtaget. Det er måske derfor, at de spanske medlemmer af PPE-gruppen har fremlagt visse ændringsforslag og forsøgt at forhale vedtagelsen af denne betænkning.
Det drejer sig ikke nu om at gennemgå, hvad der er gjort tidligere. Mine damer og herrer, sket er sket. Det drejer sig fra nu af om at kræve større stringens, det drejer sig om, at regnskabsføringen giver et troværdigt billede af et lands regnskab.
Vi vedtager derfor Kommissionens forslag, og vi vedtager ikke forslaget fra PPE-gruppen, som forsøger at forsinke denne forordnings ikrafttræden, og vi vedtager heller ikke ændringsforslagene fra Udvalget om Økonomi og Valutaspørgsmål, som, da det finder, at forordningen indeholder en ændring og ikke blot en simpel præcisering, forsinker dens ikrafttræden.
Mine damer og herrer, hvis der skal være krav om ordentlig regnskabsføring, så skal der være det fra første færd af.
Hr. formand, først vil jeg gerne takke fru Thyssen for hendes gestus og det forsvar, hun er kommet med af det ændringsforslag, vi har fremlagt. Jeg vil også gerne takke for og understrege hr. Berenguers og hr. Knörrs patriotisme. En meget velbegrundet patriotisme, for ENS 95 blev vedtaget af den socialistiske regering, hvis parti førstnævnte tilhører.
Hr. formand, jeg vil gerne sige, at jeg i går eftermiddags afgav en stemme ved en fejltagelse om henvisningen af bananspørgsmålet til fornyet udvalgsbehandling. Vi her i Parlamentet risikerer at bringe os selv ud på en kurs, hvor vi ikke vil have held til at hjælpe bananavlerne og samtidig fortsat vil begå alvorlig uretfærdighed mod små virksomheder, der er beskæftiget med at producere sådanne ting som badeartikler og ...
... Jeg ville derfor ønske, at jeg havde stemt anderledes. Det vil jeg gerne have ført til protokols.
Hr. formand, jeg vil til protokollen lige gøre opmærksom på, at jeg er til stede. Jeg kan nemlig ikke underskrive tilstedeværelseslisten, fordi jeg går om en time, men jeg ønsker, at man ved, at jeg er til stede.
Vi kan alle se, at De er til stede, fru van der Laan.
Hr. formand, i går blev vi noget overraskede over det, som vores kollega fra GUE/NGL-gruppen gjorde, men jeg tror ikke, at det, jeg siger nu, overrasker nogen i betragtning af, at jeg allerede i mandags grundigt fremlagde det, som jeg anmoder om nu, og De har også modtaget flere e-mails, og jeg har endvidere skrevet et brev til Formandskonferencen. Det drejer sig om, at kolleger fra forskellige grupper mener, at dagsordenen om fredagen er for svag, og derfor mener mange medlemmer, at de kan bruge deres tid bedre et andet sted. Følgerne heraf er, at der er få medlemmer til stede, og at vi ikke kan garantere en afspejling af vælgernes ønske. Vi mener derfor, at der skal vælges mellem enten at give dagsordenen om fredagen mere indhold eller at afskaffe den. For at sætte dette valg i gang anmoder jeg nu om et beslutningsdygtigt flertal.
Jeg tror, at vi alle efterhånden kender reglerne. Fru Buitenweg, De kan ikke selv anmode herom. Sådan en anmodning skal indgives af mindst 32 medlemmer. Jeg undersøger, om der er medlemmer nok, som ønsker at anmode om et beslutningsdygtigt flertal.
Jeg kan se, at der er mere end 32 medlemmer, som har indgivet denne anmodning. Dermed skal vi fastsætte, om det beslutningsdygtige flertal er opnået. Et beslutningsdygtigt flertal opnås, det ved De sandsynligvis, hvis en tredjedel af Parlamentets medlemmer er til stede.
Jeg konkluderer, at der ikke er opnået et beslutningsdygtigt flertal, og at afstemningen om Pesälä-betænkningen derfor finder sted i den næste mødeperiode.
Hr. formand, jeg vil for det første gerne bede Dem om at lægge Dem fast på et nøjagtigt tal og foretage et elektronisk check ved afstemningen ved navneopråb, så vi ved, hvem der er til stede, og hvem der ikke er.
For det andet vil jeg gerne sige, at jeg tilslutter mig de kolleger, der gerne vil opgradere fredagene. Jeg er altid til stede her som medlem af den såkaldte "fredagsklub". Jeg vil også gerne opgradere fredagene, men det skal ske gennem arbejde og ikke sabotage.
Hr. Posselt, der er aftalt en meget præcis procedure i forretningsordenen, som jeg har fulgt nøjagtigt, og som indebærer, at vi ikke anvender det elektroniske afstemningsanlæg. Det står også her, samt at resultatet af afstemningen ikke bekendtgøres. Det er op til formanden at konstatere, at flertallet ikke er til stede.
Betænkning (A5-0074/200) af Maat for Udvalget om Landbrug og Udvikling af Landdistrikter om forslag til Rådets forordning om ændring af forordning (EF) nr. 1255/1999 om den fælles markedsordning for mælk og mejeriprodukter (KOM(1999) 608 - C5-0047/2000 - 1999/0246(CNS))
Jeg erklærer Europa-Parlamentets session, der blev afbrudt fredag den 14. april 2000, for genoptaget.
Fru formand, jeg vil gerne i anledning af den internationale årsdag for pressefrihed afgive en erklæring om situationen i Tunesien og anmode om Deres mellemkomst. Jeg vil gøre det, når De finder det belejligt.
Tak, hr. Barón Crespo. Jeg har noteret mig Deres forslag.
Fru formand, jeg tager ordet vedrørende det samme emne. Vi har lige fået at vide, at Taoufik Ben Briks bror er blevet idømt tre års ubetinget fængsel. Alle her ved, at dette gør situationen meget kritisk, fordi den tunesiske journalist havde meddelt, at han ville gå så vidt som til at sulte sig til døde, hvis hans bror blev dømt.
Jeg har lige læst den gribende appel, som Taoufiks unge bror har sendt til den tunesiske journalist for at få ham til trods alt at standse sin sultestrejke. Jeg tror således, at den kommende tid kan være af afgørende betydning for at minde de tunesiske ledere om deres ansvar.
Derfor ønsker jeg ligesom min ven Enrique Barón Crespo, som jeg i går har givet udtryk for i et brev og endnu mere indtrængende på baggrund af de sidste begivenheder, at De gør Deres indflydelse og myndighed gældende med henblik på at finde en retfærdig og hurtig løsning på dette tragiske tilfælde med krænkelse af menneskerettighederne og ytringsfriheden.
Fru formand, jeg vil fremsætte et forslag til orden i ordets bogstaveligste betydning. Jeg tænker på den uorden, der er i Parlamentets mødekalendere og dagsordener, i hvert fald hvad angår indeværende år. F.eks. modtog jeg den 19. april en e-mail fra hr. Richard Balfe, som er kvæstor, hvori han meddelte, at den dag var en begrænset dag, og at dagens møder var aflyst. Den 13. april havde vi modtaget et cirkulære med oplysning om, hvilke dage der er fridage, og hvilke der ikke er det.
Jeg beder Parlamentets kompetente instanser om, at planlægningen sker et år i forvejen, selv om der kan ske noget uforudset, der gør det nødvendigt med efterfølgende ændringer. Men at ændre datoer i cirkulæret, som i dette tilfælde, at indføre fridage, der ikke har eksisteret tidligere, er et tegn på meget dårlig planlægning for en institution med 600 medlemmer og tusindvis af ansatte. Jeg anmoder derfor om en smule opmærksomhed og en smule orden i forbindelse med den årlige planlægning.
Hr. Valdivielso de Cué, jeg forsikrer Dem om, at jeg vil se nærmere på spørgsmålet, men fru Banotti ønsker ordet for at svare Dem i sin egenskab af kvæstor.
Fru formand, mange kolleger har henvendt sig til mig vedrørende visse misforståelser om indskrivningen i går. Jeg vil blot sige, at jeg har til hensigt at tage denne sag op over for Præsidiet i aften. Der opstod helt klart en misforståelse, og mange kolleger måtte rejse hjemmefra i går og pådrage sig de sædvanlige udgifter for at kunne være her til mødet i dag. Så jeg håber, at vi kan tage spørgsmålet op på Præsidiets møde senere i dag.
Tak, fru Banotti. Det bliver det samme for pinsemandag. Vi skal være meget opmærksomme på dette.
Fru formand, jeg vil benytte lejligheden til at meddele Dem og de andre kolleger, at Paul van Buitenen, tjenestemand i Kommissionen, der, som De ved, har spillet en ikke ubetydelig rolle ved blotlæggelsen af den forrige Kommissions fejltrin, i sidste uge modtog en orden i Nederlandene. I hvert fald i Nederlandene, og det tilføjer jeg i al beskedenhed, var og er der stor respekt for hans indsats.
Fru formand, jeg vil gerne nævne offentliggørelsen for to uger siden af en meget vigtig rapport fra den europæiske komité for forebyggelse af tortur og umenneskelig og nedværdigende behandling. Rapporten er stilet til den spanske regering og drejer sig om den europæiske komités besøg i Spanien i slutningen af 1998.
Rapporten kan hentes via Internet, og det samme gælder den spanske regerings svar. For en uge siden idømte en spansk domstol fem tidligere regeringsembedsmænd, heriblandt en general fra civilgarden, op til 71 års fængsel. Dommene var afslutningen på den anden såkaldte "beskidte krig"retssag og underbyggede påstandene om, at der blev ført en beskidt krig i de tidligere 1980'ere med støtte fra Filipe González' tidligere socialistiske regering.
Ifølge de internationale presseagenturer Associated Press og Reuters blev to unge mænd på 20 og 21 år drevet over grænsen og ind i det spanske Baskerland, hvor de blev torteret i adskillige dage. De blev begge myrdet med et skud i hovedet. Alle syv sigtede blev frikendt for anklagerne for tortur og for at tilhøre en væbnet gruppe. Søsteren til et af ofrene fortalte til journalister, at det var en skandale, at de ikke blev dømt for tortur. Det er vigtigt at have kendskab til denne sag.
Fru formand, for at vende tilbage til et punkt, som blev rejst tidligere: Den 9. maj er, som De ved, Europadag, og Parlamentet vil være lukket. Der afholdes imidlertid et møde i Udvalget om Retlige Anliggender og Det Indre Marked den dag. Vil offentligheden få mulighed for at overvære dette møde som observatører, eller vil de blive nægtet adgang til Parlamentet?
Hr. formand, jeg ønsker at komme med en rettelse til mit indlæg vedrørende aftalen mellem EF og Schweiz, for Jörg Haider har siden 1. maj i år hverken været regeringsmedlem eller partiformand for Det Østrigske Frihedsparti. Derfor skal de 14+1's sanktioner over for et medlemsland også ophæves med det samme!
Hr. formand, jeg vil gerne bemærke til protokollen, at det i forbindelse med Maat-betænkningen om skolemælk blev formuleret, at støtten andrager 75% af indikativprisen. I den tyske udgave står der ifølge protokollen 65%. Jeg beder Dem venligst om endnu en gang at kontrollere, om alle sprogversioner er i orden.
Hr. Goepel, tjenestegrenene har allerede gjort mig opmærksom på denne fejl, der således vil blive rettet i alle sprogudgaverne.
Næste punkt på dagsordenen er betænkning (A5-0096/2000) af Fourtou for Udvalget om Retlige Anliggender og Det Indre Marked om Kommissionens grønbog - Bekæmpelse af varemærkeforfalskning og piratkopiering i det indre marked.
Hr. formand, indledningsvis vil jeg gerne takke Kommissionen, som korrekt vurderer, at varemærkeforfalskning og piratkopiering er fænomener, som indebærer betydelige risici. Med grønbogen har Kommissionen vist vilje til at tage fat på dette problem. Samtidig vil jeg gerne takke mine kolleger i Retsudvalget og i de udvalg, som er blevet bedt om at afgive udtalelse. Jeg har hentet megen inspiration i dette samarbejde.
Piratkopiering og varemærkeforfalskning udgør en fare for forbrugernes sundhed og sikkerhed. Der markedsføres således en række varemærkeforfalskede produkter, herunder reservedele til biler og fly, legetøj og lægemidler, som bringer forbrugernes liv i fare.
Piratkopiering skader produktudviklingen og truer visse virksomheders fortsatte eksistens. Lad mig blot nævne de hen ved 100.000 arbejdspladser, Den Europæiske Union hvert år må afskrive på denne konto. De, der krænker andres rettigheder, udnytter således lovlydige virksomheders investeringer i forskning og udvikling af nye produkter og nyder godt af disses reklameindsats. Ydermere har de omhandlede aktiviteter en negativ indvirkning på det offentliges indtægter i form af skatter og afgifter.
Endelig kan det konstateres, at der ofte er nær sammenhæng mellem de omhandlede aktiviteter og den organiserede kriminalitet. I min betænkning foreslås en global og koordineret indsats til bekæmpelse af piratkopiering og varemærkeforfalskning, idet der fokuseres dels på forebyggelse dels på repression.
For at forebygge denne svøbe må kendskabet hertil øges. Derfor foreslår vi en storstilet oplysningskampagne med det formål at bevidstgøre den brede offentlighed. Denne kampagne foreslås i øvrigt ledsaget af handlingsprogrammer, som fastlægges på forslag af Kommissionen. Endvidere foreslås oplysningsinitiativer rettet mod politi, rets- og toldvæsen. De foreslåede initiativer rettet mod myndighederne omfatter dels uddannelsesprogrammer og dels et program for samråd på dette felt. Sidstnævnte tager sigte på udveksling af knowhow og indførelse på fællesskabsniveau af de mest vellykkede nationale ordninger.
Den forebyggende indsats bør også omfatte en styrkelse af samarbejdet mellem den private og den offentlige sektor. Den retlige beskyttelse af tekniske anordninger bør sikres, samtidig med at forbrugernes rettigheder respekteres. Denne balancegang mellem hensynet til forbrugerens rettigheder og erhvervslivets legitime krav er i øvrigt et af de vanskelige spørgsmål i denne betænkning.
Hvad angår det repressive aspekt, har de enkelte medlemslande selvsagt vedtaget bestemmelser, der finder anvendelse på disse forhold. For at gøre medlemslandenes indsats mere effektiv er der imidlertid behov for en harmonisering af den eksisterende lovgivning, og dermed en harmonisering af de uensartede beskyttelsesordninger. I strafferetlig henseende er der selvsagt behov for at skærpe straffen, og i civilretlig henseende bør foranstaltninger og procedurer forenkles. Det er således særdeles ønskeligt, at der sker en tilnærmelse mellem landenes strafferetlige bestemmelser, når det gælder toldområdet. Endvidere bør der sættes fokus på det internationale retlige samarbejde.
Lad mig slutte denne korte præsentation af min betænkning med at understrege, at spørgsmålet om beskyttelse og reel udnyttelse af intellektuelle ejendomsrettigheder bør prioriteres højt i forbindelse med forhandlingerne med de lande, der ønsker optagelse i Den Europæiske Union, ligesom spørgsmålet bør prioriteres højt i alle relationer til tredjelande.
Jeg vil tilføje, at betænkningen vandt bred tilslutning i forbindelse med udvalgets afstemning. Det er vigtigt, at den brede tilslutning fastholdes i plenarforsamlingen, således at Europa-Parlamentet sender et kraftfuldt politisk signal om Parlamentets vilje til at bekæmpe varemærkeforfalskning og piratkopiering.
Endelig vil jeg anmode Kommissionen om snarest at fremsætte forslag til et handlingsprogram. Der er et påtrængende behov for et sådant program, ikke mindst når det gælder piratkopiering, og når det gælder hele det audiovisuelle område. Kommissionens udspil bør være håndfast og bør forelægges hurtigst muligt.
Hr. formand, jeg tror, at vi alle sammen er bevidste om, at når vi taler om piratkopiering og varemærkeforfalskning, taler vi om et alvorligt problem. Det er der måske slet ikke grund til at nævne. Det er klart, at der er en risiko for, at forskningen, innovationen, investeringerne i reklamevirksomhed, innovationen helt sikkert, går i stå, hvis de industrielle ejendomsrettigheder ikke beskyttes. Det er årsagen til, at sådanne rettigheder skal beskyttes.
Der er for tiden visse forhold, der har forværret problemet, og det vigtigste af dem er måske det, der vedrører de opnåede tekniske fremskridt, som gør det muligt let at reproducere edb-materiale, audiovisuelt eller fonografisk materiale meget billigt. Det eksisterende omfang af forfalskning på disse områder er skandaløst.
Det, der interesserer os, er imidlertid den indflydelse, som opbygningen af det indre marked har på problemet. Det er klart, at piratvirksomheder i et Europa uden grænser, men med forskellige lovgivninger, altid vil vælge den lovgivning, der er mest fordelagtig for deres forbryderiske hensigter. Derfor er det prisværdigt, at Kommissionen har taget initiativ til at udarbejde grønbogen, der vil tjene til at indlede en debat, som alle de berørte sektorer kan deltage i. Det er imidlertid nødvendigt at huske på, at den debat vil være mere centreret om harmoniseringens indhold end om selve harmoniseringen, fordi harmoniseringen er det udgangspunkt, alle accepterer.
Det kan synes overilet, at Europa-Parlamentet fastlægger sin holdning til visse ting, hvis nøjagtige indhold skal være resultatet af den debat, der nu indledes, men i visse tilfælde er det måske hensigtsmæssigt, at det indhold fastlægges. Det gælder f.eks. retten til oplysninger. Netop fordi vi er bevidste om de vanskeligheder, som indførelsen af denne foranstaltning tidligere har medført for andre bestemmelser, skal vi vise, at vi er enige i, at forhandlere af ulovlige produkter pålægges at identificere deres leverandør, forudsat at lovgivningen om beskyttelse af personoplysninger og den forfatningsmæssige ret til ikke at afgive erklæring til skade for én selv overholdes.
Endelig skal vi erklære, at vi går ind for visse tekniske mekanismer, der gør det muligt at identificere varerne. Men det skal understreges - og deraf kommer indholdet af Den Socialdemokratiske Gruppes ændringsforslag - at den mekanisme hverken kan eller skal tjene til at identificere distributørerne, for på den måde ville parallelimport mellem medlemsstaterne blive vanskeliggjort. Vi har forelagt et ændringsforslag for netop at undgå, at disse foranstaltninger udnyttes til et forkert formål.
Jeg erklærer Europa-Parlamentets session, der blev afbrudt den 4. maj 2000, for genoptaget.
Mine kære kolleger, som De ved, blev livet for indbyggerne i Enschede i Nederlandene lørdag vendt til rædsel. Eksplosionen i et fyrværkerilager har allerede krævet mindst 16 menneskeliv, mere end 600 er sårede, og tilstanden for seks af dem er kritisk, og adskillige er stadig meldt savnet. Godt 400 huse blev ødelagt ved eksplosionen, og mere end tusinde blev beskadiget. Det er en af de værste katastrofer i Nederlandenes historie siden Anden Verdenskrig.
Jeg har over for de nederlandske myndigheder givet udtryk for min egen og Europa-Parlamentets dybe medfølelse. I dette sorgens øjeblik går vores inderligste tanker til ofrene, deres familier og ligeledes til redningsholdene, som ikke sparer sig nogen ulejlighed. Jeg opfordrer Dem, mine kære kolleger, til at iagttage et minuts stilhed.
Fru formand, på vegne af de 31 medlemmer, der i Nederlandene er valgt til Europa-Parlamentet, vil jeg takke Dem mange gange for de ord, som De netop udtalte, og for den respekt, som Parlamentet har udtrykt for ofrene for den store katastrofe i Enschede og for deres pårørende.
Fru formand, jeg har på de 31 medlemmers vegne egentlig ikke så meget at tilføje til Deres ord. Jeg vil dog lige understrege, hvor rørte vi er, ikke blot på grund af det, som De netop sagde, og den stilhed, der blev iagttaget, men også på grund af den øjeblikkelige assistance hen over grænserne ved afhjælpningen af nøden efter denne katastrofe. Øjeblikkeligt kom tyske kolleger deres nederlandske venner til hjælp for at udføre det ofte farlige arbejde, som var nødvendigt ved bekæmpelsen af katastrofen. Også de tyske hospitaler er involveret i behandlingen af de kvæstede, hvoraf et stort antal stadig er indlagt på hospitaler. Jeg synes, det er et eksempel på europæisk solidaritet, som vi går ind for her i Parlamentet.
På de 31 medlemmers vegne vil jeg også takke Kommissionen, som med det samme gav udtryk for medfølelse i et brev fra hr. Prodi til Enschede kommune. Jeg vil gerne bede Kommissionen om at overveje at undersøge, hvordan den selv kan spille en rolle i forbindelse med afhjælpningen af nøden og med henblik på at forebygge den slags frygtelige katastrofer, som har ramt så mange borgere.
Jeg takker Dem mange gange på de 31 medlemmers vegne for Parlamentets medfølelse og ser i Parlamentet den virkelige repræsentant for den europæiske solidaritet, som er så nødvendig for denne verdensdel.
Den 7. maj 2000 ramte den mest blinde og brutale terrorisme på ny Spanien i form af mordet på José Luis López de Lacalle, som var journalist og medstifter af Forum Ermua, som er de intellektuelles fredsbevægelse i Baskerlandet. Terroristerne ville ramme et af demokratiets mest værdifulde goder, nemlig ytringsfriheden. Dette forum blev oprettet, efter ETA i juli 1997 havde myrdet Miguel Ángel Blanco Garrido, som var kommunalbestyrelsesmedlem i Ermua. Det har til formål at bevise, at forsøg på at skræmme og afpresning ikke kan få samvittigheden til at tie stille.
José Luis López de Lacalle kæmpede hele livet for at forsvare friheden og demokratiet. Efter at have tilbragt fem år i Francos fængsler faldt han for et andet diktaturs kugler, nemlig terrorismens diktatur.
Samme dag fordømte jeg på det kraftigste denne barbariske handling og gav udtryk for min egen og Europa-Parlamentets oprigtige medfølelse med hans familie og solidaritet med den avis, han arbejdede for. Jeg gav ligeledes udtryk for vores ubetingede støtte til den spanske regerings kamp mod terrorismen.
Det endelige forslag til dagsorden, som det blev opstillet af Formandskonferencen på mødet den 11. maj, er omdelt.
Under punktet Menneskerettigheder kan der være fem underpunkter, men vi har kun fire. Vi har således mulighed for at tilføje et nyt underpunkt, og jeg har modtaget tre forslag. Et forslag fra Den Europæiske Venstrefløjs Fællesgruppe/Nordisk Grønne Venstre, Gruppen De Grønne/Den Europæiske Fri Alliance og TDI-gruppen, som ønsker at få optaget et nyt underpunkt "Tunesien"; fra PPE/DE-gruppen, som ønsker at få optaget punktet "Sikkerhed for tilskuere og forebyggelse af fodboldvold under det kommende Europamesterskab" og fra Gruppen Union for Nationernes Europa, som ønsker at få optaget et nyt underpunkt "Situationen for flygtninge fra Bhutan i Nepal".
Jeg sætter disse forslag til afstemning i den rækkefølge, jeg har modtaget dem, men først ønsker hr. Cohn-Bendit at få ordet for at støtte forslaget fra GUE-gruppen, Gruppen De Grønne og TDI-gruppen.
Fru formand, kære kolleger, associeringsaftalen mellem Den Europæiske Union og Tunesien trådte i kraft den 1. marts 1998. Siden har der ikke en eneste gang været en større debat om Tunesien eller en uopsættelig debat. Hver gang har en gruppe indfundet sig og sagt: "Ja, det er vigtigt, men forstår De, hr. Ben Ali er ved at gøre sig gældende". Vi har alle i aviserne læst oplysningerne om menneskerettighedernes og ytringsfrihedens vilkår i Tunesien.
Jeg finder det skandaløst, at hver gang vi forsøger at drøfte det, griber de tunesiske parlamentarikere og den tunesiske regering ind. Jeg finder det skandaløst, at et af de to store partier endnu en gang forsøger at få debatten og den uopsættelige debat om de grundlæggende friheder i Tunesien forpurret. Derfor opfordrer vores gruppe alle til at holde op med at lytte til lederne af de to store partier og i stedet opføre sig modent, ikke lade sig påvirke og beslutte endelig at få en debat om situationen i Tunesien.
Lad os få en uopsættelig debat, så vi kan se, hvor mange der går ind for menneskerettighederne, og hvor mange der udelukkende anvender dem i deres eget partis interesse og bliver taktiske, når situationen er vanskelig. Idet jeg går imod taktik i forbindelse med Tunesien og ind for en ærlig og åben debat, anmoder jeg Dem om at stemme for en uopsættelig debat og lade menneskerettighedssituationen i Tunesien indgå heri.
Fru formand, mit indlæg bliver ikke polemisk, men konstruktivt. Jeg tror, at tiden er inde til at få en sådan debat om menneskerettighederne i Tunesien. Den bør finde sted i denne uge, fordi retssagen mod Taoufik Ben Briks bror har fundet sted i Tunis i dag, og fordi en delegation af parlamentsmedlemmer fra min gruppe, Den Europæiske Venstrefløjs Fællesgruppe, Gruppen De Grønne og Den Socialdemokratiske Gruppe, i morgen vender tilbage fra Tunis. Det er ligeledes i denne uge, vi får besøg af formanden for Det Tunesiske Menneskerettighedsforbund og måske af hr. Taoufik Ben Brik selv. Hvis man tager disse forhold og vigtigheden af Europa-Parlamentets beslutning om at sætte noget i gang for at få hr. Ben Brik på fri fod, tror jeg, at det er særligt velkomment, at vi optager dette punkt på dagsordenen.
Hr. formand, i Industriudvalget finder vi, at denne sag er meget vigtig, presserende og uopsættelig.
Vi kender alle baggrunden for, at Montenegro befinder sig i en vanskelig situation, og vi bør ikke forsinke denne sag yderligere på grund af nok så fornuftige undersøgelser.
Jeg har derfor til hensigt at udarbejde en forenklet betænkning, så der kan blive stemt om den uopsættelige forhandling.
Jeg giver ordet til hr. Wynn, formand for det rådgivende Budgetudvalg.
Hr. formand, vi står i en mærkelig situation, fordi der blev truffet en beslutning i grupperne, før Budgetudvalget havde taget beslutning om Montenegro. Desuden har jeg ikke haft lejlighed til at tale med min gode ven hr. Westendorp. Jeg mener, at formanden for Udvalget om Udenrigsanliggender, Menneskerettigheder, Fælles Sikkerhed og Forsvarspolitik er positivt indstillet over for Budgetudvalgets holdning, som jeg nu vil fremlægge. Men da jeg ikke har talt direkte med ham - det vil jeg ikke citeres for - er der tale om andenhåndsoplysninger.
For det første vil jeg gerne gøre det klart, at Budgetudvalget støtter al hjælp til Montenegro. Det har det gjort det tidligere, og det vil det fortsætte med fremover. Ved denne lejlighed haster det ikke med at få det gennemført nu. Midlerne vil ikke blive stillet til rådighed før til august for første tranches vedkommende, og anden tranche vil blive udbetalt ved årets udgang.
Vi har den holdning, at de relevante udvalg skal undersøge detaljerne i dette forslag. Uanset hvilket udvalg der er det kompetente - Udenrigs- eller Industriudvalget - vil vi blot skulle afgive udtalelse, men disse udvalg og Parlamentet er nødt til at evaluere disse forslag. Vi må ikke lade os presse til at tage en beslutning, fordi Rådet finder det nødvendigt.
Med hensyn til budgetter er vores største bekymring, hvor pengene kommer fra. Det er fint at fremsætte forslag, men vi mener ikke, at man bør vedtage uopsættelig behandling, før vi ved, hvor pengene kommer fra. Vi bør vente til næste måned. Udvalgene kan drøfte det, og vi kan stemme om det under mødeperioden i juni.
Jeg giver ordet til hr. Newton Dunn, næstformand for Udvalget om Eksterne Økonomiske Forbindelser, som vil fremføre udtalelsen fra sit udvalg.
Hr. formand, vi har ikke drøftet det i Udvalget om Udenrigsanliggender, Menneskerettigheder, Fælles Sikkerhed og Forsvarspolitik, men det er min personlige holdning, at vi ikke bør behandle det som et uopsætteligt spørgsmål nu.
Hr. formand, jeg mener, at der proceduremæssigt er sket ejendommelige ting ved fremsættelsen af dette forslag. Alligevel mener jeg som taler på PPE-gruppens vegne, at uopsætteligheden er af en sådan art, at vi må taget det særdeles alvorligt. Uanset de proceduremæssige fejl må jeg således på min gruppes vegne sige, at vi alligevel gerne vil støtte dette forslag om uopsættelig forhandling. Jeg har også indtryk af, at andre grupper her i Parlamentet mener det samme i Udvalget om Udenrigsanliggender. Måske er det godt lige at få dette at vide.
Hr. formand, jeg er for, selv om jeg ikke tror, at det er helt så uopsætteligt, som Rådet siger. Det ville imidlertid være uanstændigt over for montenegrinerne, hvis vi afviste denne uopsættelighed i dag. Montenegro befinder sig i en stor fare, som netop også udgår fra Beograd, og jeg tror, vi bør sende dette signal. Vi bør imidlertid forvente, at Kommissionen endelig fortæller os, hvor den vil tage pengene fra. Den kan ikke tage dem fra Bosnien. Den kan ikke tage dem fra Kosovo. Den skal fortælle os, hvor den tager disse penge fra, og når vi stemmer om det i dag, må vi efter halvdelen af tiden gennemføre en evaluering og sige, hvad der er sket med disse penge, og hvor den anden portion skal komme fra.
Hr. formand, for det første er jeg imod den uopsættelige forhandling af de årsager, som formanden for Budgetudvalget har fremført. Det er tydeligvis ingen usikkerhed, ingen uopsættelighed, for pengene bliver frigivet til august.
For det andet er der, hvis ret skal være ret, stadig ca. 20 millioner tilbage på den hidtil anvendte budgetpost. Der er derfor ingen usikkerhed, der er ingen uopsættelighed, og vi kan roligt undersøge dette spørgsmål nærmere igen på et senere tidspunkt.
Næste punkt på dagsordenen er forelæggelse ved Kommissionen af det foreløbige budgetforslag for 2001. Kommissionen er på vej, men er desværre ikke kommet endnu. Jeg foreslår derfor, at vi går videre til det næste punkt på dagsordenen.
Næste punkt på dagsordenen er betænkning (A5-0121/2000) af Ferber for Budgetudvalget om overslag over Europa-Parlamentets indtægter og udgifter for regnskabsåret 2001.
Hr. formand, kære kolleger, egentlig skulle jeg have haft den store ære at tale direkte i tilslutning til kommissærens præsentation af Kommissions budget for 2001. Nu har jeg den ære først at kunne præsentere Parlamentets budget, før vi så får kommissærens præsentation af det større budget.
Hr. formand, jeg har en bemærkning til protokollen fra i går. Jeg forekommer ikke blandt underskriverne af tilstedeværelseslisten. Jeg var til stede i går hele dagen og under den afstemning, der fandt sted midt på dagen, og alligevel forekommer mit navn ikke i protokollen. Jeg ville sætte pris på, at denne fejl blev rettet.
Vi vil kontrollere dette, hr. Valdivielso, og foretage den fornødne rettelse.
Hr. formand, jeg vil gerne i henhold til artikel 111 i forretningsordenen informere Parlamentet om, at Moss-mediekoncernen i Moskva, der omfatter uafhængigt tv og en række dagblade og tidsskrifter, er blevet udsat for en razzia af såkaldt skattepoliti, der var uniformeret og bevæbnet. Der blev fjernet dokumenter, telefoner blev afbrudt, og der svirrer stadig trusler om sagsanlæg. Hr. formand, denne sag er en sag af yderst vigtig karakter. Den handler om pressefriheden i Rusland, og der forventes yderligere overgreb i de næste par dage. Robin Cook er i Moskva i dag. Han vil drøfte sagen med hr. Ivanov, den russiske udenrigsminister, og de 15 ministre tænker på en fælles diplomatisk henvendelse. Men vi i Europa-Parlamentet - hvad gør vi? Ingenting. Sagen er, om De vil, for presserende at tage op, for det skete sidste torsdag og kan ikke blive taget op til uopsættelig behandling. Kunne De mon tage dette spørgsmål op på Formandskonferencen, således at der kan nås frem til et system, der gør det muligt for os at behandle meget uopsættelige og vigtige spørgsmål som dette?
Vi noterer os Deres bemærkning og Deres forslag, lord Bethell, som vi vil lade gå videre til formanden.
Hr. formand, da jeg tror, at det interesserer forsamlingen og forsamlingens forsæde, vil jeg gerne kort henlede opmærksomheden på, at der i forbindelse med forsoningskonferencen mellem den østrigske regerings repræsentant, Schaumayer, og den amerikanske vicefinansminister, Stuart Eizenstat, i går i Wien blev opnået enighed om betaling af erstatning til tvangsarbejdere under nazisterne i Østrig. Advokaterne - og det vil jeg gerne nævne i denne forbindelse - Michael Hausfeld og Martin Mendelson, som repræsenterer en del af de østeuropæiske regeringer, udtalte i den anledning, at Østrig på nogle punkter sågar har ydet en mere generøs erstatning end Tyskland, da vi a) inddrager landarbejderne og b) også betaler erstatning til børn under 12 år samt kvinder, der fødte børn som tvangsarbejdere. Det er efter min mening værd at meddele her i Parlamentet.
Næste punkt på dagsordenen er betænkning (A5-0134/2000) af Katiforis for Udvalget om Økonomi og Valutaspørgsmål om Kommissionens henstilling om de overordnede retninglinjer for medlemsstaternes og Fællesskabets økonomiske politikker i 2000 (udarbejdet i henhold til EF-traktatens artikel 99, stk. 2).
Hr. formand, det beslutningsforslag, som Udvalget om Økonomi og Valutaspørgsmål forelægger Parlamentets plenum, indeholder, hvad man i store træk kan kalde en positiv vurdering af Kommissionens henstilling vedrørende de overordnede retningslinjer for medlemsstaternes økonomiske politikker. Kommissionen har som sædvanligt arbejdet effektivt og flittigt og understøtter sine forslag med en imponerende økonometrisk analyse, som jeg synes fortjener at blive rost offentligt.
Henstillingen for 2000 er formuleret på et tidspunkt med en gunstig udvikling og optimistiske udsigter for den europæiske økonomis fremtidige kurs. Udsigterne til, at bruttonationalindkomsten i Europa vil vokse med over 3% i 2000 og 2001 - 3,4% ifølge de seneste prognoser for 2000 - er langt bedre end de reelt skuffende gennemsnitlige forhøjelser igennem 1990'erne. Hvis disse resultater bliver en realitet, åbner de således nogle muligheder, en platform, hvorfra Europas økonomi kan indlede en vedvarende kurs med en højere og økologisk bæredygtig vækstrate. Det er overflødigt at fremhæve, at vedvarende højere vækstrater er en forudsætning for, at beskæftigelsessituationen kan blive forbedret, og Europas konkurrencestilling i verdensøkonomien kan blive styrket.
Økonomiudvalget accepterer, at den nødvendige fremgang bedst udtrykkes med en BNP-vækstrate på mindst 3%, at dette tal ikke kan holdes permanent uden en kraftig udvidelse af EU-økonomiens potentielle produktion, potential product, og at en udvidelse af den potentielle produktion forudsætter produktive investeringer; imidlertid undlader Kommissionen at fastsætte en procentsats for disse investeringer i forhold til BNP. Økonomiudvalget tilslutter sig det synspunkt, at kvantitative økonomiske mål kan være nyttige, men insisterer på, at en fastsættelse af sådanne mål ikke må undergrave de mål, der er fastlagt i stabilitetspagten, og som udgør en grundlæggende rettesnor for de økonomiske politikker i euroområdet. På trods af dette generelle forbehold udtrykker Økonomiudvalget i sin betænkning tilfredshed med den kendsgerning, at Kommissionen i sin henstilling genopfører det kvantificerede mål i formandskabets konklusioner fra Det Europæiske Råd i Lissabon om at øge beskæftigelsesfrekvensen fra 61% til 70% inden 2010 og øge antallet af erhvervsaktive kvinder fra 51% til mindst 60% inden 2000.
Økonomiudvalget støtter det synspunkt, at den nødvendige økonomiske vækst bør baseres på prisstabilitet, på budgetdisciplin, fornuftige lønstigninger under hensyntagen til prisstabilitet og produktivitetsstigning og en reduceret arbejdsomkostning pr. enhed, selv ved nedsættelse af arbejdstiden. Udvalget går endvidere ind for en større liberalisering af konkurrencen, en styrkelse af de nationale konkurrencemyndigheder og en særlig støtte til sammenslutninger af SMV, en konsolidering af det indre marked - navnlig for fælles forsyningsvirksomheder - samt for finansielle tjenesteydelser. For sidstnævntes vedkommende vil vi på grundlag af en bred enighed i udvalget stille et fælles ændringsforslag, hvori vi kræver, at handlingsplanen for finansielle tjenesteydelser gennemføres i 2003 i stedet for i 2005. Et flertal i udvalget er af den opfattelse, at en aktivering af markedet samtidig vil give den nødvendige forøgelse af investeringerne med rene markedsmidler. Samtidig bifalder den imidlertid omstruktureringen af de offentlige udgifter til fordel for investeringer, som bør begrundes - når de kan begrundes - i costbenefit-forholdet, men tager afstand fra offentlige investeringer, som kun har til formål at styre den økonomiske konjunktur.
Hvad de mere generelle anliggender angår, bifalder udvalget de udfordringer, der blev fremhævet på det ekstraordinære rådsmøde i Lissabon, nemlig fuld beskæftigelse, en vidensbaseret økonomi og modernisering af de sociale sikringsordninger samt foranstaltninger vedrørende befolkningens aldring. Det giver dog udtryk for bekymring over den kløft, der er mellem de store udfordringer og de ofte noget rutineprægede konkrete henstillinger om særlige aktiviteter. Det opfordrer derfor Kommissionen og Rådet til alvorligt at overveje, om der er behov for en drastisk fornyelse af hele den intellektuelle mekanisme, der står bag de overordnede retningslinjer.
Desuden vender udvalget stædigt tilbage til Parlamentets gamle krav om en interinstitutionel aftale mellem Rådet, Kommissionen og Parlamentet i forbindelse med vedtagelsen af beslutningsforslaget, idet det dog også takker det portugisiske formandskab for dets positive indstilling til et samarbejde om emnet. Der er dog tale om et midlertidigt samarbejde og ikke et samarbejde, som afspejles i en interinstitutionel aftale, og dette ser vi som en mangel i vores procedure.
Vi har under vores forhandlinger i Økonomiudvalget opnået en høj grad af konsensus. Jeg vil gerne understrege, at der har hersket en generel accept af, at det er realistisk at opnå målet om fuld beskæftigelse inden for det kommende årti. Ganske vist er der stadig forskellige vurderinger med hensyn til, hvilken metode der er bedst anvendelig til at opnå disse mål. Nogle af os tror, at opstillingen af kvantitative mål, dog uden tvangsmekanismer, vil gøre det nemmere for Europa at gøre en indsats, der går i den nødvendige retning. Denne bemærkning gælder især for målet vedrørende den investeringsandel, der kræves, for at vi vedvarende kan øge den potentielle økonomiske vækstrate til 3%. Denne procentdel kender vi alle. Kommissionen har i sine undersøgelser gentagne gange opstillet dette mål, og det ville ikke have gjort nogen skade, hvis vi havde taget det med. Vi kunne også have været mere kategoriske i vores formulering af, hvad der efter min opfattelse er en generel fornemmelse af, at det er nødvendigt at starte på en frisk med de transeuropæiske net og se, om der er behov for nye former for finansiering af disse, samt spørgsmålet om en fælles indsats på området, hvor privat kapital arbejder sammen med offentlige investeringer. Uden at vi på nogen måde vil opfordre til et overdrevent offentligt forbrug, kunne vi have forsøgt at give den offentlige del af økonomien en lidt mere positiv rolle i stedet for blot at holde os til "vagthunden" for prisstabilitet. Der er plads til alt dette, især ved at tage nogle chancer, hvis den største fare for vores økonomi er en eventuel krise på de amerikanske finansmarkeder, som kan lamme den private investeringsmekanisme. Tænk hvis denne fare blev virkelig, og vi i mellemtiden havde glemt, hvordan man foretager offentlige investeringer. Der er store muligheder for udvikling af den europæiske økonomi; det er korrekt, at økonomien i Europa kan blive mere produktiv, men der er brug for mere modige fremgangsmåder i vores handling.
Hr. formand, da Udvalget om Beskæftigelse og Sociale Anliggender udarbejdede dette forslag til udtalelse til Udvalget om Økonomi og Valutaspørgsmål, tog det fuldt ud højde for vigtigheden af denne beslutning, som er den første, Parlamentet har udarbejdet om retningslinjerne for den økonomiske politik siden topmødet i Lissabon. Vores udvalg har især fremhævet netop forbindelsen mellem disse to datoer, da vi mener, at man på bedst mulige måde bør udnytte sammenkædningen mellem de overordnede retningslinjer for den økonomiske politik og koordineringen af de forskellige processer, som Rådet har vedtaget i tidens løb. Her tænker jeg på Luxembourg-, Cardiff- og Köln-processerne. Vi er af den overbevisning, at den åbne koordineringsmetode, som man med topmødet i Lissabon ønskede at iværksætte på forsøgsbasis, skal gøre det muligt at udnytte den efter vores mening uløselige forbindelse mellem vækst og beskæftigelse.
Det gælder om at fremhæve subsidiaritetsprincippet med hensyn til regeringernes rolle, men også med hensyn til de decentraliserede institutioners rolle i den retning, idet man ikke må glemme, at det er afgørende med et bedre samarbejde, en bedre koordinering af de overordnede retningslinjer og en udnyttelse af også Fællesskabets europæiske dimension i et økonomipolitisk perspektiv, hvor vi kan fremhæve udviklingsmulighederne i Europa og på en effektiv måde nå de målsætninger, vi har sat os for beskæftigelsen, og det med henblik på fuld beskæftigelse.
Fru formand, jeg bad om ordet for at sige, at en gruppe italienske parlamentsmedlemmer - og det gælder formodentlig alle de italienske parlamentsmedlemmer, men jeg tror også, at det gælder størstedelen af eller hele Parlamentet - er stærkt utilfreds med de udtalelser, præsident Kuçan kom med i går. Vi er helt enige i fordømmelsen af den nazistiske og fascistiske undertrykkelse af Slovenien, som præsident Kuçan gav udtryk for i går i sin tale til Europa-Parlamentet i Strasbourg, men vi kan ikke acceptere, at der ikke gives udtryk for den samme fordømmelse af rædslerne under den etniske og antiitalienske udrensning, som det kommunistiske styre foretog, så snart det var kommet til magten. Vi kan især ikke acceptere, at det, at italienerne blev slået ihjel og frataget deres ejendom, ganske enkelt karakteriseres som en foranstaltning mod de nazistiske og fascistiske kollaboratører, og det i den Potsdam- og Jalta-ånd, der delte Europa, og som Europa gjorde modstand mod, idet det generobrede - og er ved at generobre - sin frihed og sit fællesskab.
Der var tale om en række forbrydelser mod menneskeheden, hvor man for første gang anvendte de metoder til etnisk udrensning, vi på så dramatisk vis har været vidner til i andre dele af Balkan for nylig. Italien er en ven af det slovenske folk og går ind for Sloveniens optagelse i NATO og i EU. Vi mente, at der var blevet fundet en fornuftig løsning på striden mellem Italien og Slovenien med Solana-aftalerne i 1995. Vi forstår ikke, hvorfor præsident Kuçan i dag genfremsætter nogle betragtninger om fortiden, vi absolut ikke kan være enige i, og en ubegrundet frygt for fremtiden. Præsident Kuçan gav i går en besked via den slovenske ambassade, hvor han sagde, at der var tale om en forkert oversættelse, og at polemikken ikke er rettet mod Italien, men mod Østrig. For os er en forbrydelse og en overtrædelse af menneskerettighederne dog lige så forkastelig, hvis den går ud over østrigerne, som hvis den går ud over italienerne.
Fru formand, jeg vil bede Dem om at tage initiativ til at gøre den slovenske regering og præsident Kuçan opmærksom på Parlamentets stærke utilfredshed med de uacceptable udtalelser, der bestemt ikke skaber det rette klima til de forhandlinger, som vi gerne vil have bliver en succes, så Slovenien kan blive optaget i Den Europæiske Union.
Fru formand, jeg kan kun tilslutte mig hr. Buttigliones ord, og på vegne af delegationen fra Forza Italia, som jeg repræsenterer i PPE-gruppen, kan jeg ikke lade være med at minde om, hvad den italienske befolkning i det tidligere Jugoslavien var udsat for ved Anden Verdenskrigs afslutning og umiddelbart efter. Der var tale om en sand etnisk udrensning. Der er stadig stridsspørgsmål, som står åbne, og der er italienske borgere, som stadig venter på, at deres rettigheder bliver respekteret.
Der er nogle stærke venskabelige bånd, som knytter os til Slovenien, men vi kan ikke glemme det, der er sket i fortiden, og vi ønsker heller ikke, at det bliver glemt. Det Europa, som er ved at opstå, og Det Europæiske Hus, som vi er ved at bygge i fællesskab, kan ikke fuldføres, hvis vi glemmer fortiden. Det kan ikke fuldføres, hvis vi ikke fordømmer kommunismens og nazismens fejltagelser. Det er også derfor, fru formand, at jeg ikke bare beder Dem om et kompetent indgreb over for Sloveniens regering, men også opfordrer alle parlamentsmedlemmerne til at skrive under på erklæringen om, at hele EU skal indføre en mindedag for Shoah, for holocaust.
Fru formand, vi kender præsident Kuçan, hans kærlighed til Europa og de gode forbindelser, der også er opstået til Italien. Vi er ikke bekymrede, men der er ingen tvivl om, at der skal kastes lys over denne sag, og jeg vil gerne sige, at hr. Solanas spanske kompromis er et fast holdepunkt for os. Der kan naturligvis ikke stilles spørgsmålstegn ved alt dette, og jeg er derfor også af den opfattelse, at De bør kaste lys over denne sag. Vi stoler naturligvis på Deres dømmekraft og Deres rolle.
Jeg vil foreslå de tre kolleger, som netop har haft ordet, at jeg skriver til hr. Kuçan og så respektfuldt som muligt sætter ham ind i kollegernes iagttagelser og overvejelser, og eventuelt kontakter ham med henblik på at give ham et nøjagtigt referat af, hvad De har sagt.
Efter min opfattelse afspejler det, der netop blev sagt, holdningen hos en stor del af forsamlingen, og jeg takker Dem for den tillid, De viser mig, ved at lade mig viderebringe tingene på en så nøjagtig og forståelig måde som muligt.
Jeg har to meddelelser til Dem. Den første, som jeg håber, De allerede har fået via Deres e-mail, vedrører nogle materielle problemer, vi er stødt på i visse af bygningens lokaler. Kvæstorerne har været hurtige til at få situationen under kontrol, så godt det lader sig gøre. De har bevirket, at det tyske firma Dekra foretog analyser af luften, og firmaet har rent faktisk konstateret visse mangler, som vi ligeledes fik udbedret så hurtigt, det lod sig gøre.
Jeg takker kvæstorerne for deres hurtige reaktion, i særdeleshed retter jeg en tak til formanden for Kvæstorkollegiet, hr. Poos. Jeg har for mit vedkommende øjeblikkelig underrettet myndighederne i Strasbourg og ledelsen for sundheds- og socialenheden, så alle berørte myndigheder således er underrettet. Denne meddelelse har De som sagt modtaget på Deres e-mail.
Fru formand, det er helt uacceptabelt, at en bygning, der har kostet millioner af pund, og som officielt blev åbnet for mindre end et halvt år siden, har tusinder af fejl og nu betragtes som en mulig trussel mod de mennesker, der arbejder i den. Jeg stoler på, at dette problem vil blive rejst under forhandlingerne om den endelige pris på bygningen, hvilket bør styrke Europa-Parlamentets forhandlingsposition, når det gælder om at reducere omkostningerne for Europas skatteydere.
Den anden meddelelse har jeg modtaget fra den franske regering, og den drejer sig om vedtagelsen af et dekret om fortabelse af en af vores kolleger, hr. Le Pens, mandat. Som De sikkert husker, meddelte jeg dengang forsamlingen, at jeg, helt i overensstemmelse med forretningsordenen, bad Retsudvalget om at fremkomme med en udtalelse i sagen. Retsudvalget har ved flere lejligheder behandlet sagen i alle dens aspekter, især de juridiske. Jeg takker udvalgets formand, fru Palacio, og udvalgets medlemmer for deres anstrengelser. Debatten har faktisk været yderst intens, og først i aftes, kl. 20, modtog jeg fra fru Palacio en skrivelse indeholdende den udtalelse, Retsudvalget sender mig om situationen. For at der ikke skal være nogen misforståelser eller fortolkningsvanskeligheder, foretrækker jeg at læse denne skrivelse op for Dem.
"Fru formand, på sit møde den 16. maj 2000 genoptog Udvalget om Retlige Anliggender og Det indre Marked behandlingen af hr. Jean-Marie Le Pens situation. Udvalget er klar over, at dekretet fra den franske premierminister, som blev tilstillet hr. Le Pen den 5. april 2000 og offentliggjort i det franske Statstidende den 22. april 2000, er trådt i kraft. Udvalget har imidlertid fæstet sig ved, som det nævnes i den skrivelse, der informerer den berørte part om dekretet, at denne har mulighed for at indbringe afgørelsen for Forvaltningsrådet. Et sådant skridt må forventes at være ledsaget af en anmodning om opsættende virkning i forhold til dekretets effektuering.
Med henvisning til den tidligere trufne beslutning om ikke på nuværende tidspunkt at anbefale, at Parlamentet formelt tager dekretet vedrørende hr. Le Pen til efterretning, undersøgte udvalget mulige måder at gå videre med sagen på. Til støtte for denne beslutning blev sagen omkring hr. Tapie fremholdt som en mulig vej at gå, hvilket ville få til følge, at Europa-Parlamentet først skulle tage dekretet om fortabelse af mandatet formelt til efterretning, når fristen for at indbringe afgørelsen for Forvaltningsrådet er udløbet, eller, dersom det måtte blive aktuelt, til dette har truffet en beslutning."
Således lyder altså det brev, som fru Palacio på vegne af Retsudvalget sendte mig i går aftes. Jeg skal endnu en gang takke hende for det. Jeg har i sinde at følge Retsudvalgets udtalelse.
Fru formand, jeg tager ordet for at anmode Europa-Parlamentet om at udtale sig i henhold til forretningsordenens artikel 7, stk. 4. Og hvis De tillader det, vil jeg berettige mit forslag.
Fru formand, en meget grov fejl har sneget sig ind i protokollen fra i går under punkt 34 om vedtagelse af beslutningen om Euro 2000. Der står i protokollen, at denne beslutning blev vedtaget af Parlamentet, selv om den blev forkastet med et massivt flertal, og jeg vil tilføje, at den forkastede beslutning også står nævnt i afsnittet med vedtagne tekster, selv om meddelelsen om forkastelsen af denne beslutning skal være nævnt her.
Fru formand, efter Deres udtalelse i går om luftkonditioneringen i bygningen har jeg et lille problem i min egenskab af formand for delegationen for samkvem med Canada. Der kommer en gruppe canadiske parlamentsmedlemmer til den næste mødeperiode i Strasbourg. På mandag skal jeg træffe beslutning om, hvorvidt de skal til Strasbourg eller Bruxelles. I lyset af franskmændenes holdning til sikkerhedsprincippet kan der så inden 14 dage træffes beslutning om, hvor vi skal mødes i næste måned?
Hr. Sturdy, som De ved, og som kvæstorerne skriver det i den meddelelse, De har modtaget, vil der blive udført kontroller på vores tre arbejdssteder, det vil sige i Strasbourg, i Bruxelles og i Luxembourg. Men vi må desværre vente på resultatet af disse kontroller.
Jeg råder Dem derfor til at tage kontakt med hr. Poos, så han kan holde Dem underrettet om situationen.
Fru formand, det drejer sig om det samme punkt, som min kollega, hr. Sturdy, talte om. Det er afgørende, at Parlamentet viser, at det følger de samme standarder, som det opstiller for alle andre. Parlamentet opstiller standarder for oksekød i Storbritannien og for ost i Frankrig, og vi må selv foregå med et godt eksempel. Jeg er parat til under ekstreme omstændigheder at dø for mit fædreland og min familie, men jeg er ikke parat til at dø af legionærsyge, fordi jeg skal være i Strasbourg i juni. Vi bør derfor gøre noget ved det nu og ikke bare tale om det.
Det er, kære kolleger, netop grunden til, at vi tager vores forholdsregler på alle de steder, hvor vi mødes.
Fru formand, De tænker sikkert ikke, at vi nu vil starte en polemik mellem producenter af fransk og engelsk oksekød i Parlamentet, men jeg vil gerne stille to spørgsmål. For det første: Kan de samme analyser foretages i Parlamentet i Bruxelles? For det andet: Er det i kraft af forsigtighedsprincippet, at vi stadig kan mødes i Bruxelles, idet denne by ikke har noget rensningsanlæg?
Jeg har allerede svaret på det første spørgsmål, hr. Daul, idet jeg har sagt, at kontrollerne også vil blive udført i Bruxelles og i Luxembourg, hvor vi må huske på, at der også arbejder et stort antal personer. Kontrollerne bliver altså udført på alle vores arbejdssteder, men hr. Poos er faktisk meget bedre i stand til at svare Dem.
Fru formand, jeg takker Dem for at få ordet. Jeg vil gerne på en gang informere og berolige de kolleger, der netop har udtalt sig om dette vigtige og alvorlige emne.
Jeg vil sige til dem, at Kvæstorkollegiet har reageret i henhold til forsigtighedsprincippet. Havde Kvæstorkollegiet ikke krævet en analyse af luften i disse lokaler, ville dette problem overhovedet ikke være blevet rejst på mødet i dag. Denne analyse er således blevet gennemført, og som De ved, var den negativ på to punkter. Vi har øjeblikkeligt taget de krævede forholdsregler, hvilket vil sige at lukke de lokaler, hvor der er konstateret mangler. Efter at have foretaget tekniske omlægninger har vi foretaget en ny analyse af indeklimaet, hvor De kender resultaterne for asbest. Asbestfibrene var ikke længere synlige ved den anden analyse, hvilket skyldes, at de kom eller kommer udefra. Der er ikke blevet anvendt asbest ved opførelsen af bygningen. Det er vi sikre på.
For det andet er der, hvad angår legionellasøjler, blevet udført en ny analyse, men vi kender endnu ikke resultatet, og det skyldes udelukkende rent tekniske og biologiske forhold. Den biologiske mætning af disse kulturer tager et par uger. Men vi har under alle omstændigheder resultaterne af denne nye analyse, inden vi starter den næste mødeperiode i Strasbourg, og tro mig, kære kolleger, hvis de viser sig at være positive, det vil sige, hvis disse sygdomsfremkaldende faktorer afsløres igen, vil Kvæstorkollegiet anbefale Præsidiet og Formandskonferencen at handle i overensstemmelse hermed.
Der er altså ingen grund til at bekymre sig i dag. Vi afventer resultaterne af disse analyser, og vi tager de nødvendige skridt i henhold til forsigtighedsprincippet.
Fru formand, i protokollen for mødet i går under punkt 5 om bortfald af hr. Le Pens mandat er der i forbindelse med mit og fru Palacio Vallelersundis indlæg to halve sandheder, og to halve sandheder kan ende med at være en løgn.
For det første står der, at hr. Medina Ortega mener, "at den skrivelse, som formanden har læst, ikke afspejler nævnte udvalgs holdning". Det, jeg sagde, var, at den skrivelse, som formanden læste, og fru Palacio Vallelersundi havde sendt, ikke var udvalgets holdning: Den var ikke blevet vedtaget af udvalget, og derfor var den ikke udvalgets holdning. Det er ikke et spørgsmål om, hvorvidt den afspejlede eller ikke afspejlede, at afspejle og at være er ikke det samme.
For det andet står der efterfølgende, at fru Palacio Vallelersundi "præciserer, at det aktuelle dokument svarer til hendes udvalgs holdning". Fru Palacio Vallelersundi er her ikke, men hvis jeg ikke husker meget dårligt, sagde hun noget i stil med, at selv om det ikke var blevet vedtaget af udvalget, var det den mening, som hun havde om det, der var sket i udvalget. Selv om jeg ved, at det drejer sig om præciseringer, ville jeg gerne have, at det fremgik klart, at det, jeg sagde, var, at det ikke var udvalgets holdning, og at fru Palacio på sin vis erkendte, at det var hendes mening om, hvad der foregik i udvalget.
På den måde kunne de to halve sandheder blive til to hele sandheder.
Før vi går over til dagsordenen, er der nogle bemærkninger til forretningsordenen.
Hr. formand, jeg beklager at måtte meddele, at Vladimir Aleksandrovitj Gusinskij, direktør for fjernsyns-, radio og avisnetværket Most Media, i går blev arresteret i Moskva.
Gusinskij er en førende russisk skikkelse og formand for Den Jødiske Kongres i Rusland og næstformand for Den Jødiske Verdenskongres. Her til morgen sidder han varetægtsfængslet i Butyrskij-fængslet. Jeg vil overlade det til Dem selv at forestille Dem, hvordan forholdene dér er. Gusinskijs medieaktiviteter var de eneste, der havde lov til at kritisere Putin og hans regering. Hans uafhængige fjernsynsstation er den eneste, der stiller spørgsmålstegn ved de russiske troppers fremgangsmåde i Tjetjenien. Hans program Dukker, der er baseret på det britiske program Spitting Image, gør grin med præsidenten, noget der skulle være til stor irritation for denne. Hans radiostation Ekho Moskvij var den, præsident Clinton for få dage siden valgte til det eneste interview af betydning, som han gav til et russisk medie.
Den 11. maj ransagede det såkaldte skattepoliti Gusinskijs arbejdssteder - der var tale om mænd i elefanthuer og camouflageuniformer, som bar Kalashnikov-geværer. Kun de færreste russere ser ikke en forbindelse mellem Gusinskijs kritik og den hårde behandling, han nu udsættes for. Nu er han som sagt arresteret, og Putin siger, at han ikke kender noget til sagen.
Ruslands fremtid står nu på vippen. Hvis ikke Putin afstikker en anden kurs og frigiver Gusinskij, må vi konkludere, at Ruslands brave forsøg på at etablere en fri presse ikke er lykkedes, og at deres demokrati blot var en illusion. Konsekvenserne heraf vil være katastrofale. Det vil betyde farvel til Europarådet, farvel til Partnerskab for Fred, farvel til Tacis og goddag til et nyt våbenkapløb. Europa-Parlamentet må gøre, hvad det kan, for at afværge denne katastrofe. Jeg opfordrer Dem, hr. formand, til at gå i samråd med Deres kolleger, så alle aspekter af forholdet mellem EU og Rusland kan blive undersøgt og diskuteret, og vi kan gøre vores indflydelse gældende ikke mindst over for præsident Putin, som bringer os alle i fare.
Mange tak, hr. kollega. Som det kan høres af bifaldet, har Parlamentet taget Deres bemærkning til efterretning.
Hr. formand, lige et andet punkt. Det skete i går, det skete for nogle måneder siden, ja, det sker faktisk hver måned, at der gives tilladelse til receptioner arrangeret enten af formandskabet eller af parlamentarikere fra andre medlemsstater. Disse receptioner ender så i svire- og ædegilder for åbent kamera. Hr. formand, det er uværdigt for Parlamentet.
Gennem Dem vil jeg gerne anmode om, at der udarbejdes en kodeks for denne type arrangementer. Efter min opfattelse bør vi ikke fortsat acceptere denne praksis. Det overrasker mig, at der gives tilladelse hertil, fordi jeg fra de samme kvæstorer modtog et brev i sidste uge med en negativ bemærkning om en udstilling for handicappede, som jeg havde arrangeret. Det afvises, mens disse fester, hvor vi fremstår som ådselgribbe, tillades uden videre. Jeg anmoder Dem om at fremlægge dette for kvæstorerne for at få det bragt til ophør, for det er uværdigt for os alle.
Fru kollega, jeg skal bede Dem om at fremsætte Deres anmodning skriftligt for kvæstorerne, som derefter foretager de nødvendige skridt.
Hr. formand, jeg har gransket gårsdagens protokol og har bemærket, at parlamentsmedlem Elmar Brok ikke har erklæret sig forhindret i at stemme under afstemningen om betænkningen vedrørende digital-tv, selv om han i registeret over medlemmernes anden beskæftigelse har oplyst, at han er senior vice-president i et foretagende ved navn Media Developments Bertelsmann. Efter min mening bør dette spørgsmål behandles i Parlamentet.
Hr. kollega, jeg har ikke helt forstået det. Siger De, at han har stemt, eller at han ikke har stemt? I oversættelsen hed det, at han ikke har stemt, og hvis han ikke har stemt i en sag, hvor dette kommer på tale, har han jo båret sig korrekt ad.
Hr. formand, jeg læser i protokollen, og her står ikke, at han ikke skulle have stemt.
Hr. formand, jeg tager ordet for blot at sige, at jeg har været i kontakt med ordføreren for betænkningen, hr. Murphy, og vi blev enige om, at det ville være bedre at sætte denne betænkning til afstemning uden forhandling.
Fru formand, den østrigske politolog og professor Anton Pelinka er blevet stillet for retten på grund af en udtalelse om hr. Haider. Hr. Pelinka var medlem af bestyrelsen for Det Europæiske Observatorium for Racisme og Fremmedhad i Wien. Ifølge traktatforpligtelserne skulle han støttes af den østrigske regering. Men til trods for gentagne anmodninger har han fået utilfredsstillende intern støtte. I en pressemeddelelse siger hr. Schüssel, at traktatforpligtelserne i lyset af erfaringerne er alt for høje. Hr. Pelinka er trådt af, fordi han ikke føler sig støttet af regeringen, og han er blevet erstattet med et medlem af et af regeringspartierne
Jeg ved, at formanden altid har gjort en stor indstats i kampen mod racisme og fremmedhad. Jeg var til stede, da hun holdt sin tale i Wien ved åbningen af centeret. Vi har også et ansvar med hensyn til de europæiske institutioners virken. Mit spørgsmål er, om De er villig til at skrive et brev eller kontakte den østrigske regering for at udtrykke Deres bekymring over begrænsningen af ytringsfriheden og gøre regeringen opmærksom på dens forpligtelser, som den ikke ensidigt kan komme uden om.
Tak, fru Buitenweg. Vi vil meget nøje følge de begivenheder, De netop har berettet for os.
Fru formand, Parlamentet vedtog i går med et demokratisk flertal ikke at holde møde om fredagen i Strasbourg. De udsendte derefter en pressemeddelelse, hvori De siger, at det beklager De. Det har De naturligvis lov til. Alle har deres personlige og politiske ansvar. Det er imidlertid lidt forvirrende, når formanden for Parlamentet beklager en demokratisk beslutning truffet af Parlamentet under Parlamentets officielle brevhoved med en henvisning til Parlamentets tjenester. Jeg anmoder Dem om ikke at skabe forvirring, hvis De vil tage Deres personlige ansvar over for Deres vælgere, det forstår vi alle, men De bedes gøre det på Deres eget brevpapir.
Fru van der Laan, De vil sikkert være enig med mig i, at selv når man er blevet betroet embedet som formand for Europa-Parlamentet, er vi stadig frie politikere. Jeg udtrykte mig rent personligt. Jeg sagde, at jeg personligt beklagede dette afstemningsresultat, at jeg forstod de praktiske grunde, der havde ført frem til det, og at jeg siden hen sammen med Formandskonferencen ville se på, hvordan vi bedst følger op på afstemningen i Parlamentets interesse. Jeg mener ikke, jeg har overskredet mine beføjelser.
Fru formand, jeg vil gerne fortælle om en ubehagelig oplevelse, som jeg har været ude for, og som efter min mening går ud over parlamentsmedlemmernes værdighed.
Tirsdag aften rejste jeg til Polen for at deltage i en international konference. Ved grænseovergangen i Görlitz var det tyske grænsepoliti - sådan som det kan forekomme - usikker på min identitet. For at fjerne denne usikkerhed og rette op på situationen viste jeg dem derfor min passérseddel fra Europa-Parlamentet. Og så var det, at det tyske politi - der kaldte denne passérseddel for et fantasidokument - tilbageholdt mig i otte timer, indtil de fik de nødvendige oplysninger og efter adskillige forhandlinger. Jeg tilbragte otte timer i et rum, hvor jeg blev holdt under opsyn, og jeg måtte ikke telefonere.
Det var kun takket være de polske myndigheders mellemkomst - og de har i øvrigt anerkendt dette dokuments gyldighed, hvilket giver mig store forventninger til udvidelsen - at jeg kunne fortsætte min rejse. Jeg vil senere fremsende en skriftlig og mere detaljeret redegørelse, men jeg beder Dem om allerede nu at gøre de tyske myndigheder opmærksomme på dette problem. Man skal ved grænseovergangene være klar over, at dette dokument eksisterer, og at det har et formål.
Hr. Mauro, det, De dér har været ude for, er helt igennem forkasteligt. Jeg vil bede Dem så hurtigt som muligt at sende mig et notat, så jeg kan kontakte de pågældende myndigheder. Det er så meget mere forkasteligt, når der på dette dokument, på dette pas, ordret står, at det skal anerkendes af myndighederne i Den Europæiske Unions lande. Det er virkelig helt forkasteligt. Vi vil prøve at sætte en stopper for den slags.
Fru formand, problemet med dette pas er, at der ikke er nogen, der kender det! Vi bruger det næsten heller ikke. Derfor bør De efter min mening endnu en gang gøre myndighederne opmærksom på, at dette pas har gyldighed i EU. I går fortalte fru Karamanou, at hun ville rejse til Amerika på det. Det kan hun selvfølgelig ikke! På passet står der helt tydeligt: "Gælder kun i Den Europæiske Union." Men måske skulle man for at forhindre den slags gøre de tyske myndigheder og myndighederne i andre lande opmærksom på, at det er gyldigt!
Fru Pack har helt ret. Hvis vi vil undgå at den slags sker igen, skal der faktisk et pædagogisk betonet initiativ til, så alle og enhver ved, hvad der tales om.
Fru formand, jeg vil nødig have, at Parlamentets medlemmer tror, at jeg ikke har nogen humoristisk sans. I går omtalte jeg en mand eller kvinde, der stod uden for mødesalen klædt ud som en pakke cigaretter. Men jeg var ude i et alvorligt ærinde, og måske blev der taget lidt for let på det i går.
Jeg har et brev fra Dem, fru formand, dateret den 6. april, hvoraf det fremgår, at Kvæstorkollegiet har besluttet, at området omkring mødesalene i Bruxelles og Strasbourg skal betragtes som en neutral zone, hvor demonstrationer, udstillinger eller lignende aktiviteter, der har til formål at påvirke medlemmerne, ikke vil blive tolereret. De sagde dernæst, at De ville undersøge, hvordan man kunne undgå, at dette gentog sig. Jeg håber, at De og Kvæstorkollegiet vil tage dette alvorligt, da noget sådant anfægter medlemmernes ret til at komme til Parlamentet og stemme frit i de spørgsmål, som deres vælgere har sendt dem hertil for at diskutere. 1.000 arbejdspladser i min valgkreds er nu i farezonen som følge af de beslutninger, der blev taget her i går.
Hr. Perry, jeg kan forsikre Dem, at kvæstorerne og jeg tager dette meget alvorligt, og at vi vil sørge for, at det ikke gentager sig.
Hr. formand, til forretningsordenen. Jeg forstår, at det første punkt på dagsordenen, som blev rejst i det direkte valgte Parlament i 1979, var af Ian Paisley, og det var, at det engelsk flag var hejst omvendt. 21 år senere må jeg fortælle Dem, at i går eftermiddags foran højhuset, hvor motorcyklerne var ved at samles, var der hejst 16 flag. 15 af dem vendte rigtigt, men det britiske var vendt på hovedet. At flage med det britiske flag omvendt er et internationalt anerkendt nødsignal, og at gøre det, når det ikke er noget nødsignal, er en grov krænkelse af flaget og Storbritannien.
Jeg har korresponderet med vores formand om denne sag, og hun har skrevet til mig og forsikret mig, at sagen ville blive ordnet, og at man ville hejse flaget rigtigt. Må jeg nu først og fremmest bede Dem om at forsikre mig, at flaget øjeblikkelig bliver anbragt rigtigt og også, at der bliver draget omsorg for, at dette altid sker i fremtiden.
Jeg kan forsikre Dem om, kære kollega, at der vil blive gjort alt for at give Deres flag sin fulde glans tilbage.
Hr. formand, jeg har nyt til hr. Helmer, som bør glæde ham. Han bør være glad for, at vi overhovedet har det britiske flag oppe. Jeg hører, at det er det flag, som det er mest populært at stjæle her.
Hr. formand, sidste år stemte et flertal af medlemmerne af Parlamentet for at holde møde om fredagen. Ikke desto mindre har nogle af vores kolleger i den sidste tid her i Strasbourg forsøgt at forhindre de andre medlemmer i at arbejde under disse møder om fredagen. Jeg tager afstand fra denne meget lidt demokratiske holdning, så meget desto mere som de medlemmer, som ikke ville have, at deres kolleger skulle arbejde, alligevel har indkasseret deres dagpenge.
Endvidere vil jeg sige, at vi lige har truffet en anden beslutning om, at der fra næste år ikke mere skal afholdes møde om fredagen. Imidlertid har jeg i min e-mail fundet en meddelelse på engelsk fra et hollandsk medlem. Den lyder som følger, og jeg citerer:
"If these amendments" (hvis disse ændringsforslag), det vil sige om, at der ikke skal være møde om fredagen, "are adopted and under the existing rules Members who cannot travel back to their home country on Thursday evening will still be able to sign the attendance register on Friday" (bliver vedtaget, vil medlemmer, der ikke kan rejse tilbage til deres hjemland torsdag aften, i henhold til den eksisterende forretningsorden stadig kunne skrive sig på deltagerlisten om fredagen).
(FR) Jeg finder det skandaløst, hr. formand, at man opfordrer medlemmerne til alligevel at blive her fredag morgen for at skrive sig på tilstedeværelseslisten og indkassere dagpenge uden at arbejde, og jeg håber, at Parlamentet har mod til at ændre de nuværende regler.
Kære kollega, jeg anmoder Dem om ikke at genoptage drøftelsen og tage hensyn til mig, for jeg er selv en art, der er truet af udryddelse som formand for mødet fredag morgen i Strasbourg.
Hr. formand, jeg vil gerne vende tilbage til den telefax, som hr. van Hulten stillede os alle til rådighed før afstemningen, og som vedrører spørgsmålet om, hvorvidt der stadig skal afholdes møde om fredagen. Det handler ikke kun om deltagelse i plenarmøderne, men også om, at der skal udføres andre opgaver her. Disse opgaver må vi nu klare hjemme. Men vi får ingen dagpenge for arbejdet hjemme. Da dette imidlertid garanteres i skrivelsen fra hr. van Hulten, vil jeg gøre de manglende dagpenge gældende hos hr. van Hulten i det kommende år.
Jeg opfordrer alle mine kolleger til at gøre det samme. Hr. van Hulten må hellere begynde at spare sammen allerede nu!
Hr. formand, Parlamentet har i sin vished truffet en beslutning om fredagsmøderne. Jeg vil gerne opfordre til, at de ansvarlige organer sikrer, at chaufførtjenesten i det mindste fungerer, når der ikke afholdes møde om fredagen, for der bliver tale om mange medlemmer, der i hvert fald udnytter torsdagene her fuldt ud og gerne vil transporteres til deres transportmidler på en eller anden måde om fredagen.
Jeg erklærer Europa-Parlamentets session, der blev afbrudt den 16. juni 2000, for genoptaget.
Kære kolleger, i tirsdags fik vi overbragt den uendeligt sørgelige meddelelse, at den forhenværende formand for Europa-Parlamentet, Pierre Pflimlin, var død.
Pierre Pflimlin var en sand statsmand. Hans karriere inden for det offentlige begyndte lige efter krigen. Den førte ham helt til tops som ministerpræsident og regeringschef, hvor han i 1958, mens Frankrig gennemgik en af de sværeste perioder i sin historie, lettede overgangen sammen med general de Gaulle. Han tog aktivt del i udformningen af den femte republiks forfatning og blev fransk statsminister, en post, som han besad indtil 1962.
Pierre Pflimlin var en af disse historiske europæere, der fra krigens slutning i sin egenskab af parlamentariker, minister og politisk forkæmper kæmpede en brav kamp for at opbygge et stærkt og genforenet Europa. Med rødder i Alsace og Strasbourg og som ven og kollega til Robert Schuman var han en af de mest aktive fortalere for forsoning mellem Frankrig og Tyskland og et stærkt symbol på det fransk-tyske venskab. Denne forsoning, som han havde arbejdet så hårdt på, opfattede han som et sandt mirakel, hvilket han betroede biskoppen i Strasbourg. Han vidste imidlertid, at dette mirakel ikke var resultatet af tilfældigheder, men derimod af et frivilligt og skabt engagement, der hvilede på fælles målsætninger og effektive institutioner.
Pierre Pflimlin sad fra 1959 i Europarådets parlamentariske forsamling, som han fra 1963 i tre år var formand for. I samme tidsrum blev han medlem af Europa-Parlamentet og var medlem fra 1962 til 1967, hvorefter han vendte tilbage ved det første almindelige direkte valg i 1979. Han blev valgt til næstformand i 1982 og bestred formandskabet for Europa-Parlamentet fra 1984 til 1987.
Under hans formandskab hævder Europa-Parlamentet sig som en uundværlig partner, især på det budgetmæssige område. Det vinder anseelse såvel i Europa som på internationalt plan, eftersom Pierre Pflimlin har den glæde at byde bl.a. USA's præsident Ronald Reagan velkommen i Europa-Parlamentet.
Idet han støttede sig til Altiero Spinellis traktatforslag om Den Europæiske Union, opmuntrede han ivrigt til en reform af traktaterne ved hjælp af Den Europæiske Fællesakt, hvis utilstrækkeligheder han dog kritiserede med hensyn til de utilstrækkelige beføjelser, der var tilstået Europa-Parlamentet. Han gik i venskabeligt ledtog med formanden Jacques Delors og ansporede Parlamentet til at udnytte denne forbindelse fuldt ud, idet han talte for trepartsforhandlinger med Rådet og Kommissionen, en slags forsoning før tid.
For Pierre Pflimlin var også en dialogens mand. På trods af sin faste overbevisning respekterede han altid sine politiske modstanderes meninger, og han lod altid Europas overordnede interesser gå forud for betragtninger af ideologisk karakter.
Byen Strasbourg, hvori han var borgmester i 24 år, var for ham symbolet på denne åbning, det synlige tegn på den fransk-tyske forsoning og et tegn på tillid til og håb for Europas fremtid. Han havde også engageret sig energisk og seriøst i byens udvikling og position som europæisk hovedstad ved at skabe de bygningsmæssige infrastrukturer og udvikle en veritabel værtspolitik.
Pierre Pflimlin forlod Europa-Parlamentet i 1989, men for mange og især mange unge europæere står han fortsat som et vægtigt forbillede, en stemme, der vakte entusiasme, når den mindede om den europæiske konstruktions politiske endemål.
Til det sidste har formanden Pierre Pflimlin imponeret os med den vigør og den klarhed, der fandtes i hans budskaber, som for os alle vil stå som højst aktuelle. På alles vegne vil jeg gerne endnu en gang udtrykke vores stærkeste og dybeste medfølelse med Pierre Pflimlins familie og især med hans datter, der deltager i vores møde i dette øjeblik.
Det var under Pierre Pflimlins formandskab, nemlig i 1986, at flaget og hymnen blev godkendt som symboler på Den Europæiske Union. Jeg vil derfor gerne bede Dem om at rejse Dem og høre den europæiske hymne til minde om Europa-Parlamentets tidligere formand Pierre Pflimlin.
For nogle dage siden, kære kolleger, omkom 58 illegale indvandrere på tragisk vis i en lastbil ved den britiske grænse. Det skete den 18. juni. Dette dramatiske bortfald af mænd og kvinder, der på lige fod med de to unge guineanere, der omkom sidste sommer i landingsstellet på et europæisk fly, satte al deres lid til Europa, kan ikke undgå at vække vores største medfølelse.
Jeg er overbevist om, at vi alle hver især er blevet oprørte over dette drama, og jeg er sikker på, at vi alle er enige om, at Den Europæiske Union skal styrke sin indsats mod denne nutidens slavehandel. Alt skal sættes i værk for at optrævle dette dødens netværk. Den Europæiske Union må svare omgående, og svaret skal indeholde en reel EU-indvandrerpolitik samt omdefinering af forholdet mellem nord og syd, der først og fremmest skal baseres på økonomisk udviklingsstøtte og vidensadgang.
Amsterdam-traktaten trådte i kraft for et år siden, og Det Europæiske Råd i Tampere fandt sted for seks måneder siden. Det juridiske grundlag for aktionen er altså til stede, men der er brug for en egentlig politisk vilje. Det er tid til at handle. Dette er grunden til, at Rådets formandskab og Europa-Kommissionen på Deres opfordring i morgen eftermiddag vil tage dette spørgsmål op i Europa-Parlamentet.
Fru formand, en bemærkning til forretningsordenen. Jeg har her en artikel fra den britiske avis The Independent om et møde, som De lader til at have haft med Hendes Majestæt Dronning Elizabeth II. Ifølge artiklen orienterede De efter mødet pressen om Hendes Majestæts politiske meninger. Det vakte en del bekymring og uro i politiske kredse i Det Forenede Kongerige, for som De sikkert ved, siger protokollen, at sådanne møder er private og ikke bør kommenteres.
Jeg vil gerne give Dem lejlighed til at fortælle os, at De var bekendt med protokollen for mødet, og måske også redegøre for, hvad De sagde til pressen bagefter.
Mine kære kolleger, jeg kan fuldt ud forsikre Dem om, at jeg ikke har afholdt nogen pressekonference oven på besøget hos Hendes Majestæt Dronningen. Til gengæld kan jeg fortælle, at euroen har været samtaleemnet på samtlige møder med de forskellige myndigheder, og at de alle har udvist stor interesse for dette spørgsmål.
Hr. formand, der mangler noget i protokollen fra i går. I går aftes tog jeg to punkter op. Det ene var Euro 2000 og dens succes. Det andet var, om hr. Helmer sammen med mig ville lykønske Hendes Majestæt Dronning Elizabeth II med, at hun bifalder indførelsen af euroen i Det Forenede Kongerige. Det fremgår ikke af protokollen. Vil De venligst rette det?
Hr. formand, vi var et meget stort antal medlemmer, som ikke kunne være til stede i går, fordi flyforbindelserne svigtede. Jeg kan oplyse, at 25 nordiske medlemmer og tolke var mellem 10 og 20 timer om at ankomme her til Strasbourg. Jeg håber, De vil viderebringe dette til vores franske formand og fortælle hende, at det næsten ikke er til at holde ud, og at det er en evig belastning, at vi skal møde her i Strasbourg. Og jeg vil gerne bede formanden om at kontakte Air France, som nu overtager det luftfartsselskab, som i går aflyste sin flyvning til Strasbourg. Jeg vil bede hende om at opfordre Air France til at bevare ruten og at beflyve den til tiden, således at vi kan undgå disse evige problemer i forbindelse med vores møder. Det bedste var selvfølgelig, at vi slet ikke skulle til Strasbourg, men det er en helt anden sag, hr. formand.
Hr. Haarder, jeg tager naturligvis Deres bemærkninger til efterretning. Jeg mener endvidere, at De i de fleste af Deres sagsmapper kan se, at den franske regering har sat en undersøgelse i gang. I den forbindelse opfordres De netop til at gøre opmærksom på de problemer, De har haft med at komme med fly til Strasbourg.
Jeg ved, at mange kolleger havde problemer i går, men jeg vil gerne understrege, at når jeg er formand, er jeg ikke fransk, men europæisk.
Hr. formand, jeg fortsætter med sagen fra før. På grund af flytrafikken var der mange, der ikke havde mulighed for at komme til tiden. Selv var jeg her godt nok til tiden, men jeg fandt ikke en liste at skrive mig på. Jeg håber, at dette vil fremgå af protokollen for i dag.
Hr. formand, jeg var med på den omtalte flyvning i går. Jeg var 12 timer undervejs til Strasbourg. Derudover havde jeg også problemer med overhovedet at få plads på et fly til Strasbourg. Det er ret uacceptabelt, at man som parlamentariker skal bruge den tid, man skulle bruge på enten at lave politisk arbejde eller på at være sammen med sine vælgere derhjemme, på at spekulere på, hvordan man skal bære sig ad med at komme frem til sin arbejdsplads, men også på at finde ud af, hvordan man skal overnatte. Hvis man ikke er så heldig at vinde i lotteriet her i Strasbourg og have et fast hotelværelse, så skal man også overveje fra gang til gang, hvor man skal sove, hvordan man skal bære sig ad med at komme ind på sit hotel i byen osv. Vi er nødt til at få nogle ordnede forhold, hvis dette Parlament skal fortsætte. Jeg henvender mig til Dem som franskmand - selv om jeg godt ved, at Deres nationalitet ikke spiller nogen rolle i forbindelse med Deres funktion som formand - for EU har jo fransk formandskab nu, og så vidt jeg ved, er det i fransk interesse, at Parlamentet forbliver i Strasbourg. Jeg vil gerne anmode om, at den franske præsident bliver underrettet om de umulige arbejdsbetingelser, vi udsættes for, fordi Parlamentet mødes i Strasbourg.
Hr. formand, jeg vil bare sige, at jeg efter 11 års medlemskab kender det franske luftfartsselskab, så jeg har valgt et andet, og jeg kom frem til tiden.
Hr. formand, jeg kan godt forstå vores danske kolleger i dette spørgsmål om flyforbindelser. Dagen i går var virkelig katastrofal, men jeg vil samtidig påpege, at da danskernes problemer begyndte, havde jeg allerede været på vej til Strasbourg i fem timer. Jeg rejste fra en europæisk hovedstad til Strasbourg via en anden hovedstad ad den kortest mulige rute. Rejsen varede 14 timer fra hovedstaden til Strasbourg. Jeg har stemt for Strasbourg i alle Parlamentets afstemninger, og også for fredagen. Men det kan ikke fortsætte sådan her. Efterhånden begynder jeg at hælde til det synspunkt, at vi skal mødes i Bruxelles, hvortil rejsen ikke varer 14 timer.
Kære kolleger, Deres bemærkninger er fuldt ud berettigede og vil blive sendt videre til de kompetente tjenestegrene.
Jeg kan se, at talelisten bliver længere og længere. Jeg håber ikke, at alle indlæggene vedrører problemerne med at komme med fly til Strasbourg, for vi skal have meget arbejde fra hånden her til formiddag.
Hr. formand, dette har intet med flyvemaskiner at gøre, selv om jeg godt kunne sige noget om flyrejser, hvis det skulle være.
Jeg henviser dels til en bemærkning til forretningsordenen, dels til protokollen fra i går. Som De husker, tog det det meste af en time at komme igennem de første 13 punkter på dagsordenen i går. Vi var derefter så privilegerede at høre den portugisiske premierminister tale. I samme øjeblik premierministeren begyndte at tale, rejste ca. halvdelen af medlemmerne sig og forlod salen. Det kan skyldes, at de havde andre møder eller noget andet, de skulle, men det er altså ekstremt uhøfligt at gå, mens premierministeren taler. Jeg vil gerne bede de politiske grupper og Parlamentet bestræbe sig på, at der ikke finder andre møder sted, når statsoverhoveder eller premierministre taler her i Parlamentet, så folk ikke har lejlighed til at forlade salen.
Deres bemærkninger vil blive sendt videre til de ansvarlige for de politiske grupper, og vi får om et øjeblik mulighed for at se, om meddelelsen er taget til efterretning.
Hr. formand, jeg ser i protokollen, at udvekslingen af spørgsmål og svar med minister Moscovici under spørgetiden er forkert formuleret.
I protokollen står der på side 14, i det mindste i den græske udgave: "Spørgsmål 16 af Marinos: "Tyrkiske flys overtrædelser af Cyperns luftrum. Moscovici svarer på spørgsmålet samt på Marinos' tillægsspørgsmål, og dernæst tager også Zacharakis ordet".
Hr. formand, jeg vil gerne betone følgende: Skønt den franske præsident, hr. Chirac, med sin egen tilstedeværelse her i morges og med indholdet i sin tale gav indtryk af, at samarbejdet mellem Europa-Parlamentet og formandskabet vil blive tættere og mere systematisk under det franske formandskab, så gjorde den første af formandskabets ministre, som har været her og har samarbejdet med os, det tidligere medlem af Europa-Parlamentet, hr. Moscovici, i eftermiddags det stik modsatte. Selv om han var afvisende og gav, hvad jeg nærmest vil kalde enkeltstavelses svar til næsten alle medlemmerne eller påstod, at han svarede os, så svarede han faktisk på det skriftlige spørgsmål, som jeg havde stillet ham. Men jeg stillede ham desuden et andet spørgsmål, som det fremgik af formiddagens forhandlinger i går, om de tyrkiske besættelsestroppers invasion af en ny del af Cypern. I stedet for at svare på det spørgsmål, som jeg havde stillet hr. Moscovici, sagde han: "Jeg har allerede svaret Dem". Derefter tog hr. Zacharakis ordet og stillede ham to spørgsmål, men hr. Moscovici ikke så meget som rejste sig fra sin plads, endsige svarede ham.
Jeg vil for det første gerne spørge, om det er tilladt, at en hvilken som helst minister eller kommissær, der stiller et spørgsmål, bliver nægtet et svar, og det endog med en fuldstændig hånlig mine, og om det er tilladt, at vi som svar får "Jeg har allerede svaret Dem", selv om han ikke havde svaret. Det samme var også tilfældet over for andre medlemmer, som, hvis de er til stede, kan bekræfte det. Jeg vil gerne have et svar fra ham, og desuden ønsker jeg protokollen rettet.
Tak, hr. Marinos, jeg tager Deres mening til efterretning. Den noteres også i protokollen. Forretningsgangen i spørgetiden bør rigtignok evalueres fra tid til anden. Jeg undersøger dette punkt nærmere.
Jeg vil også gerne bede om, at protokollen bliver rettet, da den faktisk ikke afspejler det, som foregik under mødet.
Jeg vil gerne have, at der bliver skrevet i protokollen, at jeg stillede to specifikke spørgsmål til hr. Moscovici, som han ikke svarede på. I fortsættelse af det, som hr. Marinos nævnte og ud over hr. Moscovicis hånlige indstilling, idet han ikke gjorde den traditionelle, franske høflighed ære, og det endog ved et parlamentsmøde på fransk grund, så er det, som jeg hæfter mig ved, og som jeg konkluderer af hans tavshed, og som det ville være godt, at den græske regering blev opmærksom på, at den franske regering inderst inde har til hensigt at modsætte sig Cyperns optagelse i EU og fremme Tyrkiets optagelse, selv om dette land overtræder menneskerettighederne og grundlæggende principper i international ret.
Tak, hr. Zacharakis, vi vil ikke føre den politiske debat herom nu. Hr. Moscovici talte i går, og jeg undersøger, om det er korrekt gengivet i protokollen.
Hr. formand, jeg vil endnu en gang henvise til det emne, jeg tog op i mandags og igen i går med hensyn til hr. Helmers bemærkninger her i Parlamentet. Det kommer som en overraskelse for mig, at jeg nu to gange har bedt hr. Helmer om at bekræfte den engelske dronnings støtte til euroen, uden at han har kommenteret det. Det er så vidt vides første gang, hr. Helmer har været mundlam.
Hr. formand, så vidt vi er informeret, trak fru Stauner i går begrundelsen tilbage i det ansvarlige udvalg. Men den blev alligevel omdelt i dag. Hr. formand, jeg vil blot bede Dem om at få konstateret, om ordførerens begrundelse er blevet trukket tilbage eller ej. For i så fald bør den ikke længere blive omdelt som et officielt dokument.
Det forholder sig helt nøjagtigt således, at jeg i henhold til forretningsordenen trak denne begrundelse tilbage i går aftes. Jeg bad tjenesterne om at affatte brevet herom i Budgetkontroludvalgets sekretariat. På grund af arbejdstiden var det ikke længere muligt om aftenen. Jeg går ud fra, at det foreligger, når jeg kommer tilbage til mit kontor, og at jeg så kan underskrive det, hvorefter proceduren kan gå sin gang.
Hr. formand, jeg vil gerne tage et spørgsmål op, der skulle have stor interesse for Parlamentet og specielt medlemmerne af Udvalget om Økonomi og Valutaspørgsmål og Budgetkontroludvalget.
I mit eget hjemland foregår der alvorlige overtrædelser af fællesskabslovgivningen og Den Europæiske Investeringsbanks statutter. I henhold til fællesskabslovgivningen har medlemsstaterne ikke lov til at foreslå eller indstille deres egne borgere direkte til Styrelsesrådet til posten som vicepræsident for EIB, og en sådan handling er en klar overtrædelse af Den Europæiske Investeringsbanks statutter. Det er udelukkende EIB's bestyrelse - der er et særskilt organ - der kan foretage sådanne indstillinger og udnævnelser.
Situationen i Irland er helt i modstrid med dette princip. Den irske regering har i strid med lovgivningen indstillet en person, der ikke blot er uden erfaring i økonomiske og finansielle anliggender, men som også er en vanæret højesteretsdommer, der blev tvunget til at tage sin afsked, inden han blev anklaget for højforræderi af det irske parlament. Sagen behandles i øjeblikket af de irske domstole.
Det er en meget vigtig sag for Europa-Parlamentet, der er berørt, fordi Den Europæiske Union udsteder garantifonde til EIB. Parlamentet skal bemærke dette, for hvis vi giver medlemsstaterne lov til at krænke lovgivningen på denne måde, har det alvorlige følger for Den Europæiske Union som helhed. Jeg vil gerne spørge formanden, om han vil pålægge Udvalget om Økonomi og Valutaspørgsmål at undersøge dette, da det er et hastespørgsmål. Det kan skabe en meget uheldig præcedens for andre medlemsstater og for indstillinger til dette organ.
Hr. formand, i mandags kom jeg med en bemærkning til forretningsordenen om formand Nicole Fontaines omtalte kommentarer i den britiske presse vedrørende hendes besøg for nylig hos Hendes Kongelige Højhed, Dronning Elizabeth II. Et britisk Labour-medlem i Europa-Parlamentet, hr. Miller, gentog, hvad der forlød at være dronningens bemærkninger, ikke én gang, men tre gange, mandag, tirsdag og onsdag. Han forsøgte at inddrage dronningen i en politisk disput og bruge hendes navn til at score nogle billige politiske point.
Hr. formand, det kan være, at formand Fontaine ikke var bekendt med den britiske etikette, der gælder i sådanne sager, men hr. Miller har ikke samme undskyldning. Han ved udmærket godt, at vores statsoverhoved er et ikke-politisk statsoverhoved. Han ved udmærket godt, at hun i snart 50 år omhyggeligt har undgået at blande sig i kontroversielle politiske spørgsmål. Han ved udmærket godt, at hun ikke kan komme her til Parlamentet for at få bragt misforståelsen ud af verden. Hans opførsel er en skændsel og en skandale.
Hr. formand, jeg er stolt af at være britisk, men i dag skammer jeg mig over at måtte dele nationalitet med denne mand? Har han ingen skam i livet? Har han ingen respekt? Har han overhovedet ingen anstændighed eller ære?
Hr. formand, hvordan kan jeg dog svare på et sådant angreb? Da jeg rejste spørgsmålet mandag, tirsdag og onsdag, bad jeg hr. Helmer om hans kommentarer om euroen. Indtil nu har han nægtet at gøre dette. Må jeg også sige, at Hendes Majestæt Dronningen, da fru Fontaine talte med hende og tydeligvis stillede hende visse spørgsmål, i sit svar repræsenterede sin regering, som er en Labour-regering. Det kan godt være, at det ikke passer hr. Helmer, men jeg er ked af at måtte sige, at det nu er, som tingene står.
Må jeg også sige ja, jeg er skotte, ja, jeg er britisk, men hr. Helmer, jeg er også europæer og stolt af det.
Hr. formand, jeg vil gerne fremføre denne bemærkning til dagsordenen via formand for delegationen til Centralamerika og Mexico. Der var, hr. formand, som bekendt valg sidste søndag. I går var der møde i den delegation, som jeg leder, og vi havde lejlighed til at drøfte en rapport, som er blevet udarbejdet af vores kolleger, der var i Mexico for at overvære dette valg som Europa-Parlamentets observatører.
Jeg vil gerne, hr. formand, meddele Dem, at mødet sluttede med at vedtage en erklæring med tre punkter: anerkendelse og påskønnelse af den værdige måde, hvorpå vores mexikanske venner gennemførte dette valg; lykønskning til hr. Vicente Fox for valgsejren og ønske om, at forbindelserne mellem EU og Mexico kan videreudvikles inden for rammerne af den samlede aftale, der blev godkendt og ratificeret i marts; og for det tredje lykønskning til præsident Zedilho for de mexikanske institutioners demokratiske udvikling.
Jeg vil gerne bede Dem, hr. formand, om, at vores beslutning, hvis komplette tekst kommer Dem i hænde i dag, bliver en beslutning, som formanden for Europa-Parlamentet tilstiller de mexikanske myndigheder.
Udmærket, hr. Seguro. Jeg vil naturligvis lade dette gå videre til formanden, fru Fontaine.
Hr. formand, mine damer og herrer, jeg vil gerne gøre opmærksom på et virkeligt irritationsmoment i forbindelse med protokollen. De godkendte tekster hører også til protokollen. Jeg gjorde i går opmærksom på, at den engelske oversættelse af artikel 6, stk. 3, i forbindelse med ændringsforslag 26 skal rettes før afstemningen om direktivet til bekæmpelse af hvidvaskning af penge, fordi den engelske oversættelse er forkert. I den engelske oversættelse henvises der i midten af andet afsnit blot til repræsentation i retten, men ikke til juridisk rådgivning, således som det er tilfældet i den tyske tekst. Det er et helt afgørende punkt i dette direktiv, og da Rådets arbejdsgruppe arbejder på basis af den engelske tekst, er det af afgørende betydning, at denne tekst bliver rettet. I udvalget har jeg allerede påtalt det over for sprogtjenesterne. Dengang blev der i udvalget set bort fra et ændringsforslag, fordi den tyske tekst er originalteksten - ordførerens sprog. Jeg påtalte dette i går - fejlen er ikke blevet udbedret - jeg påtaler det i dag for tredje gang! Europa-Parlamentets tjenester bør arbejde mere omhyggeligt på sådanne afgørende punkter, og det er egentlig uholdbart, at protokollen på trods af min kritik i går igen i dag er forkert på dette punkt! De bedes undersøge denne sag til bunds og afhjælpe dette helt afgørende aspekt, som er af stor betydning for dette direktiv, og rette den engelske oversættelse!
Selvfølgelig, hr. Lehne. Det forklarede De allerede meget omhyggeligt i går, og vi vil naturligvis sørge for, at den fornødne rettelse bliver foretaget.
Hr. formand, vi modtog i går et gult brev fra den grønne næstformand, og brevet var vedhæftet nogle nødder. Brevet drejede sig om støtte til eksport af produkter fra Vanuatu, et af udviklingslandene i Stillehavet. Det er efter min mening et godt forslag, og det er helt i orden. Jeg vil også gerne støtte det. Men jeg studser lidt over, at næstformanden i dette brev udtrykkeligt anfører, at det er ulovligt at importere disse nødder til Den Europæiske Union. Jeg må nu bede denne næstformand oplyse, hvordan den ulovlige import af disse nødder så har fundet sted, for han leverede dem jo til os! Det er i sig selv en modsigelse, og den bedes han forklare.
Ærede kolleger, det er mig en stor glæde i dag at kunne byde velkommen til delegationen fra den schweiziske forbundsforsamling. Delegationen ledes af formanden, Marcel Sandoz, som har taget plads i den officielle loge.
Mine damer og herrer, jeg skal først og fremmest oplyse Dem om, at protokollen endnu ikke foreligger i alle sprogversioner. Derfor udsættes godkendelsen af protokollen for mødet i går, indtil de alle sammen foreligger.
Årsagen til forsinkelsen er, at vi har mere end 200 sider med afstemninger ved navneopråb, som har belastet Parlamentets budget med sølle 4 millioner belgiske francs. Vi er derfor i gang med at udarbejde de udgaver, der mangler. Jeg håber, at alle grupperne er bevidste om, hvor meget disse anmodninger om afstemning ved navneopråb belaster institutionens budget. Når de manglende versioner foreligger, vil vi gå i gang med godkendelsen af protokollen.
Hr. formand, jeg har en bemærkning til forretningsordenen. Jeg vil gerne henlede Parlamentets opmærksomhed på en meget alvorlig hændelse, som fandt sted i går i min valgkreds i Sunderland i England. En frugt- og grøntsagsgrossists lokaler blev udsat for razzia foretaget af politi og "trading standard officers", der beslaglagde de vægte, som han brugte til at veje sine produkter i de traditionelle britiske vægtenheder pund og unser. Dette er nu tilsyneladende en overtrædelse af et EU-direktiv, selv om der hersker juridisk tvivl om dette.
Jeg håber, at formanden vil støtte mig i min fordømmelse af denne yderst hårdhændede reaktion og skrive til min vælger og tilbyde ham Parlamentets fulde støtte i hans kamp mod denne nonsens. Hvis medlemmerne skulle undre sig over, hvorfor EU er så upopulær i Det Forenede Kongerige, så kan jeg sige, at det er på grund af hændelser som denne.
Hr. Callanan, dette alvorlige angreb på de britiske traditioner bekymrer mig stærkt, og det vil blive behandlet på behørig vis. Men under alle omstændigheder, var det - efter min mening - ikke en bemærkning til forretningsordenen.
Hr. formand, jeg har en bemærkning til protokollen, selv om den ikke skal godkendes endnu, men måske kan man korrigere det allerede nu. I forbindelse med kollega Karas udmærkede betænkning i går ville jeg stemme for det særligt gode stk. 5, men jeg kom ved en fejltagelse til at stemme imod. Jeg beder Dem rette det.
Hr. formand, jeg vil gerne bede Dem om at få sikkerhedstjenesten til at undersøge, hvad der er sket. I morges, da jeg kom til mit kontor, stod døren åben, selv om jeg helt sikkert ved, at jeg låste den i går aftes, og min computer var tændt, selv om jeg er helt sikker på, at jeg slukkede for den i går aftes. Jeg synes, det i hvert fald bør undersøges, hvad der er foregået her i nat.
Fru Gebhardt, det er en bekymring, som jeg deler, for nøjagtigt det samme skete for mig for to dage siden. Vi vil derfor gøre vores sikkerhedstjenester opmærksom på det.
Hr. formand, jeg respekterer, at De endnu ikke kan sætte protokollen under afstemning, men jeg vil gerne vende tilbage til et punkt, der var fremme i går. Ved starten af debatten om aktuelle og uopsættelige spørgsmål havde vi en diskussion om anvendelsen af forretningsordenens artikel 146, det vil sige udsættelse af en debat. Formanden erklærede, at det ikke var muligt i debatten om aktuelle og uopsættelige spørgsmål. Jeg spørger mig selv, hvordan det er muligt, at en artikel i forretningsordenen ikke finder anvendelse på en situation, uden at der nævnes noget herom andre steder i forretningsordenen. Artikel 146 blev åbenbart sat ud af kraft. Jeg anmoder derfor om, at Forretningsudvalget eller formanden klargør, hvornår artikel 146 i så fald finder anvendelse. Situationen i går har givet anledning til stor uklarhed.
Hr. Maaten, i henhold til forretningsordenens artikel 50, stk. 6, gælder artikel 143, 144 og 146 ikke for denne type beslutningsforslag. Det vil sige, at mødeformanden holdt sig nøje til forretningsordenen.
Hr. formand, hvad angår den bemærkning, som hr. Callanan kom med for et øjeblik siden, vil jeg foreslå, at han i stedet for at rejse sagen over for Dem burde rejse den over for Det Forenede Kongeriges dronning, eftersom hun synes at have en mening om de fleste europæiske spørgsmål nu om dage.
Jeg vil meddele Dem, at der, som De ved, i går skete en sørgelig ulykke, hvor to chauffører og 25 unge mistede livet på de spanske veje i nærheden af Soria. Formanden har besluttet at sende en kondolenceskrivelse til ofrenes familier og de relevante myndigheder. Dermed mener jeg, at vi i et vist omfang har efterkommet de anmodninger, der blev fremført under forhandlingen i går.
Hr. formand, de catalanske medlemmer, der er til stede her i salen - som De selv, hr. Gasòliba og jeg - er naturligvis særligt berørte af denne tragedie. Og uafhængigt af den fornuft, som formanden har udvist ved at sende en kondolenceskrivelse til ofrenes familier, ville det måske ikke, hr. formand, være omsonst, hvis denne skrivelse fra formandskabet indeholdt endnu en kraftig opfordring til de myndigheder i Den Europæiske Union, der er ansvarlige for transport, om til punkt og prikke at overholde lovgivningen og overvågningen af sikkerhedsforholdene ved transport af såvel skolebørn som pensionister, som mange gange har været ofre for disse tragedier.
Jeg erklærer Europa-Parlamentets session, der blev afbrudt den 7. juli 2000, for genoptaget.
Mine kære kolleger, jeg har endnu en gang den triste opgave at åbne vores plenarmøde med en erklæring om den vold, der er steget kraftigt i det spanske Baskerland i løbet af denne sommer. Syv nye ofre er blevet myrdet af en organisation, hvis strategi nu står klart for os, nemlig at forsøge at besejre demokratiet med terror.
Tillad mig at nævne disse ofre ved navn: José María Martín Carpena, byrådsmedlem for Folkepartiet i Málaga, hvis enke og datter aflægger besøg i Europa-Parlamentet i morgen tidlig kl. 9.00; Juan María Jauregui, forhenværende civilguvernør for Guipúzcoa-provinsen; José María Korta, formand for Guipúzcoas arbejdsgiverforening; Francisco Casanova, sekondløjtnant i den spanske hær; Irene Fernández Pereda og José Angel de Jesús Encinas, fra det civile vagtværn i Sallent de Gallego, og Manuel Indiane, byrådsmedlem for Folkepartiet i Zumárraga.
Ved hver af disse sørgelige lejligheder har jeg givet udtryk for vores solidaritet med ofrene. Jeg har udtrykt vores fordømmelse af disse utilbørlige barbariske metoder. Jeg har ligeledes givet min støtte til de spanske myndigheder.
I dag er det hele Europa-Parlamentet, der alle som én og uden hensyn til vores divergerende politiske indstillinger ærer deres minde ved højt og tydeligt at give udtryk for, at terrorismen er lig med en afvisning af demokratiet. Ved at nægte folk retten til livet dræber den friheden. Volden er ikke blot fordømmelig, den er også ineffektiv, for den isolerer og udstøder dem, der udøver den.
Jeg foreslår et minuts stilhed som en sidste hyldest til ofrene for at bevidne Europa-Parlamentets støtte til deres familier og nærmeste samt til alle de demokratiske kvinder og mænd i Spanien, og især i det spanske Baskerland, der på trods af denne atmosfære af terror fortsætter med at tro på den politiske dialog og på de civiliserede samfunds grundlæggende værdier samt på demokratiets sejr i den sidste ende. Jeg beder Dem iagttage et minuts stilhed.
Fru formand, jeg kan desværre ikke erklære mig enig med Dem. Der findes ingen sandhed ud over hele sandheden. En del af virkeligheden er ikke nok i sig selv. Hele sandheden er den eneste virkelige sandhed. Det er langt mere end blot et metafysisk citat af Hegel. Vi i Euskal Herritarrok beklager også dybt tabet af menneskeliv og er lige så chokerede som alle Baskerlandets andre borgere i øjeblikket.
Bertrand Russell fordømte det obskøne i bevidst at ydmyge en nation, at gøre mennesker så vanvittige, at de har brug for en spændetrøje. Det er rent faktisk den spanske regerings strategi over for Baskerlandet. ETA's aktion er et retfærdigt udtryk for kampen for anerkendelse af noget helt elementært.
Hr. Gorostiaga Atxalandabaso, omstændighederne taget i betragtning vil jeg, idet jeg måske overskrider mine beføjelser som formand, personligt sige, at jeg finder Deres indlæg yderst upassende.
Med særligt henblik på de af vores medlemmer, der sad i den foregående plenarforsamling, skal jeg med sorg i sindet underrette jer om, at Vassilis Ephremidis og Staffan Burenstam Linder er afgået ved døden i løbet af denne sommer. Mange af jer vil have en meget klar erindring om deres tilstedeværelse blandt os, en yderst dynamisk tilstedeværelse, og jeg har tilladt mig på alles vegne selvfølgelig at udtrykke vores oprigtige medfølelse med deres familier.
Fru formand, en bemærkning til forretningsordenen. I et brev til Dem afsendt den 1. september henviste jeg til forskellige påstande i britisk presse vedrørende et medlem her i Parlamentet, Daniel Hannan, som drejede sig om, at han skulle have skafftet mere end 100.000 engelske pund til nej-kampagnen forud for den danske folkeafstemning om euroen. Vil De iværksætte en undersøgelse af dette spørgsmål for at få opklaret, hvorvidt Daniel Hannan har anvendt Parlamentets bygninger eller de medarbejdere, som han har ret til som medlem af Parlamentet, til at skaffe pengene? Og vil De sikre, at Daniel Hannan udtrykker sin holdning i erklæringen om økonomiske interesser forud for den danske folkeafstemning, så borgerne i Danmark kan se, hvor pengene kommer fra?
Hr. Murphy, jeg vil tage Deres udtalelse til efterretning. Jeg har modtaget Deres brev, og jeg har videresendt det til kvæstorerne, der vil undersøge, om der er grundlag for en opfølgning på sagen.
Fru formand, jeg vil gerne bede Dem opfordre kollegerne til at sikre sig, at de pågældende medlemmer er blevet informeret om en sådan erklæring, før de fremsætter erklæringer af denne art. Det er meget uhøfligt at komme med en bemærkning af den art ganske åbent her i salen, når det pågældende medlem ikke er til stede.
Hr. McMillan-Scott, mit problem er, at jeg aldrig på forhånd ved, hvilket emne en kollega vil tale om. For øvrigt burde det, i princippet, være et indlæg til forretningsordenen.
Kære kolleger, lad mig først her på morgenstunden byde velkommen til en gruppe byrådsmedlemmer fra Málaga, der har taget plads i den officielle loge. Blandt dem er hustruen til og datteren af byrådsmedlem for Folkepartiet i Málaga, José María Martín Carpena, som blev dræbt af ETA den 15. juli.
Jeg vil gerne sige specielt til Dem, at Deres tilstedeværelse her i salen i dag er et bevis på det mod, De giver udtryk for ved at se den forfærdelige prøvelse i øjnene, som De har gennemlevet, så meget mere dramatisk som at De var vidner til dette afskyelige mord. Jeg beder Dem modtage vores allervarmeste og mest hjertelige sympati.
De ved, at vi her i Parlamentet i går ærede ofrene for terrorismen i Spanien, og at vi til deres minde iagttog et minuts stilhed. Jeg vil gerne sige Dem, at De har Europa-Parlamentets fulde støtte i denne kamp for at bringe terrorismen i Spanien til ophør.
Fru formand, vi må igen beklage, at der i Europa stadig er nogle, som myrder andre for at tænke anderledes, som sætter ild til deres politiske modstanderes huse. Der er nogle, som tvinger mange til at emigrere for at redde deres eget og deres families liv.
Stillet over for det i en retsstat kan vi demokrater blot stå sammen om at forsvare vores system med frihedsrettigheder over for terrorens tyranni og stole på, at retfærdigheden sker fyldest. Det vanskeligste, kære kolleger, fru formand, er at forklare enkerne, de forældreløse børn, hvorfor den kære er borte. Elvira, María José, vi har kun mulighed for at vise jer vores solidaritet.
Fru formand, med Deres ord i går og i dag har De igen opfyldt Deres repræsentative rolle og vist Deres menneskelige kvalitet, og det takker jeg Dem for på vegne af Den Socialdemokratiske Gruppe. Vi har netop givet vores følelsesladede hyldest til et af ofrene, José María Martín Carpena, som er blevet berøvet livet for den eneste forbrydelse at leve og arbejde i et fredeligt og demokratisk land.
Til den sindsbevægelse, som alle eller næsten alle mennesker føler, og til den vrede, som alle demokrater føler, kan jeg i dette tilfælde føje en særlig sindsbevægelse. I 16 år har jeg haft æren af at være borgmester i den by, som Martín Carpena viede sit liv til, og af at lede det byråd, som Martín Carpena arbejdede i. Jeg kender udmærket værdien af ethvert byrådsmedlems arbejde. Til beskedenheden i den menneskelige, politiske og økonomiske kompensation, som man modtager, skal lægges indsatsen med tiden og et liv tilegnet almenvellet. Og på den måde havde Martín Carpena vundet alle Málagaborgeres hjerte.
Fru formand, som De ved, som vi i går kunne konstatere, er der grupper i Baskerlandet, der støtter terrorismen. Med nazistisk retorik opstiller de etniske og politiske mål for områder, der i dag er spanske og franske, som overgår Albanien i 60'erne, og de laver propagandafremstød i lande i Den Europæiske Union.
Jeg vil minde medlemmerne om, at hvis den terroristiske totalitarisme i Europa i 20'erne og 30'erne havde fundet sted inden for rammerne af en politisk union baseret på demokrati og menneskerettigheder, havde den ikke været mulig. Jeg vil derfor gøre opmærksom på, at hvis alle Europas sociale og formidlende institutioner reagerer med samme mod som Parlamentet, og hvis borgerne i de 15 stater føler det samme i forbindelse med ETA's attentater, vil terrorismen være på vej ud. Derfor, fru formand, vil jeg på vegne af Den Socialdemokratiske Gruppe udtrykke en dybtfølt hyldest til mindet om Martín Carpena og ligeledes min store medfølelse med det myrdede byrådsmedlems pårørende og venner.
Fru formand, tilstedeværelsen af gruppen af byrådsmedlemmer fra Málaga og især tilstedeværelsen af enken efter Martín Carpena er et af de elementer, der kan give os det håb tilbage, som ETA ønsker at fratage os, at udslukke. Jeg er ikke i tvivl om, at deres tilstedeværelse er et af de elementer, der gør det muligt for os at tro på, at det baskiske folk kan genfinde evnen til dialog og genoprette freden.
Det er naturligvis vanskeligt - selv om vi gentager hinandens ord, og Parlamentet i dag og i går har vedtaget sin holdning - at fastholde, at ordene fortsat har værdi. Det er vigtigt, at de fortsat har det. Det er vigtigt, at dens tilstedeværelse i vores ord har tilstrækkeligt med styrke til at svare til deres mod, og at vores holdning og vores ord deler deres smerte.
Det Europæiske Liberale og Demokratiske Partis Gruppe ønsker at udtrykke sit håb om, at freden kan vende tilbage til det baskiske folk.
Fru formand, på vegne af Den Europæiske Venstrefløjs Fællesgruppe vil jeg også i beundring og som tak hylde mindet om byrådsmedlem Martín Carpena, hans pårørende, hans datter, hans hustru og hans venner og gennem dem alle familier til de mennesker, der under opfyldelse af deres pligt har mistet livet som følge af terrorhandlinger.
Jeg vil sige til byrådsmedlem Martín Carpenas pårørende og venner, at byrådsmedlemmets offer ikke har været nyttesløst, at de står forrest med mod, med tapperhed, i forsvaret af demokratiet, ikke bare i Baskerlandet og i Spanien, men også i Europa. Det er nødvendigt ad demokratisk vej at forsvare demokratiets første skanser. Det er nødvendigt at huske på det usædvanlige mod, der skal til for på folkets vegne, som folkevalgt, hver eneste dag omgivet af farer, vold og trusler, at forsvare de demokratiske værdier. Det drejer sig ikke kun om byrådsmedlemmer. Repræsentanter for sikkerhedsstyrkerne, for demokratiet, for arbejdsmarkedsrepræsentanter, for fagforeninger, for arbejdsgivere, er også blevet myrdet, men det er særligt ryggesløst at myrde, intimidere eller forfølge mennesker, som nyder folkets tillid. Der findes ingen større modsætning. Derfor står alle de politiske grupper uden forbehold igen sammen om forsvaret af demokratiet og om at takke disse venner og pårørende til mennesker som Martín Carpena for det vidnesbyrd, som de aflægger. Det vil forpligte os i fremtiden i kampen for demokrati og frihed. De kan være sikre på, at Martín Carpenas offer ikke har været forgæves.
Fru formand, på vegne af Gruppen De Grønne/Den Europæiske Fri Alliance tilslutter jeg mig Deres deltagende og beundrende ord, men især Deres medfølelse for Martín Carpenas familie. Ethvert attentat i Europa på uskyldige borgere er et angreb på Europa, de demokratiske værdier, troen på, at der ad demokratisk vej, pacifistisk og tolerant kan findes de nødvendige ændringer, for at mennesker kan leve lykkeligere i strukturer.
Jeg håber derfor, at vi med endnu større styrke end tidligere i alle lande kan arbejde på at finde disse veje til fred og dialog, og at ingen forsøger at slå politisk mønt af attentater. Fru formand, familie, venner, mennesker i Málaga og så mange andre steder, hvor der allerede er faldet mere end 1000 dræbte, vi føler med jer, og vi ønsker først og fremmest, at terroren ophører. Vi ønsker ikke polarisering. Vi vil, at alle, der stræber efter fredelig forandring, finder hinanden omkring forhandlingsbordet.
Næste punkt på dagsordenen er Rådets og Kommissionens redegørelser om situationen i Mellemøsten. Som De ved, vil disse forhandlinger i dag have en ganske speciel karakter, idet de umiddelbart efter vil blive fulgt op af taler holdt af henholdsvis formanden for Knesset og formanden for Det Palæstinensiske Lovgivningsråd, som er her i Strasbourg, og som om få minutter vil indfinde sig i tilhørerlogen. Jeg vil byde dem velkommen, når de kommer, og som De ved, vil de udtale sig officielt på mødet kl. 11.30.
Fru formand, hr. formand for Kommissionen, medlemmer af Parlamentet, jeg vil gerne først, efter Dem, fru formand, og efter gruppeordførerne, give udtryk for Rådets sympati og bevægelse og for dets fordømmelse af terrorismen. Vi tog hul på dette emne under vores uformelle møde mellem udenrigsministrene lørdag og søndag i Evian. Det er nu min tur til at henvende mig til indbyggerne i Málaga og til hr. Carpenas enke. Jeg ønsker at forsikre dem om, at EU har til hensigt at handle på deres vegne imod denne plage, som terrorismen er, og som udgør en effektiv trussel mod vores demokratier.
De har meget legitimt valgt, fru formand, medlemmer af Parlamentet, at tage situationen i Mellemøsten op. Dette er så meget mere velvalgt, idet denne region, der gennem de seneste måneder har været skueplads for meget markante begivenheder, nu står ved et vendepunkt, der kan blive historisk. Vi befinder os i virkeligheden for første gang i en situation, netop før en afgørende frist udløber for befolkningerne i denne region, med en reel mulighed for at kunne se frem til en afslutning på et halvt århundredes konflikter mellem Israel og Palæstina, men også med risikoen for, hvis dette håb skuffes, at se en genopblusning af volden.
Det faktum, at formændene for henholdsvis Knesset, hr. Avraham Burg, og Det Palæstinensiske Lovgivningsråd, hr. Ahmed Qurie, på Deres invitation, fru formand, har accepteret at komme sammen for i dag at udtale sig i Europa-Parlamentet, viser viljen til fred og den dialog, der fra nu af driver de to parter frem. Jeg ser endvidere i dette initiativ, der så vidt jeg ved, er uden fortilfælde, en klar anerkendelse af den uophørlige indsats, EU har ydet for at fremme betingelserne for en fred og en anerkendelse, der også er ledsaget af meget kraftige forventninger til EU. Disse forventninger må ikke skuffes. Denne særlige gestus, i hvilken jeg ser et tegn på tillid og håb, fortjener at blive hilst med glæde.
Jeg vil nu bestræbe mig på at informere Dem om den analyse, vi foretager af den seneste udvikling af situationen i regionen og af perspektiverne for fredsprocessen.
Hr. formand, jeg vil gerne nævne en ting, som jeg mener er vigtig: I går kom jeg til Strasbourg via flyvning nr. 165 Athen - Frankfurt med Olympic Airways. Da Olympic Airways' fly ankom til Frankfurt, blev det omringet af tyske politifolk. Der var ingen, der kunne tale andre sprog end tysk, og vi måtte ikke forlade maskinen, før vi havde vist vores pas til de tyske politifolk. Jeg gør opmærksom på, at både Grækenland, Tyskland og Frankrig er med i Schengen-aftalen.
Det værste er, at dette ikke var nogen undtagelse, men er noget, som sker regelmæssigt, har vi fået at vide, i Frankfurt lufthavn med fly, som kommer fra Grækenland. Og som medlem af Europa-Parlamentet, hvor vi har haft så mange afstemninger om Schengen, betragter jeg det som både en fornærmelse og en nedvurdering af vores arbejde, når der eksisterer en lovgivning om personers frie bevægelighed, og den så i realiteten overtrædes systematisk af de tyske myndigheder. Eftersom dette også vedrører Europa-Parlamentets medlemmers bevægelighed, vil jeg anmode Parlamentets Præsidium om at tage de nødvendige initiativer til, at vi kan komme til Strasbourg som personer, der er medlemmer af Den Europæiske Union og af Schengen-aftalen.
Hr. Alavanos, jeg er sikker på, at det mindste, vores formand vil gøre, er at videresende teksten til Deres indlæg til de tyske myndigheder og lufthavnsledelsen i Frankfurt. Jeg ved ikke, hvad der ligger bag den pågældende praksis, men vi skal i det mindste have nogle oplysninger, der kan være en slags forklaring, ellers må man holde op med denne procedure, som jeg er enig med Dem i ikke har meget med Schengen-reglerne at gøre.
Hr. formand, i mandags rejste hr. Murphy, lederen af den britiske socialdemokratiske gruppe, i mit fravær og uden varsel spørgsmålet om min støtte til den danske antieurokampagne. Han var meget omhyggelig med ikke at anklage mig for noget, men det lykkedes ham alligevel at give det indtryk, at jeg på en eller anden måde er under mistanke. Jeg vil meget gerne have ført til protokols, at mit engagement i den danske folkeafstemning har været helt adskilt fra mit arbejde i Parlamentet, og at jeg aldrig har overtrådt nogen af Parlamentets interne regler. Til forskel fra den danske ja-kampagne kan nej-kampagnen ikke regne med tilskud fra skatteyderne eller Den Europæiske Union.
Det er uhyrligt, at hr. Murphy forsøger at give indtryk af, at mine handlinger er under efterforskning, når han ikke kan fremlægge beviser eller fremsætte nogen anklager mod mig. Det kan ikke være rigtigt, at parlamentsmedlemmer skal udsættes for den type grundløse insinuationer. Jeg må insistere på, at hr. Murphy enten anklager mig direkte eller giver mig en undskyldning.
Hr. Hannan, hr. Murphy bestemmer naturligvis selv, om og hvordan han vil svare Dem.
Hr. formand, vi klager ofte over den måde, Rådet optræder på over for os. Jeg vil gerne fremhæve, at der fandt en episode sted med fuldstændigt omvendt fortegn i går under forhandlingen om de politiske prioriteringer i forbindelse med udenrigspolitikken. Vi fik en redegørelse fra rådsformanden og kommissæren, og disse redegørelser blev efterfulgt af en forhandling. Ved forhandlingens afslutning fik rådsformanden og kommissær Patten - på grund af formandskabets totale mangel på fleksibilitet - ikke mulighed for at svare på de mange spørgsmål, der var opstået under den ret heftige debat. Jeg forstår således ikke, at Parlamentet beklager sig over Rådets optræden. I går var rådsformanden til stede fra kl. 9.00 til kl. 19.00 - mens der ikke var særligt mange parlamentsmedlemmer til stede - og vi forhindrede faktisk både Rådet og Kommissionen i at svare på nogle meget vigtige spørgsmål, som vores kolleger stillede. Dette er efter min mening meget forkert, jeg vil endda sige, at det næsten grænser til uhøflighed.
Hr. Dupuis, jeg tror ikke, at der var tale om en ufleksibel holdning fra det pågældende formandskabs side, men snarere, at der var tale om en misforståelse mellem formandskabet og repræsentanterne for Rådet og Kommissionen.
Hr. formand, jeg er ret overrasket over det, jeg hørte fra vores engelske kollega, hr. Hannan, for i de danske medier har han ført sig frem som medlem af Europa-Parlamentet. Hvis han havde optrådt som privatperson, skulle han have ladet det skinne igennem i den danske kampagne. I det hele taget synes jeg, at hr. Hannan skulle blive hjemme i England og passe sine egne sager, så skal vi nok klare vores sager i Danmark. Vi har ikke brug for den slags mennesker, der spiller idiot i Danmark.
Hr. formand, jeg vil ikke opholde salen for længe, men jeg mener, at hr. Hannan protesterer for kraftigt. Jeg fremsatte en simpel anmodning til formanden i mandags. Formanden var enig i min anmodning og henviste den til kvæstorerne. Men siden hr. Hannan er til stede i salen her til morgen, kan han måske garantere os, at han vil komme med et nyt indlæg i sin erklæring om økonomiske interesser med hensyn til, hvor pengene kommer fra. Det danske folk har ret til inden folkeafstemningen den 28. september at få at vide, hvor pengene til nej-kampagnen kommer fra.
Vi kan ikke fortsætte denne diskussion, og vi kan heller ikke gøre Parlamentet til et led i den debat, der går forud for den danske folkeafstemning. Vi har allerede forstået, hvad spørgsmålet drejer sig om. Det er op til den enkelte at handle efter sin egen overbevisning.
Næste punkt på dagsordenen er betænkning (A5-0201/2000) af Watson for Udvalget om Borgernes Friheder og Rettigheder og Retlige og Indre Anliggender om forslag til Rådets direktiv om ret til familiesammenføring (KOM(1999) 638 - C5-0077/2000 - 1999/0258 (CNS)).
Hr. formand, jeg vil gerne begynde med at takke fru Klamt, som oprindelig var ordfører for det udvalg, som jeg har æren af at være formand for, og som fik til opgave at se på dette område. Fru Klamt udførte et stort stykke arbejde med forslaget til Rådets direktiv om retten til familiesammenføring. Hun fortjener ros for sit arbejde, og jeg vil gerne lykønske hende med det.
Jeg har overtaget dette overflødighedshorn som udvalgsformand, fordi fru Klamt efter afstemningen i udvalget ikke længere mente, at hun kunne støtte teksten i dens nuværende udformning, og derfor fremlægger jeg den for Parlamentet i dag.
Jeg vil gerne rose Kommissionen for en ekstremt veldokumenteret og gennemarbejdet beretning, som er udformet på rekordtid i betragtning af den relative mangel på ressourcer i de pågældende tjenestegrene og de krav, som blev fremsat på topmødet i Tampere sidste år. Kommissionen har fremsat et glimrende direktivforslag, som gør det muligt for tredjelandsstatsborgere, der er lovligt bosat i en EU-medlemsstat, at bosætte sig i en anden medlemsstat, sådan som det kræves for at skabe et område med ægte frihed, sikkerhed og retfærdighed.
Kommissionen har med rette udtalt, at et indvandrerstop, som var målet under tidligere drøftelser i EU, aldrig har været realistisk, og man har i stedet prøvet at fremsætte realistiske forslag til beskyttelse af tredjelandsstatsborgeres rettigheder i overensstemmelse med de mange internationale traktater, som medlemsstaterne har underskrevet, f.eks. Verdenserklæringen om Menneskerettigheder og de internationale klausuler fra 1966 om civile og politiske rettigheder samt økonomiske og sociale rettigheder.
Det er tydeligt, at man erkender vigtigheden af lovlig indvandring. Man erkender ligeledes vigtigheden af familien som en enhed, ligesom vigtigheden af en vellykket integration af de tredjelandsstatsborgere, som er lovligt bosat i EU-medlemsstater, er hele grundlaget for disse forslag.
I udvalget har vi overvejet en række stridsspørgsmål, ikke mindst spørgsmålet om retten til at familiesammenføre slægtninge i opstigende linje. Kommissionens forslag anerkender klart forskellen i den juridiske behandling af slægtninge i ned- og opstigende linje. I forbindelse med den internationale lovgivning skal FN-konventionen om barnets rettigheder naturligvis også nævnes. Ifølge denne konvention skal staterne sikre, at barnet ikke skilles fra sine forældre. Der findes ingen lignende konvention, som omhandler slægtninge i opstigende linje, men hvis vi ønsker at leve op til vores humanitære idealer, skal vi selvfølgelig give tredjelandsstatsborgere mulighed for at familiesammenføre slægtninge i opstigende linje. Dette er blevet diskuteret en del i udvalget. Det glæder mig at se, at der er fremsat en række ændringsforslag til den endelige betænkning, især ændringsforslag 18-23, som foreslår et kompromis i den forbindelse.
Hr. formand, jeg vil gerne sige følgende vedrørende forretningsordenen: Spørgsmål til Rådet besvares ikke mere inden for den fastsatte frist. Trods to påmindelser har Rådet ikke besvaret spørgsmål fra Europa-Parlamentet. Jeg vil anmode Dem om at sørge for, at Rådet også på dette område opfylder sine forpligtelser.
Tak, hr. Rübig. Deres anmodning og Deres bemærkning vil blive behandlet behørigt.
Hr. formand, jeg har et indlæg til forretningsordenen. For så vidt angår de spørgsmål, der blev stillet til Kommissionen og Rådet for et øjeblik siden, ved De, at den franske regering i går vedtog en række tiltag som følge af den oliekrise, der har ramt ikke blot Frankrig, men hele Europa. Disse tiltag vender fuldstændig op og ned på konkurrencebetingelserne og betingelserne for kampen mod drivhuseffekten og har således meget alvorlige konsekvenser på europæisk plan.
Fru Loyola de Palacio kom her til morgen med en yderst interessant bemærkning om denne europæiske krise i den franske presse. Ville det mon være muligt, at hun selv og/eller kommissæren for konkurrence kunne komme med et indlæg i løbet af denne mødeperiode og i den forbindelse oplyse os om, hvordan Kommissionen har i sinde at tackle oliekrisen, og hvordan Kommissionen og Rådet vil forhindre en skattedumping i Europa og forberede Europa på oliekrisen?
Det spørgsmål, De rejser, hr. parlamentsmedlem, er naturligvis meget aktuelt og uopsætteligt, men dagsordenen er allerede fastlagt, og derfor kan det blive meget vanskeligt at få det med, men jeg vil gøre alt, hvad der er muligt, for at efterkomme Deres anmodning.
- (FR) Hr. formand, det ærede parlamentsmedlems forespørgsel er vigtig. Formanden har meget klart givet udtryk for, at det ikke er muligt at indlede en debat her til formiddag. Jeg skal derfor sige til fru de Palacio og hr. Monti, at Parlamentet gerne vil have en udtalelse fra dem, hvorefter vi sammen med formanden finder ud af, hvornår dette skal ske.
Rådets redegørelse om bekæmpelse af doping og sportens sociale funktion;
betænkning (A5-0203/2000) af Zabell for Udvalget om Kultur, Ungdom, Uddannelse, Medier og Sport om meddelelse fra Kommissionen til Rådet, Europa-Parlamentet, Det Økonomiske og Sociale Udvalg og Regionsudvalget om en fællesskabsplan til bekæmpelse af doping inden for sporten (KOM(1999) 643 - C5-0087/2000 - 2000/2056(COS));
betænkning (A5-0208/2000) af Mennea for Udvalget om Kultur, Ungdom, Uddannelse, Medier og Sport om Kommissionens beretning til Europa-Parlamentet med henblik på at bibeholde de nuværende strukturer på sportsområdet og at bevare sportens samfundsmæssige funktion inden for Fællesskabets rammer - Helsingfors-rapporten om sport (KOM(1999) 644 - C5-0088/2000 - 2000/2055(COS)).
Hr. formand, fru kommissær, mine damer og herrer, allerførst vil jeg gerne sige tak for, at De har valgt at bruge denne formiddag på sport. Om en uge indledes De Olympiske Lege i Sydney, hvor idrætsudøvere fra hele verden vil finde sammen. Resultatet er ikke givet på forhånd - alt er uvist. Sådan er sport.
De idrætsudøvere, der for øjeblikket gør sig klar til at få Dem til at drømme, følger deres egne veje. Mange er professionelle, men som De ved, har de alle mindst to ting til fælles: Deres udvælgelse er et resultat af flere års anstrengelser og hård træning. Der har dannet sig et net af frivillige, trænere, offentlige og private midler omkring dem, men det vigtigste er, at de alle har indledt deres sportslige karriere i en forening eller i skolen.
Hvis man vil forsvare sporten, skal man derfor på samme tid, i samme åndedrag, forsvare de lokale amatørklubber, konkurrencesporten, i sin amatør- eller professionelle dimension. Konkurrencesporten giver grobund for drømme. Den er med til at udvikle breddeidrætten med en socialt opdragende rolle. Konkurrencesporten - på amatør- såvel som på professionelt plan - er i dag genstand for verdensomspændende mediebevågenhed. Flere og flere mænd og kvinder dyrker sport uanset alder og situation. Sporten har opnået en samfundsmæssig dimension.
Der er derfor ingen her, der overraskes over, at denne menneskelige aktivitet af og til forstyrres af voldelige eller racistiske handlinger, og at den vækker økonomisk begærlighed. Det ligger mig langtfra på sinde at forbande økonomiens indtog i sportens verden. Sporten har brug for midler, og disse midler kan ikke udelukkende komme fra det offentlige. Det er ikke et spørgsmål om at fastsætte grænserne for en sport uden penge, der ville være en ren sport, og en sport, der tilføres penge, som ville være en beskidt sport. Nej, det er noget ganske andet, der er tale om, nemlig følgende: Har idrætsbevægelsen mulighed for at bevare etikken i sporten ved at styre de penge, der tilføres sporten, og forhindre, at det er pengene, der helt overtager kommandoen?
Lad os være realistiske. Dette spørgsmål rejser sig ikke om 20 år, det rejser sig i dag. Det sportslige cirkus er blevet så attraktivt, at der er store økonomiske interesser involveret med deraf følgende risiko for, at sportens etiske aspekter tilsidesættes, og at idrætsudøverne udelukkende betragtes som varer. Hvem kender ikke til køb og salg af til tider meget unge sportsudøvere? Hvem er ikke blevet chokeret over de beløb, tv-rettighederne af og til sælges for, og de enorme transfersummer? Hvem er ikke blevet alarmeret over idrætsudøvernes kalendere, der er overfyldte? Hvem er ikke bekymret over en række private gruppers projekt, der har til formål at arrangere private konkurrencer uden om de nationale og internationale idrætsforbund på baggrund af ét eneste kriterium, nemlig klubbernes budget, sådan som vi for nylig har set det inden for fodbold og senere basketball?
Hvilken sport vil vi se i det 21. århundrede? Svaret på dette grundlæggende, globale spørgsmål afhænger af de svar, vi giver i hverdagen. Der er to muligheder: Enten indtager vi med udgangspunkt i sportens afdrift den opfattelse, at sporten fremdeles udelukkende afhænger af markedet og idrætsudøverne af deres merværdi. I så tilfælde skal sporten underlægges konkurrencereglerne, det aktuelle vanvid skal dereguleres yderligere, og vi må i den frie bevægeligheds navn acceptere køb og salg af unge på 18-20 år. Eller også beslutter vi i den aktuelle kontekst med de økonomiske og sociale udfordringer og med udgangspunkt i det, der lå til grund for den moderne idræt i Europa med dens humanistiske værdier og foreningsstrukturer, at give idrætsbevægelsen de juridiske og institutionelle midler til at beskytte sporten i dens mangfoldighed inden for forbundene.
Denne sidste mulighed, som er det franske formandskabs foretrukne, er ikke lig med status quo, men kræver tværtimod innovative forslag fra idrætsbevægelsen - og det glæder mig, at dette nu sker i forbindelse med spørgsmålet om transfersystemet - og fra staterne, hvis vi vil være i stand til at kæmpe imod den afdrift, som sporten er vidne til, udvikle mulighederne og beskytte foreningsstrukturerne i samklang med hver enkelt sport.
Mine damer og herrer, Europa-Parlamentet har allerede arbejdet hårdt med denne mulighed, og vi begynder at gøre fremskridt i Rådet. I juni 1997 mødtes sportsministrene på Stade de France og derefter i henholdsvis Tyskland, Finland og Portugal. Der har været bilaget til Amsterdam-traktaten, Rådets konklusioner fra mødet i Wien og Helsingfors-rapporten om sport fra december sidste år. Derefter blev der på Det Europæiske Råd i Feira, Portugal, i juni 2000 fremsat en klar appel om, at sportens specifikke kendetegn fremover skulle tages i betragtning i forbindelse med gennemførelsen af fællesskabspolitikkerne.
Det er det franske formandskabs ønske, at vi skal være i stand til at foretage en konkret definition af de specifikke sportslige særpræg og det, deres anerkendelse betyder. Det drejer sig således meget præcist om at anerkende, at millioner af mænd, kvinder og unge dyrker sport hver dag, og at der er involveret hundredtusindvis af frivillige, at sport er et uerstatteligt værktøj i forbindelse med opdragelse, integration i samfundet og adgang til borgerskabet, og at den således frem for alt er et middel til individuel udfoldelse og samvær med respekt for andre. Sporten udgør en helhed. Vi har brug for forbundene, og det glæder mig, at hr. Mennea understreger dette i sin betænkning, som er blevet vedtaget af Kommissionen. Det er ud fra denne indfaldsvinkel, at mine europæiske kolleger og jeg har arbejdet tæt sammen med fru kommissær Viviane Reding. Efter to møder mellem de arbejdsgrupper, der blev nedsat under det portugisiske formandskab, afholdelsen af et møde i trojkaen og adskillige bilaterale udvekslinger med mine europæiske kolleger kan jeg fremlægge nogle af de mål, der efter vores mening er bredest opbakning om i Rådet.
Jeg har den triste pligt at skulle meddele, at vores kollega, hr. Günter Lüttge, afgik ved døden i går efter en alvorlig sygdom. Hr. Lüttge blev medlem af Parlamentet i 1989 og var især aktiv inden for transportpolitikken. Jeg foreslår, kære kolleger, at vi iagttager et minuts stilhed til hans minde.
Hr. formand, jeg henviser til den tekst, der blev godkendt i går, og til spørgsmålet om kloning af mennesker. I artikel 11, punkt 8, i den engelske version, står der, at man skal overveje at nedsætte et midlertidigt udvalg. Der står faktisk ikke, at et sådant midlertidigt udvalg faktisk skal nedsættes. Kan vi få en indikation af, hvad formanden vil gøre ved denne del af forordningen?
Det forelægger jeg formandskonferencen, hr. Adam. De vil blive underrettet herom.
Hr. formand, mit navn lader ikke til at være med på gårsdagens deltagerliste, selv om jeg faktisk var til stede.
Hr. formand, i forbindelse med hr. Adams indlæg går jeg ud fra, at De ved starten af den korte mødeperiode rapporterer, hvad resultatet bliver, og hvis der foreslås nedsat et midlertidigt udvalg, skal Parlamentet selvfølgelig stemme om det.
Næste punkt på dagsordenen er betænkning (A5-0200/2000) af Gutiérrez-Cortines for Udvalget om Kultur, Ungdom, Uddannelse og Medier og Sport om beretning fra Kommissionen til Rådet, Europa-Parlamentet, Det Økonomiske og Sociale Udvalg og Regionsudvalget om gennemførelsen, resultaterne og den samlede evaluering af Det Europæiske År for Livslang Uddannelse (1996) forelagt i henhold til artikel 8 i Europa-Parlamentets og Rådets afgørelse nr. 2493/95/EF (KOM(1999) 447 - C5-0205/1999 - 1999/2163(COS)).
Hr. formand, betænkningen om Det Europæiske År for Livslang Uddannelse er ved første øjekast et betydningsløst dokument, og dog har det afsløret dybe lakuner og sorte pletter i det europæiske system.
Det var et år til udbredelse og formidling som svar på Luxembourg-topmødet og på andre topmøder, hvor man har lagt meget stor vægt på uddannelse som en indgang for europæerne til arbejdsmarkedet, uanset alder. Betænkningen har for det første vist, at når man giver penge til uddannelse, så mangedobles pengene. De lande, der har været ivrige efter at deltage, har firedoblet deres budget. Det vil sige, at de penge, der investeres i uddannelse, er dem, der giver de bedste resultater, for de mangedobles, og de giver heller ikke anledning til svindel eller lignende.
For det andet har Det Europæiske År for Livslang Uddannelse påvist Kommissionens vanskeligheder med at informere, give svar og være åben. Det har været praktisk talt umuligt at indsamle al den nødvendige dokumentation, til dels fordi landene tilsyneladende ikke stiller den til rådighed, og til dels fordi der ikke findes procedurer til at indsamle den så nemt og smidigt, som det kunne ønskes.
Derfor har vi ændret betænkningen til at være et svar og en række anbefalinger om de kriterier, som livslang uddannelse efter vores mening bør leve op til. Vi har opdaget, at der er stor forvirring om kriterierne, som til dels skyldes Rådet, for kvaliteten i det dokument, der blev offentliggjort af Kommissionen, forslaget til året om livslang uddannelse, var meget højere. Det er klart, at der skal være meget mere klarhed omkring uddannelse. Man sammenblander imidlertid uddannelse med henblik på integration, sprogundervisning og underholdning i den tredje alder med uddannelse med henblik på beskæftigelse, så resultatet bliver et sammensurium, hvor man ikke kan evaluere eller vurdere kvaliteten eller se, hvad der er kriterier for god praksis.
Vi anmoder derfor om, at man regulerer og skelner tydeligt mellem de uddannelsesmæssige mål. Uddannelse, der tager sigte på integration af emigranter, er naturligvis ikke det samme som erhvervelse af nye kvalifikationer, uddannelse, der tager sigte på førstegangsbeskæftigelse eller omskoling samt en række andre aspekter. Vi har derfor anmodet om gennemsigtighed og bedre organisering af hele systemet. Vi har ligeledes anmodet om bedre uddannelse og videreuddannelse af underviserne. Det er klart, at hvis vi mener, at livslang uddannelse kun er rettet mod ufaglærte, så tager man ikke hensyn til videreuddannelse af personalet på universiteterne og uddannelsesinstitutionerne, som skal være moderskibet for viden og videregive informationerne til samfundet.
Endelig har vi anmodet om, at det bliver helt klart, hvordan strukturfondenes midler til uddannelse anvendes, da det ikke kontrolleres. Efter vores opfattelse er dette spørgsmål af afgørende betydning. Det er ikke acceptabelt, at når Europa ofrer så lidt opmærksomhed på uddannelse, at uddannelsesmidlerne så anvendes til andre formål. Et af de store problemer i den europæiske historie ligger i, at når underklassen efter lang tids kamp er rykket opad og har opnået at blive en del af den herskende klasse, så har de efterlignet aristokratiets mangler og er hensunket i egne tanker og har glemt betydningen af selve uddannelsen og af kampen for at blive ved med at besidde viden.
Jeg erklærer Europa-Parlamentets session, der blev afbrudt den 8. september 2000, for genoptaget.
Fru formand, desværre fandt der en anden voldsepisode sted i Italien i går, idet en kristen lærer af jødisk oprindelse blev overfaldet og mishandlet af en flok naziskinheads i Verona. Den slags episoder bør efter min mening fordømmes med det samme, også af Parlamentet, for det kan ikke være rigtigt, at antisemitismen og racismen skal blusse op igen i Unionen. Jeg mener derfor, at Parlamentet på tværs af de politiske grupper bør sende et signal og give udtryk for sin solidaritet med denne lærer, som udelukkende blev overfaldet, fordi han er af jødisk oprindelse. Jeg vil gerne takke Dem, fru formand, og hele Parlamentet for den solidaritet, De vil give udtryk for.
Tak, hr. Tajani, vi vil gøre vores yderste for at videregive denne fuldt ud berettigede protest.
Fru formand, jeg bad om ordet for at tage det samme spørgsmål op. Jeg vil være Dem taknemmelig, hvis De vil gøre Dem til talsmand for Parlamentets bekymring, kraftige fordømmelse af denne handling og solidaritet med den unge katolske lærer, der blev overfaldet så groft på grund af sin jødiske oprindelse.
Fru formand, ligesom vores kollega Tajani og alle de andre beklager jeg også det racistiske overfald på den kristne lærer af jødisk oprindelse, der fandt sted i mit land, nærmere betegnet i Verona. Der er tale om nogle uacceptable episoder, som man ikke blot skal beklage, men også straffe hårdt.
Fru formand, jeg vil også gerne tilslutte mig hr. Tajanis ord, som er blevet gentaget fra flere sider og af forskellige partier. På vegne af den gruppe, jeg repræsenterer, nemlig Den Nationale Alliance, tilslutter jeg mig således med stor solidaritet den kraftige fordømmelse af nogle episoder, der gør os flove over at være europæere. Jeg tror, at Parlamentets lydhørhed, som er fælles for både højre- og venstrefløjen, kan bidrage til at bekæmpe og undgå nogle så skandaløse episoder for tid og evighed.
Jeg vil gerne bemærke til forretningsordenen, at kvæstorerne har anbefalet, at parlamentsmedlemmerne næste år skal have diæter, hvis de er i Bruxelles. Jeg vil bede Dem, fru formand og medlemmerne af Præsidiet - jeg kan forstå, at det snart kommer på dagsordenen - overveje sagen meget nøje, før De træffer denne beslutning, fordi mødefri uger er en meget god idé. Der er meget stort behov for, at parlamentsmedlemmerne kan kommunikere langt mere effektivt med deres vælgere. Den meget lave valgdeltagelse ved valgene til Europa-Parlamentet viser, at det er tilfældet, og hvis vi tillader folk at komme her i løbet af de mødefri uger, er det stik imod deres formål.
Det er vand på euroskeptikernes mølle, for de mener, at vores udgifter er for store, og at det er hykleri, når vi samtidig beder Kommissionen om at forbedre sig.
Fru formand, jeg beder Dem og medlemmerne af Præsidiet om at overveje denne sag meget nøje og afslå kvæstorernes anmodning.
Fru Morgan, jeg har endnu ikke modtaget kvæstorernes forslag. Derfor er forslaget endnu ikke opført på Præsidiets dagsorden. Så snart jeg modtager forslaget, vil Præsidiet naturligvis behandle det med største omhu.
Fru formand, jeg henvender mig til mine kolleger og opfordrer Dem til virkelig at være meget opmærksomme på en demonstration, der starter i dag fra Bruxelles til Paris. Den er organiseret af Scientology under påskud af at være en maraton mod den religiøse intolerance i Frankrig. Jeg mener, det er en yderst farlig demonstration, i betragtning af at bekæmpelsen af sekter har gjort væsentlige fremskridt i mit land, og hvorfra jeg tror, at Europa fortsat har brug for at finde inspiration, det vil sige til værdier om verdslighed og tolerance, men en sand tolerance og ikke den form, som disse sekter udøver.
Siden spørgsmålet har været rejst offentligt, vil jeg gerne have kvæstorernes anbefaling ført til protokols. Vi mener, at betegnelsen "mødefri uger" er uheldig. Det drejer sig om uger uden møder, hvor Kommissionen, Rådet og alle de andre institutioner, herunder de politiske grupper, arbejder hårdt.
Hvis vi skal bede om yderligere beføjelser til Parlamentet i Nice, er det ikke ligefrem at foregå med et godt eksempel, hvis vi i fire uger sender hele Parlamentet væk fra det sted, de er valgt til at udføre deres arbejde.
Som følge heraf mener vi, at de medlemmer - og der er mange af dem - som skriver betænkninger, er udvalgsformænd eller gruppeformænd og har gode grunde til at være her, med de formål skal kunne komme og udføre deres arbejde der, hvor de er valgt til at gøre det.
Hr. formand, jeg vil gerne offentligt protestere imod og afvise den elendige procedure, som jeg ikke ved, om det er Formandskonferencen, formandskabet for Rådet og formandskabet for Kommissionen eller Parlamentets Præsidium, som har besluttet til behandling af et så betydningsfuldt og vigtigt spørgsmål som terrorismen i den spanske stat. Det er muligt, at det forskriftsmæssigt er i orden, men det er naturligvis hverken etisk eller demokratisk acceptabelt, at dette relevante spørgsmål ikke bliver behandlet ved hjælp af en procedure, som tillader en politisk debat om et konkret beslutningsforslag, som alle Parlamentets medlemmer, der måtte ønske det, kan stille ændringsforslag til. Jeg finder, at den vedtagne procedure tilstræber, at en skriftlig erklæring, der er indgivet af fem spanske medlemmer af Europa-Parlamentet - og det har de alt mulig ret til at gøre - bliver Parlamentets officielle holdning, men det er en holdning, der bliver listet egennyttigt ind ad bagdøren, nærmest fordækt i ly af mørket, for hermed at undgå, at andre grupper og parlamentsmedlemmer foreslår ændringer eller nuanceringer for at opnå en bred konsensus om teksten.
Tro mig, hr. formand og repræsentanter for Rådet og Kommissionen, hvis jeg drister mig til at sige til Dem, at det i dag er en stor politisk dumhed, at noget så vigtigt som Parlamentets holdning til terrorismen ikke får bred opbakning fra alle, eftersom der vil være nogen, der, selv om de protesterer meget imod og fordømmer terrorismen ...
Det beklager jeg meget, hr. Ortuondo. Vi har nu hørt, at De ikke er enig heri, men Parlamentets kompetente organer har besluttet det således. Det tager vi til efterretning.
Det drejer sig nu faktisk om protokollen, og den behandlede den forrige kollega ikke. Hvem har bemærkninger til protokollen fra i går?
Hr. formand, jeg vil gerne gøre opmærksom på et misforhold på Den Europæiske Skole I i Bruxelles. Tusinder af børn og unge - hovedsageligt vores ansattes - har ikke modtaget undervisning siden slutningen af juni. Det nye skoleår er endnu ikke begyndt. Man havde oprindeligt bebudet, at undervisningen skulle starte den 7. september. Et par dage før blev det udskudt til i dag, og nu har forældrene igen fået at vide, at skolen ikke kan begynde, fordi der er nogle vigtige byggearbejder, der endnu ikke er afsluttet. Ombygningsarbejderne på skolen har stået på i årevis. Asbestproblemerne er også en kendt sag. Alligevel har man ikke givet børnene mulighed for at flytte andre steder hen. Jeg vil gerne anmode formanden for Europa-Parlamentet om sammen med Kommissionen at sørge for, at problemerne ikke bliver løst til skade for børnene. Jeg synes, det er utroligt! Vi har skolepligt, og det er ikke muligt for børnene at opfylde den skolepligt.
Fru Schleicher, det er meget tragisk, hvis børn bliver ofre for manglende undervisning. Jeg tager det til efterretning og meddeler det, som De anmoder om, til Præsidiet og Parlamentets andre kompetente organer. Vi undersøger, hvad vi kan gøre.
Næste punkt på dagsordenen er redegørelser fra Rådet og Kommissionen om terrorisme i Spanien.
Denne forhandling åbnes på vegne af Rådet og Kommissionen. Jeg har fået meddelelse om, at minister Paul, der møder for Rådet, er på vej og håber at komme om få øjeblikke. Han ankommer fra Paris med tog, og fordi mødet begyndte tidligere, er han endnu ikke til stede. Men jeg går ud fra, at hr. Vitorino er villig til at fremlægge sin redegørelse nu, og så ser vi, om ministeren kommer om lidt. Hvis det er tilfældet, giver jeg nu ordet til hr. Vitorino for Kommissionen.
Hr. formand, ærede medlemmer af Europa-Parlamentet, Kommissionen har med forfærdelse iagttaget, hvorledes volden igen er kommet til syne i Baskerlandet. Kommissionen tilslutter sig de mange erklæringer, der indtrængende fordømmer de afskyelige anslag af terrorisme, der forekommer i EU's medlemsstater, herunder i Spanien. Terrorismen udgør en af de største udfordringer, som vores samfund står over for, og den er utålelig på grund af den blinde vold, som den står for, og som især rammer den almindelige befolkning. Terroristattentaterne chokerer, bedrøver alle Europas borgere og fortjener deres afsky, fordi Europas borgere vedholdende giver udtryk for en ubøjelig vilje til at dele en fredelig fremtid. Kommissionen mener, at de andre medlemsstaters solidaritet kan og bør støtte de spanske myndigheders kamp mod terrorismen. Kommissionen glæder sig derfor over det skridt fremad, som ligger i vedtagelsen af det princip om solidaritet i kampen mod terrorisme, der blev indført i Amsterdam-traktaten. Artikel 29 i Traktaten om Den Europæiske Union omtaler udtrykkeligt terrorisme som en form for kriminalitet, der skal bekæmpes på EU-niveau, som et af de områder, hvor EU kan bidrage til denne kamp.
Den europæiske dimension af kampen mod terrorismen er dog ikke en ny foreteelse. Indsatsen inden for rets- og politisamarbejde mellem to eller flere stater, ikke mindst på de to sider af den fransk­spanske grænse, har her på det sidste vist gode resultater mod terrorismen. Kommissionen samarbejder med medlemsstaterne og med Europol med det samme formål. Ligeledes findes der inden for Europarådet og FN forskellige, relevante konventioner mod terrorismen, både nogle, der allerede er undertegnet, og nogle, der er ved at blive forhandlet.
Genoptagelsen af attentaterne viser imidlertid desværre, at disse anstrengelser endnu ikke er tilstrækkelige til at udrydde terrorismen. Det europæiske samarbejde må gå videre. Og her er det på vegne af Kommissionen på sin plads at udtale et dybfølt ord i respekt og ære for ofrene for terrorattentaterne, de ofre, der så mange gange er blevet valgt af befolkningen ved demokratiske valg som dens legitime repræsentanter, de, som er ofre for terrorismen, fordi de udfører deres arbejde, fordi de lever op til deres samvittighed som statens og befolkningens embedsmænd, men også og ikke mindst terrorismens tilfældige ofre, de anonyme borgere, der nægter at leve under frygtens afpresning. Den bedste hyldest består netop i, at også vi, de europæiske institutioner, er i stand til at bidrage til den kollektive indsats, som Europas borgere yder.
Jeg har allerede nævnt, at Amsterdam-traktaten gør det muligt, at også EU yder sit bidrag. Derfor inkluderede stats- og regeringscheferne i Tampere, umiddelbart efter denne traktats ikrafttræden, terrorismen i den globale bekæmpelse af al slags kriminalitet. Der er blevet formuleret klare politiske forpligtelser, og forpligtelsen om at oprette fælles undersøgelseshold udgør efter min opfattelse det mest effektive instrument til at bekæmpe terrorismen lige fra dens fremkomst. Europol, hvis mandat udtrykkeligt omfatter terrorismen, skal på samme måde støtte denne fælles indsats, idet der der også skal samarbejdes med de fælles undersøgelseshold. Effektiviteten i denne støtte fra Europol vil blive så meget desto større, som dets operationskapacitet øges. Og hvis det er korrekt, at det bilaterale samarbejde mellem politistyrker er et afgørende redskab i kampen mod terrorismen, er det ikke mindre rigtigt, at forbindelsen mellem visse former for terrorisme til andre former for organiseret kriminalitet, i metoder, aktionsfelt og finansieringskilder, fordrer en ikke blot bilateral, men også en multilateral tilgang til fænomenet terrorisme.
Retssamarbejdet, hr. formand, og navnlig de instrumenter, der sigter på at undgå, at de kriminelle drager fordel af og udnytter forskelle mellem landenes lovgivning, gør det også muligt at nedbringe og en dag måske ligefrem at fjerne alle de forhindringer, der består for at bringe terrorister fra ét land for retten i et andet land i Unionen. Vejen, der skal følges, er klart angivet, eftersom det i Tampere blev besluttet, at de formelle udleveringsprocedurer for endegyldigt dømte skal fjernes på længere sigt mellem medlemsstaterne, og at princippet om gensidig anerkendelse af afgørelser i straffesager ikke blot skal gælde endegyldige afgørelser, men også afgørelser inden selve domsafsigelsen. Et første formål vil således være at sikre gennemførelse af arrestordrer for at få domsafsigelse, idet der tages hensyn til forbrydelsens karakter, såfremt der er flere arrestordrer på samme person.
Det er nu de forskellige institutioners fælles ansvar at sørge for, at de politisk besluttede retningslinjer hurtigst muligt bliver omsat til retsregler og til realiteter. Flere væsentlige aktioner til intensivering af kampen mod terrorismen står allerede på resultattavlen i forbindelse med oprettelsen af et område for frihed, sikkerhed og retfærdighed, og jeg er overbevist om, at de snart vil blive ført ud i livet, især den forpligtelse, som stats- og regeringscheferne har påtaget sig om, at terrorismen er en af de former for kriminalitet, i forhold til hvilken de europæiske institutioner skal anvende fælles definitioner, fælles tiltaler og fælles strafferammer for at sende et klart budskab om, at terrorhandlinger ikke er beskyttet af nogen medlemsstats lovgivning.
Jeg vil derfor gerne gentage Kommissionens forpligtelse om med alle de midler, som traktaterne stiller til dens rådighed, at fremme styrkelsen af en europæisk aktion mod terrorisme, hvad enten det forekommer i Spanien eller i nogen som helst anden medlemsstat (således som jeg just har fået at vide, at det er sket så sent som i aften i Storbritannien). I demokratiske samfund som vores kan terrorismen ikke finde berettigelse i nogen politisk retfærdiggørelse overhovedet. Terrorismen er, er vi nødt til at sige, en blindgyde, og dens forsvinden, heldigvis, i visse andre europæiske lande giver os håb om, at den før eller senere også vil blive udryddet også i Spanien.
Det er regeringernes opgave at demonstrere over for offentligheden det absurde i terrorismen og via en mangesidet strategi at sætte ind over for dens rødder og grundlag. Jeg er overbevist om, at de demokratiske samfund, som vi er stolte over at tilhøre, vil sejre i denne kamp, under forudsætning af, at vi aldrig giver afkald på vores demokratiske værdier, at vi viser, at demokratiet er en stærk styreform i bekæmpelsen af terrorismen, og at vi bliver mere effektive både med den politik, der går ud på at forebygge, som den, der skal bekæmpe de terroristiske handlinger. Det, som Spanien gør, er indlysende nok også det, som Kommissionen bestræber sig på at gøre på de områder, der ligger inden for dens kompetence.
Hr. formand, ærede medlemmer, Europa er et frihedens område, som vi alle ønsker at styrke. Derfor er alle terroristattentater ikke blot attentater mod demokratiet og retsstaten, men de forhindrer også borgerne i at leve i den frihed, som vi alle ønsker. Vores indsats, vores fælles anstrengelser, må derfor rette sig mod at sikre, at friheden kan nydes fuldt ud. Friheden viger ikke for afpresning, friheden viger ikke for frygten, fordi der findes ingen menneskelig værdighed, hvis den ikke lever i frihed.
Hr. formand, finder De det måske ikke - og jeg siger det naturligvis til Dem som en bemærkning til forretningsordenen og ikke som et indlæg - at det ville være bedre at vente et par minutter, indtil ministeren kommer. De må forstå, at det er lidt svært for mig at svare repræsentanten for Rådet, når han ikke har haft lejlighed til at udtale sig. Jeg beder Dem overveje at afbryde mødet i små 10 minutter indtil kl. 9, hvor ministeren har til hensigt at ankomme til Parlamentet.
Hr. Galeote, jeg forstår, hvad De føler. På hr. Pauls vegne undskylder jeg og påpeger, at hans tog fra Paris ankommer kl. 8.20. Vi forventer ham hvert øjeblik. Jeg foretrækker, i forbindelse med den lange dagsorden i dag og Parlamentets beslutning i går om at stemme kl. 11.00, at vi alligevel begynder, at vi altså ikke udsætter mødet. Jeg anmoder Dem om at begynde Deres indlæg. Vi har hørt kommissærens redegørelse. Vi besluttede i går at begynde kl. 8.30, og det ville ikke være korrekt at udsætte det nu.
Jeg erklærer Europa-Parlamentets session, der blev afbrudt torsdag d. 21. september, for genoptaget.
Fru formand, jeg vil begrænse mig til en bemærkning til protokollen. Af en eller anden underlig årsag mangler mit navn på tilstedeværelseslisten. Jeg beder om en rettelse og vil samtidig benytte lejligheden til at påpege, at man i dag kunne komme til Strasbourg fra Finland på bare ni timer. Det er næsten en personlig rekord for mig dette efterår.
Mine kære kolleger, som De ved, er Jerusalem, andre byer og de palæstinensiske områder de sidste par dage desværre blevet stukket i brand, og man tæller allerede mange ofre. Helikoptere har i dag bombarderet bygninger i Gaza, hvilket således forværrer situationen. Det ligger mig på sinde i Europa-Parlamentets navn at udtrykke min dybeste medfølelse under denne nye opblusning af vold og fortælle ofrenes familier, at vi i den grad føler med dem under disse smertefulde prøvelser.
På et tidspunkt, hvor fredsprocessen befinder sig i en afgørende fase med reelle, omend skrøbelige fremskridt, kan hr. Ariel Sharons besøg på moskeernes plads kun opfattes som en provokation. Jerusalems status, og disse triste begivenheder er bevis herfor, er en nøgle til fred i Mellemøsten. Denne by er fyldt med stærke symboler for de tre monoteistiske religioner. At gribe ind i dette er at benægte viljen til fred, og det er at hindre befolkingerne i at finde en løsning, der er acceptabel for alle parter.
Dog ved vi, at der findes fredselskere, der på begge sider ønsker at gøre fremskridt. Det, at hr. Ahmed Qurie og hr. Avraham Burg, der henholdsvis er formand for Det Palæstinesiske Lovgivende Råd og formand for Knesset, begge var til stede her ved vores mødeperiode i september, er endnu et bevis herfor. Med hensyn til spørgsmålet om Jerusalem har de udvist åbenhed og evne til at lytte, hvilket begge dele bærer håb med sig.
Mens vores mødeperiode i Europa-Parlamentet åbner, beder jeg det internationale samfund om at hjælpe med til, at de forskellige tråde i dialogen samles op. EU har allerede reageret. Jeg ønsker, at den forstærker sin indsats, som Europa-Parlamentet tager fuldt og helt del i.
Fru formand, jeg vil først og fremmest på vegne af Den Socialdemokratiske Gruppe støtte Deres ord og udtrykke vores fulde enighed i dem. Tillad mig nu på vegne af min gruppe at foreslå, at dette så vigtige emne, som har indflydelse på Den Europæiske Unions ansvar, som De så rigtigt har sagt, inddrages i den forhandling, som vi har i morgen forud for topmødet i Biarritz.
Situationen i Mellemøsten vil naturligvis være et af de emner, som skal behandles på dette topmøde, om så det bliver halvofficielt. Desuden vil jeg understrege, fru formand, at De så rigtigt har sagt, at en leder af det israelske ekstreme højre, som er kendt for sine ekstremistiske handlinger i fortiden, har iværksat en uacceptabel provokation. Jeg mener også, at vi bør rette henvendelse til vores israelske venner og sige til dem, at en demokratisk og lovligt dannet regering, som den israelske, ikke kan skyde med kanoner og bruge tanks mod børn og unge, som kaster med sten. Det er helt ude af proportioner og fremmer på ingen måde fredsprocessen.
Jeg mener, fru formand, at vi, efter det besøg, som formanden for det israelske parlament og formanden for Det Palæstinensiske Lovgivende Råd - på Deres invitation - aflagde her i sidste måned, har tilstrækkelig moralsk legitimitet til at rette en kraftig henvendelse til vores forhandlingspartnere i Mellemøsten og også tilbyde vores tjenester.
Fru formand, jeg har sendt Dem et brev i min gruppes navn, hvori jeg anmoder om en ændring af dagsordenen med hensyn til det spørgsmål, som De netop omtalte med stor værdighed.
Eftersom hr. Barón tager ordet, foreslår jeg at komme ind på dette spørgsmål med det samme. Jeg tror faktisk, at vi som Parlament ikke kan tie i dag, idet Parlamentet for en måned siden meget belejligt sammen inviterede formanden for Knesset og formanden for Det Palæstinensiske Lovgivende Råd for netop at understrege sin vilje til at spille en rolle i fredsprocessen.
De har med vendinger, som jeg så inderligt deler med Dem, relateret til den dramatiske situation, som Palæstina og Israel i øjeblikket befinder sig i. Jeg forstår udmærket, at hr. Prodi, Rådet og vi selv, visse af os, i morgen tager del i den generelle debat. Til gengæld kan vi på ingen måde stille os tilfredse med at behandle dette dramatiske emne under andre meget vigtige emner og således give den ene taler mulighed for at tale om chartret, den næste mulighed for at tale om det franske formandskab og om topmødet i Biarritz, den tredje om det danske nej ved folkeafstemningen om ØMU'en og endelig den fjerde om Mellemøsten. Det kan ikke prioriteres ens.
Jeg foreslår derfor sammen med min gruppe, i morgen, hvis det er muligt, at finde en anden dag, hvis det er nødvendigt, for at finde ud af, hvordan vi kan få tilgodeset dette så vigtige emne med en time samt vedtage en beslutning. Hvis dette ikke er muligt, foreslår jeg, at dette emne i det mindste bliver genstand for et spørgsmål under vores uopsættelige debat. Men i alle fald anmoder jeg udtrykkeligt om, at ingen ved slutningen af denne mødeperiode kan hævde, at Parlamentet som sådan, i Deres vidunderlige erklærings ånd, ikke har udtalt sig om muligheden for fred på ny i Israel og Mellemøsten.
Mine kære kolleger, hvis De er indforstået dermed, stiller jeg et slags ændringsforslag. Vi er endnu ikke nået til gennemgangen af dagsordenen. Jeg har modtaget Deres forslag. Jeg foreslår derfor, når vi når dertil, at De afholder en debat om fordelen eller ulempen ved at sætte dette emne på dagsordenen tirsdag.
Kære kolleger, i dag fejrer Tyskland 10-årsdagen for genforeningen. Tyskland fejrer, at det, der få år forinden syntes utænkeligt, blev virkelighed. Genforeningen blev muliggjort med murens fald året forinden og var løfterig ikke blot for Tyskland, men for hele Europa, som i det genforenede Tyskland så et vidnesbyrd om forsoningen mellem øst og vest efter 40 års kold krig.
Jeg vil på Europa-Parlamentets vegne udtale vores glæde over, at vi i dag med vores tyske venner kan fejre denne 10-årsdag.
Fru formand, vi besluttede i går - og det står også i protokollen - at vi på torsdag skal have en debat om udviklingen i Mellemøsten. Vi fastsatte imidlertid ikke nogen frist for fremsættelse af beslutningsforslag. Jeg foreslår, at vi fastsætter en sådan frist, både for de egentlige forslag - det kunne være i dag kl. 18.00 - og for ændringsforslagene; her bør vi forsøge at sætte fristen i morgen så sent som muligt, så vi kan tage højde for eventuelle resultater af mødet mellem Ehud Barak og Yassir Arafat i Paris i morgen. Jeg beder om, at vi fastsætter denne frist, og at den bliver så lang som muligt.
Jeg har fra De Europæiske Socialdemokraters Gruppe modtaget en anmodning om, at forhandlingen om fredsprocessen i Mellemøsten, som er sat på dagsordenen for mødet torsdag eftermiddag, munder ud i et beslutningsforslag. Jeg sætter denne anmodning under afstemning.
Forberedelse af Det Europæiske Råds uformelle møde den 13.-14. oktober 2000 i Biarritz (Regeringskonferencen)/Charter om de grundlæggende rettigheder
Næste punkt på dagsordenen er forhandling under ét om redegørelser fra Rådet og Kommissionen om forberedelse af Det Europæiske Råds uformelle møde den 13.-14. oktober 2000 i Biarritz (Regeringskonferencen) samt følgende mundtlige forespørgsler:
B5-0538/2000 af Napolitano for Udvalget om Konstitutionelle Anliggender til Rådet og
B5-0539/2000 af Napolitano for Udvalget om Konstitutionelle Anliggender til Kommissionen
Fru formand, hr. formand for Kommissionen, mine damer og herrer, Europa-Parlamentet har i dag sat Det Europæiske Råds forestående møde i Biarritz på dagsordenen, og mødet betegner da også en milepæl i det franske formandskab.
Sædvanligvis mødes Det Europæiske Råd som bekendt to gange i løbet af et formandskab, og denne mødefrekvens er efter min opfattelse i overensstemmelse med det faktiske behov, om end - eller måske rettere især fordi - dette ekstra møde er af uformel karakter.
Den omstændighed, at der er tale om et uformelt møde, gør ikke mødet mindre betydningsfuldt, tværtimod. Mødet giver mulighed for en åben debat på højeste niveau om følsomme emner. På dagsordenen for mødet i Biarritz står således to hovedspørgsmål, som også har Europa-Parlamentets interesse, nemlig regeringskonferencen om de institutionelle reformer og chartret om de grundlæggende rettigheder.
Tidspunktet, den 13.-14. oktober 2000, er fastsat for at sikre størst muligt udbytte af topmødet i Biarritz. Vi er på det tidspunkt næsten midtvejs i det franske formandskab. Arbejdet er godt i gang, men ingen endelige afgørelser er endnu truffet. Det er på tide at gøre status og komme et afgørende skridt videre mod Det Europæiske Råds møde i Nice. Dagsordenen omfatter således kun et meget begrænset antal emner. Alt andet ville være formålsløst.
Det franske formandskab har efter min opfattelse efterhånden nået marchhastighed, og arbejdet med de forskellige spørgsmål skrider efter min mening godt frem. Jeg ved, visse iagttagere har ytret kritik. De har dog utvivlsomt knyttet for store forventninger til det franske formandskab, der, som det altid er tilfældet, forekommer for kort - kun fire måneders effektivt arbejde. Vel er det en anerkendelse at blive mødt med store forventninger, men det hjælper os ikke meget, og man skal ikke glemme, at vi - som alle formandskaber - er underlagt en række ofte ganske svære begrænsninger.
I de seneste uger er arbejdet således vanskeliggjort af en række begivenheder, som har været genstand for meget presseomtale. Jeg tænker især på olieprisernes himmelflugt - et emne, som i øvrigt også vil blive drøftet under Det Europæiske Råds møde. Jeg tænker på eurokursen og de markante kursudsving. Og jeg tænker på den danske folkeafstemning.
Jeg kan imidlertid forsikre, at vi fortsætter arbejdet i henhold til den fastsatte tidsplan, og resultaterne er efter min opfattelse også tilfredsstillende. Lad mig eksempelvis nævne det seneste møde i Rådet (almindelige anliggender), som resulterede i et udkast til en aftale om Meda II, fortsat debat om forbedring af EU's bistand til tredjelande og en erklæring henvendt til det serbiske folk - en erklæring, som har vist sig at have en vis vægt i den aktuelle situation. Endelig skal det nævnes, at der på mødet blev gjort foreløbig status over udvidelsesprocessen, der som bekendt i eftermiddag sættes TIL debat i Europa-Parlamentet. Som et andet eksempel kan nævnes det seneste møde i Rådet (retlige og indre anliggender), hvor der ligeledes blev gjort fremskridt. Der blev således vedtaget en forordning om den europæiske flygtningefond, det blev besluttet at udvide Europols mandat vedrørende hvidvaskning af penge, og man nåede til politisk enighed om oprettelse af Eurojust-enheden som besluttet under topmødet i Tampere.
Den 22. september mødtes EU's forsvarsministre til et uformelt møde. Der kan på dette felt ventes tilfredsstillende resultater under det nuværende formandskab, hvad angår kapacitetsbidragene. Og så har jeg slet ikke omtalt de områder, vi prioriterer højt og betragter som helt centrale for EU's borgere, nemlig beskæftigelse og økonomisk vækst, uddannelse - der blev så sent som den forgangne weekend afholdt møde i Rådet (uddannelse) - den fremtidige sociale sikring og transportsikkerheden set i lyset af de markant stigende oliepriser. Også på disse områder er der imidlertid taget initiativer, og formandskabet arbejder aktivt med disse spørgsmål i fuld forståelse med Kommissionen og Europa-Parlamentet.
Jeg skal nu vende tilbage til den aktuelle dagsorden for Det Europæiske Råds møde i Biarritz, herunder først og fremmest regeringskonferencen.
Hr. formand, i forbindelse med diskussionen om Slovakiet i går skal jeg nævne, at Belgien og også andre lande har indført visumpligt over for Slovakiet. Det opfatter jeg som diskriminering.
Hr. formand, mine damer og herrer, i går sagde kommissionsformand Prodi i sin redegørelse, at hvis man svækker ét organ i Den Europæiske Union, svækker man helheden. Her drejede debatten sig jo også om forholdet mellem Kommissionen og Rådet. Jeg vil i den forbindelse berøre forholdet mellem Parlamentet og Rådet og gøre opmærksom på, at Rådet for øjeblikket besvarer skriftlige spørgsmål med betydelig forsinkelse. Jeg skal her nævne to eksempler.
I september 1999 stillede jeg et spørgsmål om emnet Hombach. Svaret kom i februar 2000. I februar 2000 stillede jeg et skriftligt spørgsmål om den europæiske flysikkerhed. Der er endnu ikke kommet svar. Hvis man svækker ét organ, svækker man helheden. Det er mit indtryk, at netop Rådet for øjeblikket har besluttet sig for at ignorere spørgsmål fra Parlamentet. Det kan vi ikke acceptere. Efter min mening hører det også med til forholdet mellem organerne, at vi sørger for, at dette ændres.
Hr. formand, netop i dag skal vi med entusiasme, og for min del også med stor interesse, vedtage betænkningerne om udvidelsen med ansøgerlandene, herunder Den Tjekkiske Republik, som hr. Jürgen Schröders betænkning handler om. Jeg må dog give udtryk for min bekymring - og jeg beder formandskabet tage de nødvendige skridt over for myndighederne i Prag - fordi to unge spaniere, Gaizka Azcona Cueva, der er 22 år, og Mikel Oliva Martínez, der er 21 år, har siddet fængslet uden grund siden sidste tirsdag, det vil sige i næsten 10 dage. Det er bekymrende, at dette sker i et land, som er på vej ind i Den Europæiske Union.
Hr. Marset Campos, vi tager Deres erklæring til efterretning. Jeg tror, at formanden vil træffe de nødvendige foranstaltninger.
Udvalget om Retlige Anliggender og Det Indre Marked har anmodet om, at den mundtlige forespørgsel, udvalget har stillet til Kommissionen om sproglæreres rettigheder, og som var opført på dagsordenen for mødet fredag morgen, bliver udsat til en senere mødeperiode.
Jeg giver ordet til hr. MacCormick, således at han kan begrunde anmodningen fra Udvalget om Retlige Anliggender og Det Indre Marked.
Hr. formand, spørgsmålet om sproglærere, der er sat på dagsordenen for denne fredag, kommer fra Udvalget om Retlige Anliggender og Det Indre Marked. De, der fremsatte spørgsmålet i udvalget, mente, at det skulle forelægges Parlamentet ledsaget af et forslag til beslutning. Vi drøfter et alvorligt spørgsmål. Fra tid til anden bliver det med rette sagt her i Parlamentet, at et borgernes Europa er et Europa, hvor rettighederne er ordentligt nedfældet i Unionens lovgivning. Det vil ikke være nogen nytte til, hvis rettigheder, der allerede er nedfældet i lovgivningen, kan trodses af medlemsstaterne.
For 12 år siden afsagde Domstolen en dom imod Italien i sagen om de udenlandske sproglærere. Der er blevet afsagt endnu to domme siden da, og disse læreres rettigheder er endnu ikke blevet respekteret. Efter min mening, og jeg siger dette i tilstedeværelse af en tidligere juridisk rådgiver for regeringen i Irland, har Kommissionen endnu ikke gjort nok i forbindelse med dette spørgsmål. Det er vigtigt, at vi har et spørgsmål og en debat med et beslutningsforslag i den anden ende. Jeg anmoder om, at spørgsmålet sendes tilbage til udvalget til forberedelse.
Godt, hr. MacCormick har begrundet sit forslag for Udvalget om Retlige Anliggender og Det Indre Marked.
Er der nogen, der ønsker ordet til fordel for denne anmodning?
Hr. formand, det overrasker Dem måske, at jeg faktisk har en bemærkning til protokollen. Jeg ser nemlig af protokollen, at ved den nævnte ...
Redegørelse fra Rådet - Lige muligheder; ligelig deltagelse for mænd og kvinder;
Betænkning A5-0198/2000 af Dybkjær for Udvalget om Kvinders Rettigheder og Lige Muligheder om Kommissionens årlige beretninger om ligestilling mellem kvinder og mænd i Den Europæiske Union - 1997, 1998, 1999.
Hr. formand, mine damer og herrer, fru kommissær, siden det franske formandskab tiltrådte, er dette tredje gang, jeg har fornøjelsen af at tale til Dem: Første gang var under en indledende høring den 11. juli i Udvalget om Kvinders Rettigheder og Lige Muligheder, og anden gang var i forbindelse med en redegørelse om et organ til observation af industrielle forandringer den 5. september.
Jeg vil i dag tale om kvinders og mænds afbalancerede deltagelse i alle sider af samfundslivet. Det beslutningsforslag om Kommissionens beretninger, som De om lidt skal stemme om, er rigt i så henseende. Jeg vil med Deres tilladelse omtale tre aspekter, der er blevet fremhævet af fru Dybkjær, hvis arbejde som ordfører jeg over for denne forsamling vil berømme for dets kvalitet.
Det første aspekt har at gøre med nødvendigheden af regelmæssigt at evaluere og følge op på ligheden på alle planer: kvinders arbejde, beskæftigelse, uddannelse, efteruddannelse, familieliv, sundhed og værdighed. Kun med et kendskab, der er så godt som overhovedet muligt, til alle de aspekter, der er udgangspunkt for forskelsbehandling, har vi mulighed for at gøre reelle fremskridt.
Andet punkt har at gøre med de nye informations- og kommunikationsteknologier. Denne frembrydende sektor åbner en bredere adgang til arbejdets verden for kvinderne. Vi skal være opmærksomme på, om afstandene bliver mindre på dette område. Vi er nødt til at sørge for, at kvinder får gavn af de stillinger, dette medfører, og samtidig skal vi undgå, at der opstår de samme uligheder som i de mere traditionelle sektorer: mindre kvalificerede stillinger, deltidsarbejde, der ofte er påtvunget, arbejdskontrakter uden jobsikkerhed og vanskeligheder med at få adgang til stillinger med beslutningskompetence.
Endelig, som tredje punkt, forekommer det mig at være fundamentalt for fremme af ligheden, at der stilles forslag om gøre anvendelse af princippet om lige behandling til et udvælgelseskriterium for enhver bistand eller finansiering fra EU's side.
Lighedstemaet er et tema af stor, politisk vigtighed, og sådan vil det også fremstå i adskillige manifestationer under det franske formandskab. Det er naturligvis disse manifestationer, jeg især er kommet for at fortælle Dem om.
Vi har arrangeret en ministerkonference i Paris. Den vil blive afholdt den 27. oktober. Jeg har naturligvis inviteret hr. Rocard, min fremtrædende landsmand, i hans egenskab af formand for Udvalget om Beskæftigelse og Sociale Anliggender, lige som jeg også har indbudt fru Theorin, som er formand for Udvalget om Kvinders Rettigheder og Lige Muligheder. Vi afholder ligeledes et europæisk kollokvium om erhvervsmæssig ligestilling den 24. november. Her vil vi samle eksperter, repræsentanter for arbejdsmarkedets parter og virksomhedsledere, og vi vil i fællesskab tage fat på de vanskeligheder, kvinder kommer ud for i deres professionelle løbebane. Det er ikke så meget dette kollokvium om erhvervsmæssig ligestilling, jeg vil udbrede mig om i formiddag, men i højere grad om de temaer, jeg har fastsat for ministerkonferencen den 27. oktober.
Der vil blive taget tre temaer op, som vi for øvrigt også finder omtalt i formandskabets overordnede tekster, både det femte handlingsprogram og den sociale agenda. Afbalanceret deltagelse af kvinder og mænd i beslutningstagningen, sammenhæng mellem familieliv og arbejdsliv og indførelse af lighed i flere organer under Unionens Ministerråd, disse er de tre emner på ministerkonferencens dagsorden.
Det første emne, kvinders deltagelse i beslutningstagning på alle områder, viser, i hvor høj grad kvinder, selv i dag, er bagud i forhold til mænd. Her er tale om et demokratisk underskud, som i dag er stadig mindre acceptabelt. Prøv at huske Pariserkonferencen i april 1999, måske er der nogle af Dem, der kan huske, hvordan vi dengang blev enige om en erklæring, men hvor vi, 15 ministre, havde haft stort besvær med at nå til enighed om en handlingsplan med kvantificerede mål.
Derfor har jeg denne gang valgt at benytte mig af formandskabets overordnede tekster for at opnå fremskridt med denne handlingsplan.
Jeg vil tillade mig at sige, at mit land, når det drejer sig om kvinders deltagelse i beslutningstagningen, har tilbagelagt en afgørende etape. Jeg vil være yderst kortfattet angående dette emne og minde Dem om, at der i Frankrig den 28. juni 1999 blev vedtaget en forfatningsreform, som blev støttet af både premierministeren og præsidenten, og at vi umiddelbart efter behandlede et lovforslag om paritet, som blev vedtaget den 3. maj 2000. Denne lov vil blive anvendt ved alle valghandlinger, og allerede i 2001 ved kommunevalget.
Alle politiske partier skal således, hvis de ikke ønsker at få deres valglister kendt ugyldige eller ikke at få refunderet deres udgifter til valgkampen, opstille lister med samme antal mænd og kvinder, placeret på skift for at undgå, at kvinderne henvises til pladser, hvor de kun har små chancer for at blive valgt.
Jeg er overbevist om, at en harmonisk deltagelse af kvinder i den politiske beslutningstagning vil indebære en sand fornyelse af hele det politiske liv. Denne magtdeling vil medføre andre dybtgående forandringer i det økonomiske, sociale og kulturelle liv.
Handlingsprogrammet fra Beijing og de seneste henstillinger fra juni i år fra den ekstraordinære samling i FN's Generalforsamling om Beijing+5 trækker i samme retning. Det kommer tydeligt til udtryk i det finske formandskabs beretning om kvinder og beslutningstagning. De indikatorer, dette formandskab har udarbejdet, gør det muligt at vurdere, hvilke fremskridt der er sket.
Jeg vil ligeledes hilse initiativet fra Kommissionen velkomment, som efter sigende - og jeg tror, at denne oplysning er korrekt, fru Diamantopoulou - har truffet beslutning om lige mange mænd og kvinder i de komitéer og ekspertgrupper, den nedsætter. Vi må alle, kvinder som mænd, gøre os umage for at følge med i og videreudvikle dette opmuntrende initiativ.
Det franske formandskab har sat sig for at opnå fremskridt på dette område, og det ønsker over for sine partnere at fremsætte forslag om kvantificerede målsætninger om kvinders adgang til beslutningstagning, og dette skal ske inden for alle områder: på det politiske - som jeg allerede har talt om - men også på det økonomiske og det sociale område. De første forespørgsler, det franske formandskab har foretaget, bekræfter, at dette tema står centralt i samtlige medlemsstaters overvejelser. Jeg siger ikke dermed, at der allerede er opnået enighed om de kvantificerede målsætninger, men De skal vide, at jeg satser meget på at nå frem til en sådan aftale.
Tema nummer to for denne ministerkonference drejer sig om sammenhængen mellem familieliv og arbejdsliv. Efter Finlands eksempel er der blevet sendt et spørgeskema til samtlige medlemsstater, og det vil i nær fremtid blive efterfulgt af en rapport. Rådet vil få forelagt et forslag til indikatorer, der kan gøre det muligt at måle, hvilke fremskridt der sker på området.
Det har været mit ønske, at dette tema blev et vigtigt emne i formandskabets program for at sikre en kontinuitet med det arbejde, der blev udført under det portugisiske formandskab. Jeg tænker på kollokviet i Évora om emnet moderskab/faderskab og på beslutningen om afbalanceret deltagelse af mænd og kvinder i familieliv og erhvervsmæssig aktivitet. For vi ved jo, at så længe kvinder alene, eller næsten alene, skal bære byrden af en dobbelt arbejdsdag, så vil de blive ved med at befinde sig i dilemmaet mellem deres privat- og familieliv og deres liv som erhvervsaktive og borgere. Jeg har oven i købet for vane, kære venner, at sige hjemme i Frankrig, at mens det endnu ligger inden for det mulige at gennemtvinge en lov om paritet i politik, så er det noget mere vanskeligt ved lov at gennemtvinge paritet i dagligdagen og i hjemmet.
På samme måde som den offentlige sfære ikke længere må være mandens monopol, må privatsfæren heller ikke længere henhøre alene under kvinderne. Det er derfor, vi er nødt til at udtænke nye måder at organisere tiden på, så hver af de implicerede parter - forældre, børn, borgere, folkevalgte og virksomheder - fuldt ud kan finde sin plads. Dette vil blive et af de vigtigste punkter på ministerkonferencen. Og jeg skal tilføje, at jeg også sætter dette punkt på dagsordenen for kollokviet om erhvervsmæssig ligestilling den 24. november.
Ministerkonferencens tredje emne vil omhandle integrationen af lighed mellem kvinder og mænd i arbejdet i de forskellige Ministerråd. Jeg ville gerne inkludere en fremgangsmåde, jeg har benyttet som arbejdsmetode i Frankrig, og som fungerer. For første gang vil flere Ministerråd beskæftige sig med ligheden mellem mænd og kvinder på den måde, at de knytter dette tema til et af punkterne på deres dagsorden. Jeg vil give Dem to eksempler: Rådet (uddannelse) knytter det sammen med punktet om mandlige og kvindelige studerendes og underviseres mobilitet, fordi det er gået op for os, at der var en kraftig ulighed i mobiliteten, og Rådet (indre marked, forbrugerpolitik og turisme) knytter det sammen med et punkt vedrørende udvikling af elektronisk handel, så den kan gøres tilgængelig for alle, mænd som kvinder, fordi vi også her ved, at der hersker ulighed mellem mænd og kvinder, når det drejer sig om elektronisk handel.
Ud over denne ministerkonference og kollokviet om erhvervsmæssig lighed er der to særdeles vigtige tekster, som specifikt omhandler lighed, men som stammer fra Rådet (beskæftigelse og indre anliggender), som fortjener at nævnes her. Jeg tænker på det femte handlingsprogram og på revisionen af direktivet fra 1976.
For så vidt angår det femte program, vil jeg først takke fru Theorin og ordføreren, fru Eriksson, varmt for deres iver, som jeg håber kan gøre det muligt at vedtage programmet inden årets udløb. Jeg ved, at Parlamentet vil være særligt lydhørt over for mainstreaming og iværksættelsen af strategiske mål, som ikke blot handler om lighed i det økonomiske og sociale liv, men også - her vender jeg igen tilbage til dette emne - om en afbalanceret deltagelse i beslutningstagningen. Jeg vil for mit vedkommende lægge stor vægt på, at finansieringen heraf vil kunne passe til vores ambitioner.
Det er i samme ånd, vi nu igen, 25 år efter det blev vedtaget, skal se på direktivet fra 1976. Denne revision skal ikke blot bringe juraen i overensstemmelse med talrige afgørelser fra Domstolen, den skal tillige bruges til at få indarbejdet andre særdeles vigtige emner i fællesskabslovgivningen. Jeg tænker f.eks. på sexchikane som en diskriminering på grund af køn. Begrebet indirekte diskriminering vil blive mere præcist defineret, og undtagelsesbestemmelserne fra ligebehandling vil fremgå klarere af konteksten. Det er et ganske betydeligt fremskridt for kvinderne, som fru Hautala sikkert ikke vil undlade at fremhæve, når hun skal præsentere sin betænkning for Parlamentet på vegne af Udvalget om Kvinders Rettigheder og Lige Muligheder.
Ud over de specifikke emner, der henhører under mit ministerium, vil jeg ganske ganske kort nævne tre initiativer. For det første retningslinjerne for beskæftigelse, som denne gang er forsynet med kvantificerede målsætninger. Det foreslås således, at beskæftigelsesgraden for kvinder skal bringes op på 60% inden 2010. Arbejdsmarkedets parters rolle er ligeledes blevet styrket, hvilket jeg hilser velkomment. Kort sagt, den fjerde søjle, der er helliget lige muligheder, tilskynder til en integreret strategi for lighed gennem gender mainstreaming og ved hjælp af specifikke retningslinjer.
Det andet initiativ, jeg ville nævne, vedrører den sociale agenda, som vil blive forelagt på topmødet i Nice i december. Som De ved, åbner den op for et bredt handlingsfelt på beskæftigelsesområdet, og den omtaler da også, at sammenhængen mellem familieliv og arbejdsliv bidrager hertil. Personligt så jeg gerne, at der blev taget endnu mere konkret hensyn til dette tema i den sociale agenda. Jeg hilser det velkomment - som De selv gør - at agendaen indeholder et kapitel, der er helliget befordring af ligheden mellem mænd og kvinder, og også her er det mit håb, at vi kan nå frem til kvantificerede målsætninger.
Hr. formand, jeg vil gerne kommentere morgenens dagsorden, der, som De kan konstatere, er meget mager, på trods af at der sker yderst vigtige ting i Europa og især på trods af, at vi har afholdt en hel mødeperiode uden en eneste debat om den fælles valuta.
I sidste uge blev der den 24. september holdt en meget vigtig folkeafstemning, hvor danskerne sagde nej til den fælles valuta. I går hævede Den Europæiske Centralbank sin officielle rentesats med et kvart procentpoint, hvilket medførte et nyt fald for euroen. Heraf kan man konkludere to ting: For det første vil borgerne aldrig kunne interessere sig for vores debatter, hvis Europa-Parlamentet stædigt prøver at undslippe enhver vigtig diskussion. Og for det andet er euroen en kunstig valuta. Det ville være katastrofalt at satse ensidigt på euroen under de nuværende omstændigheder.
Hr. formand, jeg ville blot gøre mine kolleger opmærksom på bunken, der viser, hvilke dokumenter vi har haft til afstemning i denne uge. Jeg vil gerne lykønske mine kolleger. Vi er alle meget flittige!
Udvidelse af garantien til EIB til også at omfatte lån til projekter i Kroatien
Næste punkt på dagsordenen er betænkning (A5-0237/2000) af Seppänen for Budgetudvalget om forslag til Rådets afgørelse om ændring af afgørelse 2000/24/EF med henblik på at udvide fællesskabsgarantien til Den Europæiske Investeringsbank til også at omfatte lån til projekter i Kroatien (KOM(2000) 289 - C5-0336/2000 - 2000/0122(CNS)).
. (FI) Hr. formand, Den Europæiske Investeringsbank yder lån med garanti fra Den Europæiske Union til lande, der ikke tilhører EU. Den Europæiske Investeringsbank bevilger de enkelte lån frit efter sine egne kriterier uden præcise instrukser fra Den Europæiske Union.
Unionen har imidlertid sat et loft for de lån, den garanterer. Lån garanteres ikke 100%, men Rådet har i december 1999 fastlagt kun at stille garanti for 65% af det planlagte beløb i perioden 2000 - 2007. For resten af beløbet skal EIB selv skaffe andre garantier eller tage risikoen. I praksis findes risikoen ikke, og Den Europæiske Investeringsbank er endda parat til at nedsætte procentandelen af EU's garanti.
Unionens budget har en særlig garantifond for EIB-lån. Dertil overføres midler for enhver garanti fra en særlig reserve, hvis maksimumbeløb er fastsat i den interinstitutionelle aftale om de finansielle overslag. I 2000 må der fra reserven højst overføres 204 millioner euro til garantifonden. Teknisk overføres der til dækning af lån i Den Europæiske Investeringsbank 9% af beløbet, der udgør 65% af lånenes nominalværdi, fra reserven til garantifonden.
Budgettets garantifond anvendes også til såkaldt makroøkonomisk bistand til lande, der ikke tilhører EU. For medlemsstaterne er det en nem måde at yde udviklingshjælp på. Disse lån bevilges ud fra politiske principper til EU's underdanige samarbejdspartnere, og de garanteres af garantifonden - i modsætning til Investeringsbankens lån - med 100%.
Ved makroøkonomisk bistand er der ofte tale om EU's andel i en sådan helhedspakke, hvor andre bistandsydere er Verdensbanken og Den Internationale Valutafond. Normalt ydes finansiel bistand til tredjelande efter økonomiske og politiske adfærdskriterier fastsat af Den Internationale Valutafond - jo lavere garantier, der kan stilles for lån fra Investeringsbanken, des mindre makroøkonomisk bistand kan der ydes og omvendt. Det er også muligt fra garantifonden at garantere såkaldte Euratom-lån til støtte for udviklingen af tredjelandenes atomkraftindustri, men det har i de senere år ikke været nødvendigt at foretage overførsler fra reserven til garantifonden for disse.
I december 1999 har Rådet fastsat maksimumsbeløbet for garantier til EIB for perioden 2000 - 2007 samt udarbejdet en liste over lande, der er berettiget til bistanden. Europa-Parlamentet har taget stilling til dette i Rühles betænkning i efteråret 1999. Når Parlamentet er hørt, forelægges sagen ikke igen i Parlamentet, hvad angår betingelsesdelen for garantier.
I dag skal Parlamentet afgøre en meget enkel sag, udvidelse af fællesskabsgarantien til Den Europæiske Investeringsbank til også at omfatte lån til projekter i Kroatien. Der er ikke mere krig i Kroatien, og der er sket en demokratisk ændring. Derfor er optagelsen af landet blandt låntagerne begrundet, og det samme gælder den tilsvarende forhøjelse af Investeringsbankens maksimumsbeløb for lånegaranti. Hvis Parlamentet var i stand til at stille ændringsforslag til Rådets beslutning, vil det sikkert påminde Kroatien om arbejdsløsheden og de sociale problemer, som skyldes den slankekur, der er pålagt Kroatien, men i denne forbindelse er der ikke retsgrundlag for den form for ændringsforslag.
Det samme juridiske mandatproblem gælder for beslutningen om at udvide fællesskabsgarantien til Den Europæiske Investeringsbank til også at omfatte lån til projekter i Tyrkiet, hvilket snart skal forelægges i Parlamentet. Parlamentet har sikkert en hel del betingelser, det gerne vil stille til Tyrkiets lån, men også derved drejer det sig praktisk taget kun om ét ord. I dag udvides garantien også til at omfatte Kroatien, og senere Tyrkiet.
I denne forbindelse meddeler vi samtidig Kommissionen, at midlerne i garantifonden ikke er tilstrækkelige til de lån, der er kendskab til.
Hr. formand, dette beslutningsforslag fra Rådet om for første gang at udvide fællesskabsgarantien til Den Europæiske Investeringsbank er uden tvivl særdeles vidtrækkende.
Inden jeg kommer med nogle konkrete bemærkninger til de spørgsmål, dette beslutningsforslag rejser, vil jeg gerne give udtryk for vores støtte til forslaget, da det bekræfter Parlamentets holdning til forbindelserne mellem Den Europæiske Union og Kroatien. Jeg vil indledningsvis også gerne understrege, at jeg deler de bekymringer, som ordføreren i sin tid gav udtryk for om garantifonden, der har en så begrænset margen, at det kan skabe problemer i tilfælde af uforudsete begivenheder.
Der er to indfaldsvinkler til denne beslutning: Ud fra et rent politisk synspunkt skal vi for det første tænke på situationen i Kroatien. Vi hilser den nye politiske kurs i landet, som blev mulig efter præsident- og parlamentsvalgene, velkommen. Den Europæiske Union kan kun tilskynde til, at Kroatien en gang for alle bliver forankret i demokratiet og i retsstaten, og der er ingen tvivl om, at dette skal give sig udslag i en finansiel støtteaktion for at forbedre landets økonomiske situation og for at gøre det muligt for befolkningen at klare de ofre, der er nødvendige for at fjerne underskuddet på nationalregnskabet.
Den Europæiske Investeringsbank kan og skal spille en betydelig rolle i regionen, men det er klart, at dette mægtige finansielle instrument, som står til rådighed for Unionens udenrigspolitik, og hvis aktivitet i henhold til mandatet i beslutningen fra 1999 omfatter mere end 60 lande, skal afpasse sin aktivitet efter Kommissionens aktioner, og det skal understreges, at Kommissionen ikke kan afvige fra den aftale, der kom i stand for nylig efter trepartsdrøftelsen i juli, hvor den forpligtede sig til, at ethvert nyt forslag i sin finansieringsoversigt skal bevise dets forenelighed med den gældende finansielle programmering.
Ud fra et funktionelt synspunkt gør den reserve, der er afsat i de gældende finansielle overslag og garantifondens funktion det - efter min mening - nødvendigt at forbedre dens mekanismer for at opfylde kvalitets- og effektivitetsmålsætningerne i de fællesskabslån, der er stillet budgetgaranti for. I denne forbindelse finder jeg, at den analyse, som ordføreren i sin tid foretog, er et meget godt udgangspunkt. Det drejer sig hverken om at sætte spørgsmålstegn ved udformningen af den budgetmæssige beskyttelse eller Den Europæiske Investeringsbanks rolle. Den interinstitutionelle aftale forudser i budgetproceduren en række trepartsdrøftelser. I denne forbindelse og på baggrund af den begrænsede margen i den garantireserve, der er fastsat til 200 millioner om året, er der intet til hinder for at drøfte prioriteringen af anvendelsen af denne margen i de kommende år.
Det er naturligvis vores mål at forbedre Den Europæiske Investeringsbanks effektivitet, og til det formål er det nødvendigt, at Kommissionen sikrer, at bankens aktivitet bliver underlagt en kontrol, der er så fuldkommen som mulig. Vi kan ikke stille os tilfredse med svaret om, at vi har en stabil garantiordning. Vores politiske gruppe har fastholdt en strategi i budgetproceduren for 2001, som tilstræber en klar forbedring i kvaliteten af udgifterne og en forbedring af mekanismerne til kontrol af gennemførelsen heraf. Det er nu, vi har lejlighed til at kræve de samme målsætninger for Den Europæiske Investeringsbanks aktivitet. Det er klart, at Parlamentet ikke kan begrænse sin rolle til passivt at tilegne sig den information, som Kommissionen og Den Europæiske Investeringsbank kommer med, eller til at velsigne Rådets beslutninger.
Hr. formand, kære kolleger, den foreliggende betænkning fra Budgetudvalget om at udvide fællesskabsgarantien til Den Europæiske Investeringsbank til også at omfatte lån til projekter i Kroatien, handler om to vigtige aspekter.
Jeg erklærer Europa-Parlamentets session, der blev afbrudt fredag den 6. oktober 2000, for genoptaget.
Fru formand, af protokollen fra Parlamentets møde fremgår det, at en sag med et racistisk angreb på en professor i Verona er blevet taget op her. Det fremgår endvidere af protokollen, at Parlamentet har fordømt det og især erklæret sin solidaritet. Jeg skal derfor oplyse, at denne professor selv har opdigtet det hele og har indrømmet, at han ikke har været udsat for noget som helst angreb, men har banket sig selv. Vi er faktisk alle sammen blevet holdt for nar. Jeg ville blot oplyse om sagen, da Verona-professorens driven gæk med Parlamentet er med i protokollen.
Hr. Speroni, der er formentlig ingen grund til at rette protokollen på grund af disse oplysninger, men jeg tager dem til efterretning.
Hvis ingen andre gør indsigelse, betragter jeg den som godkendt.
Kære kolleger, siden sidste mødeperiode, for fjorten dage siden, er, som De ved, endnu tre mennesker blevet ofre for ETA's voldshandlinger. Tillad mig at nævne disse mennesker her, og, idet jeg nævner deres navne, at sende en meget bevæget og bedrøvet tanke til deres familier, som i dag er i dyb sorg: Luis Portero, ledende anklager ved den regionale domstol i Andalusien, myrdet i Granada den 9. oktober; Antonio Munos Carignanos, læge med oberstrang ved luftvåbnet, myrdet i Sevilla den 16. oktober; Maximo Casado, fængselsfunktionær, myrdet i Vitoria i går morges.
På Deres vegne sender jeg de pårørende vores oprigtigste medfølelse og dybeste sympati. Disse ofre bringer antallet af myrdede op på seksten, siden ETA brød våbenhvilen den 3. december 1999. Selv om vi mangler ord til at beskrive dette drama, som bliver gentaget igen og igen, må vi under ingen omstændigheder give op. Tværtimod. Vi skal, som vi har gjort ved alle disse sørgelige lejligheder, også denne gang fordømme det utålelige. Retten til livet er hellig. Dette er på ny blevet bekræftet kategorisk i chartret om grundlæggende rettigheder for borgerne i Den Europæiske Union, som stats- og regeringscheferne vedtog enstemmigt i Biarritz.
Jeg vil bede Dem, kære kolleger, om at holde ét minuts stilhed og derved vise ofrene vores agtelse og give vores støtte til de spanske myndigheder og demokrater i deres kamp mod denne svøbe, en kamp som de ofte fører med fare for deres liv. Jeg vil bede Dem iagttage ét minuts stilhed.
Formanden. Jeg skal desværre på ny tage ordet for at mindes alle dem, som i Mellemøsten er blevet ofre for det voksende had og den tiltagende afvisning af den anden part.
I morgen skal Parlamentet drøfte dette smertelige spørgsmål, når det behandler Det Europæiske Råds møde i Biarritz, men i dag vil jeg blot give udtryk for min dybe sorg over et fænomen, som bekymrer os overordentligt, fordi det afslører, hvor dramatisk og skæbnesvanger de yderliggåendes indflydelse er i begge lejre.
På vegne af Dem alle retter jeg min dybeste medfølelse til deres familier og giver udtryk for min solidaritet med alle, som er blevet såret i denne konflikt.
Jeg håber ligeledes, at forkæmperne for fred og dialog en dag vil kunne få overtaget over dem, som forherliger vold og opflammer had.
Formanden. Endelig forårsagede skybrudslignende regnskyl, som De ved, for nogle dage siden ødelæggelser uden fortilfælde i Italien og Schweiz, hvor 25 personer omkom, og mange blev såret. Desuden medførte de meget store materielle ødelæggelser.
I forgårs medførte enorme regnskyl og oversvømmelser i Spanien tre personers død, mens andre tre fortsat er meldt savnet.
Jeg vil gerne, på vegne af Europa-Parlamentet, give udtryk for vores sindsbevægelse og meddele familierne vores dybeste medfølelse, og jeg vil med Deres tilladelse bede Dem på ny iagttage et minuts stilhed til ære for ofrene.
Fru formand, jeg kan se i punkt 13 i protokollen, "Meddelelse om nedlæggelse af Le Pens mandat", at De har ment at kunne udtale Dem på hele Parlamentets vegne, og det samme gælder formanden for Retsudvalget på vegne af dette udvalg.
Jeg ønsker blot at bemærke, at Parlamentet ikke er blevet bedt om at udtale sig samlet. Hvad angår fortolkningen fra fru Palacio - og jeg har personligt meget respekt for hende som formand, men absolut ikke for hendes fortolkning - fører den til en beslutning før udvalget, og den kom, da udvalget besluttede at udsætte sin afgørelse. Mens vi ventede på afvisningen af Jean-Marie Le Pens appel til Statsrådet, udsatte hun på ingen måde til bagefter at undersøge konsekvenserne af denne appel og heller ikke at vurdere den beslutning, der blev truffet.
Det forekommer mig så meget mere alvorligt, idet der i de franske lovtekster udtrykkeligt står, at en afgørelse truffet af Statsrådet angående et medlem af Europa-Parlamentet, skal indgå på plenarforsamlingen. Den er i dette tilfælde kun blevet fremsat i to underudvalg, hvilket betyder en særlig alvorlig overtrædelse af hr. Le Pens rettigheder. Jeg mener derfor, at man ikke har overholdt artikel 7, stk. 4, i vores forretningsorden.
Hr. Gollnisch, jeg kan forsikre Dem, at proceduren er overholdt til punkt og prikke i såvel ånd som bogstav i artikel 12, stk. 2, i akten af 20. september 1976. Det eneste punkt, der kan diskuteres, er, hvorvidt jeg, så snart den franske regering underrettede mig om dekretet om at nedlægge Le Pens mandat, med det samme burde have ført det til protokols. Som De ved, har Retsudvalget rådet mig til at afvente Statsrådets beslutning, hvilket jeg har gjort. Men samtlige formaliteter er blevet respekteret i overensstemmelse med forretningsordenen.
Fru formand, i protokollen er det refereret, at jeg talte om situationen i Spanien. Jeg talte om undertrykkelsen i Spanien og om situationen i Baskerlandet, og det er noget helt andet. Jeg ville ikke tale om ETA-terroristhandlinger og sige, at jeg talte om situationen i Spanien. Det er ikke gengivet korrekt i protokollen. Jeg talte om situationen i Baskerlandet og om den spanske regerings undertrykkelse. Det kan kontrolleres i det fuldstændige forhandlingsreferat.
Fru formand, det drejer sig om punkt 14 i protokollen om anmodning om ophævelse af vores kollega Pacheco Pereiras immunitet. Vi har afvist denne ophævelse, fru formand, hvilket er et svar på Deres spørgsmål for lidt siden, og jeg citerer fra hr. MacCormicks betænkning, afsnit D), "Den europæiske parlamentariske immunitets selvstændige karakter i forhold til den nationale parlamentariske immunitet". Jeg vil nævne, at "selvstændig" på græsk hedder "auto nomoi", "som har sine egne bestemmelser", og ordføreren siger "sine egne regler".
Hvis Parlamentet derfor har sine egne bestemmelser med hensyn til ophævelse af den parlamentariske immunitet, og hvis der ikke er tilknyttet nogen kompetence, når den nationale myndighed anmoder det om at ophæve immuniteten, hvilket vil sige, at den, der tror sig overmægtig i virkeligheden er afmægtig, og når denne myndighed således beder Parlamentet om at sløjfe en kollegas mandat, har dette også sine egne regler, det er "auto nomoi", det har myndighed til at handle efter eget skøn, og der er ikke tilknyttet nogen kompetence. De havde i går, fru formand, denne myndighed, og Parlamentet ligeså, men der var på ingen måde tilknyttet nogen kompetence. Deri består Deres juridiske fejl, fru formand.
Hr. Martinez, De har foregrebet afstemningen om betænkningen om hr. Pacheco Pereira. Jeg skal gøre Dem opmærksom på, at afstemningen finder sted om lidt, kl. 12.30.
Fru formand, en bemærkning til forretningsordenen. Vil De efter den danske folkeafstemning skrive til den danske statsminister og lykønske det danske folk med den historiske sejr for frihed, demokrati og nationalitet? Euroen skal være symbol på Europas styrke og enhed ...
Dette er ikke et forslag til proceduren, hr. Helmer. Det må stå helt klart.
Det Europæiske Råds uformelle møde i Biarritz (13.-14. oktober 2000)
Næste punkt på dagsordenen er Rådets og Kommissionens erklæringer om Det Europæiske Råds uformelle møde i Biarritz den 13.-14. oktober 2000.
Fru formand, hr. kommissær, kære parlamentsmedlemmer, det er med glæde, jeg er tilbage her i dag, som det franske formandskab forpligtede sig til den 3. oktober, for at underrette Dem om resultaterne fra Det Europæiske Råds uformelle møde i Biarritz, til hvilket De, fru formand, som det nu altid er tilfældet, har leveret et værdsat bidrag.
Som jeg allerede har nævnt, var det de institutionelle reformer, der for øjeblikket gennemgås af regeringskonferencen, der optog den største plads af den tid, der var til rådighed. Det tror jeg er godt, og jeg vil begynde her.
Hr. formand, jeg beder om, at mit navn bliver tilføjet på tilstedeværelseslisten fra i går. Jeg var beviseligt til stede også under afstemningerne ved navneopråb, men jeg skrev mig ikke på listen.
Hr. formand, jeg ved ikke, om det er det rette tidspunkt at nævne et problem, der opstod i går under afstemningen.
Under plenarmødet var der én bestemt afstemning om min betænkning, der blev afgjort med en margen på én stemme. Jeg ønsker ikke at lade afstemningen gå om. Formanden erklærede forhandlingen for afsluttet, og det accepterer jeg fuldt ud. Men efter denne afstemning hævdede en lang række parlamentsmedlemmer, at deres anlæg havde været i uorden m.m.
I mellemtiden har jeg tænkt over, at hvis et afstemningsresultat først er vedtaget, giver forretningsordenen ingen mulighed for at lade afstemningen gå om, og med de hyppige fejl i afstemningsanlæggene, kan det give alvorlige problemer. Hvis der er et teknisk problem, og en hel blok af stemmer i en del af mødesalen ikke registreres, vil afstemningsresultatet sætte spørgsmålstegn ved værdien af vores beslutninger.
Jeg har overvejet, om ikke forretningsordenen burde indeholde bestemmelser i den henseende. Jeg håber, at De vil acceptere dette som en ægte bemærkning til forretningsordenen.
Jeg kan udmærket huske denne situation, hr. Evans, og den vil blive forelagt Præsidiet. Jeg vil naturligvis lade Deres bemærkninger gå videre til formanden.
Hr. formand, i forbindelse med denne bemærkning til forretningsordenen skal man også huske på, at tolkene er meget venlige, og at de nogen gange ikke oversætter "stemmeanlægget virkede ikke" med "jeg glemte at stemme".
Hr. formand, jeg har nogle bemærkninger til dagens møde i Kommissærkollegiet under henvisning til forretningsordenens artikel 38 eller 64. Jeg vil gerne opfordre kommissær Lamy til at afgive en ekstraordinær redegørelse i plenum om grunden til, at han unddrager sig Parlamentets kontrol af hans forslag, der er kendt under navnet "everything but arms".
Forslaget har dybtgående konsekvenser for Parlamentet, for AVS-landene og for Europa som helhed. Jeg siger dybtgående konsekvenser, fordi Parlamentet ønsker større demokratisk oplysningspligt. Lige netop dette spørgsmål vil ikke kun påvirke Parlamentet, men flertallet af EU's medlemsstater, specielt dem, der fremstiller produkter såsom bananer - der er meget aktuelle - ris og sukker.
Hr. Lamy bør afgive en redegørelse i dag for at leve op til den demokratiske oplysningspligt. Han ønsker tydeligvis ikke at diskutere spørgsmålet med Parlamentet. Det er meget vigtigt.
Hr. formand, vores kollega, hr. Evans, omtaler afstemningen i går og i særdeleshed den afstemning, hvorunder en række ændringsforslag blev vedtaget med et flertal på kun en enkelt stemme.
Efter min opfattelse er Europa-Parlamentet bedst tjent med at holde sig til de gældende regler. Ofte er det nemlig - som også påpeget af en anden kollega - ikke apparaturet, der svigter, men medlemmerne, der glemmer at stemme. Var det muligt efterfølgende at omstøde et afstemningsresultat, kunne vi jo fortsætte i det uendelige. Afstemningen om Evans-betænkningen viser dette med al ønskelig tydelighed. Havde jeg vidst, at antallet af medlemmer, som stemte imod Evans-betænkningen, eller som undlod at stemme, sammenlagt oversteg antallet af medlemmer, som stemte for betænkningen, havde jeg anbefalet medlemmerne af min gruppe at stemme imod Evans-betænkningen. Den ville dermed være forkastet. De ser således den absurde situation, der ville opstå, hvis man på denne vis kunne tage en stemmeafgivelse op til ny overvejelse. Jeg tror, det er tilrådeligt at fastholde de eksisterende regler.
Kære kolleger, det vil vi under alle omstændigheder undersøge på Præsidiets næste møde.
Hr. formand, af hensyn til hr. Goebbels vil jeg blot understrege, at jeg ikke ønsker en debat om de enkelte medlemmers problemer med afstemningsanlægget. Jeg ønsker en debat om bestemmelser i tilfælde, hvor en generel fejl påvirker en række anlæg, således at der kan stilles spørgsmålstegn ved Parlamentets afgørelser.
Jeg kan også forsikre hr. Goebbels om, at jeg ikke har noget imod, at spørgsmål underlægges en flertalsafgørelse. Den britiske Labour-regering blev besejret med én enkelt stemme i 1979, og det har jeg aldrig protesteret mod.
I løbet af den sidste tid er der, som De ved, blevet begået attentater mod synagoger i flere europæiske lande.
Der er på grund af budgetafstemningen ikke planlagt fremlæggelse af hastebeslutninger under oktobermødeperioden. Til gengæld mener jeg med denne erklæring at kunne fordømme disse utilbørlige handlinger på vegne af Europa-Parlamentet, som altid har forfægtet respekten for religionsfrihed og tolerance mellem alle samfund.
I går modtog vi sammen med nogle af vores kolleger, der er særligt berørt af deres arbejde i Europa-Parlamentet, repræsentanterne for de største religiøse samfund i Frankrig, eftersom det er det land, der har oplevet den mest foruroligende voldsbølge i denne henseende, og efter dette møde har vi udsendt en fælles opfordring for at fordømme disse kriminelle handlinger, for at understrege vores fælles årvågenhed over for enhver form for øget racisme, antisemitisme og fremmedhad og vores vilje til at samarbejde om en gensidig respekt og en bedre kontakt på tværs af nationalitet og religiøs overbevisning mellem de borgere, der bor i vores medlemslande.
De ved, at Europa-Parlamentet fra 1985 var initiativtager til de tre institutioners fælles erklæring om bekæmpelse af racisme og fremmedhad. Siden er vores tiltag blevet udvidet med utallige aktioner og initiativer, hvoraf den sidste retsakt er EU's charter om grundlæggende rettigheder. Vi fortsætter utrætteligt denne aktion.
Fru formand, mit indlæg drejer sig om situationen i Elfenbenskysten.
I denne uge er der ikke debat om aktuelle og uopsættelige spørgsmål. I går gav befolkningen i Elfenbenskysten igen, efter Serbien, et eksempel på engagement og på forsvar af demokratiet ved at modsætte sig et militærkup og et lusket valg. Jeg mener, at De bør sende hr. Laurent Gbagbo, valgets sejrherre, et budskab om solidaritet og støtte fra Europa-Parlamentet.
Hr. Barón Crespo, jeg vil med glæde foretage dette skridt.
Forslag til ændring til sektion I, II, IV, V, VI, VII og VIII i forslag til Den Europæiske Unions almindelige budget for regnskabsåret 2001 - Europa-Parlamentet, Rådet, Domstolen, Revisionsretten, Det Økonomiske og Sociale Udvalg, Regionsudvalget og Ombudsmanden
(De Grønne åbnede gule paraplyer med påskriften "Climate Change") Formanden. Selv om den gule farve står godt til den blå, som er på vores stolesæder, beder jeg Dem om at lukke Deres paraplyer igen, således at afstemningen om vores budget kan gennemføres med den ønskelige værdighed for Europa-Parlamentet.
Wynn (PSE), formand for Budgetudvalget. (EN) Fru formand, som De sagde før, vil dette blive en lang proces. Vi foretrækker normalt at strømline budgetafstemningerne, således at vi kan komme igennem dem så hurtigt som muligt. Men vi har en masse ændringsforslag ved denne lejlighed. Samtidig med at jeg respekterer folks demokratiske ret til at stille ændringsforslag, vil jeg godt have lov til at advare medlemmerne af Parlamentet om, at vi, hvis vi skal til at stemme om nogle af de ændringsforslag, der ikke falder inden for den generelle rammeaftale mellem grupperne, vil begynde at overskride lofter, og at vi så må standse afstemningen.
Næsten alle kategorier mangler margener. Hvis denne afstemning ikke går, som vi havde planlagt, så må De være klar over, at jeg måske vil rejse mig, eller at fru Haug måske vil rejse sig for at sige, at vi må standse afstemningen. Så kan vi vurdere, hvad vi kan stemme om.
Jeg har to anmodninger. Den ene er til vores kolleger i Landbrugsudvalget, som har fremsat over 30 ændringsforslag. Ændringsskrivelsen vil blive fremsat inden andenbehandling, hvorefter vi vil træffe den endelige beslutning om landbrugsspørgsmålene. Hvis jeg kunne bede Dem om at trække disse ændringsforslag tilbage, ville det spare os en masse tid.
Jeg vil også anmode hr. Heaton-Harris og hans kolleger om at trække deres 33 ændringsforslag tilbage. Også dette ville spare os en hel masse tid. Jeg må sige, at de 33 ændringsforslag er langt bedre end de 393, der blev fremsat af hr. Heaton-Harris og hans kolleger i udvalget. Så vi må være taknemmelige for, at der kun er 33, men jeg ville sætte pris på, hvis han trak dem tilbage. Det ville sætte betydelig skub i denne proces.
Fru formand, efter hr. Wynns iagttagelse om det antal ændringsforslag, som mit udvalg måtte eller ikke måtte have fremsat, er det kun fair at understrege, at dette er en del af den demokratiske proces, og hvis vi ikke er her for at stille spørgsmål ved og rejse sager, hvad er vi her så for?
hovedordfører. (DE) Fru formand, nu er der imidlertid et spørgsmål, vi ikke har fået svar på, nemlig spørgsmålet om, hvorvidt Udvalget om Landbrug og Udvikling af Landdistrikter er parat til at trække sine forslag tilbage. Det er jeg meget interesseret i at få svar på, for det er det allerstørste problem. For hvis vi godkender et eneste forslag - De ved det, parlamentsmedlemmerne ved det, jeg har sagt det mere end én gang - så overtræder vi så at sige allerede den interinstitutionelle aftale, fordi vi så har overskredet betalingsmargenen. Kan De måske spørge en fra Landbrugsudvalget igen?
Fru formand, jeg forstår ordførerens bemærkninger, men når vi stemmer om forslagene fra Udvalget om Landbrug og Udvikling af Landdistrikter, stemmer vi ikke kun om penge, men også om en bestemt retning. Det understreges her, hvad det er, Landbrugsudvalget vil, og vi ser os desværre ikke i stand til at trække disse forslag tilbage, vi vil derimod stemme om dem, og så må vi se, hvad Parlamentet får ud af det. Vi fra Landbrugsudvalget anser det, der kommer til udtryk heri, for fornuftigt og kan derfor ikke trække forslagene tilbage. Jeg håber, at jeg også taler på de andre koordinatorers vegne i denne forbindelse.
Svaret er tydeligt. Fru Haug, De vil præsentere os for nogle kompromisforslag, tror jeg.
Næste punkt på dagsordenen er den mundtlige forespørgsel (B5-0546/2000) af Varela Suanzes-Carpegna for Fiskeriudvalget til Kommissionen vedrørende forhandlingen om en ny fiskeriaftale med Marokko.
Hr. formand, hr. kommissær, kære kolleger, jeg må begynde med at beklage, at kommissæren for fiskeri, hr. Fischler, ikke kan være her i dag. Jeg har talt personligt med ham i denne uge, og årsagen er sammenfaldet med en fiskeribegivenhed i Bruxelles, et sammenfald, som vi også allerede havde kritiseret fra Fiskeriudvalgets side, nemlig afholdelsen af et seminar om fiskerikontrol, som parlamentarikerne er blevet inviteret til, i en uge, hvor vi netop har plenarmøde i Strasbourg, og hertil er mødekalenderen kendt et år i forvejen. Det er altså særdeles uheldigt. Det har jeg sagt til hr. Fischler, og nu gentager jeg det offentligt her.
I denne situation og med udsigt til, at forhandlingerne indledes på mandag i Bruxelles, tror jeg ikke, at Kommissionen vil give os mange oplysninger i dag, netop fordi de - forhåbentlig - fremkommer fra mandag den 30. Planen om ikke her - som kommissæren selv har sagt til mig - at afsløre den strategi, som han vil anvende i disse forhandlinger, er berettiget og rimelig.
Som formand for Fiskeriudvalget vil jeg imidlertid benytte vores mundtlige forespørgsel og denne forhandling til over for begge parter - for vores beslutningsforslag henvender sig til begge parter - at give udtryk for nogle overvejelser, og det ønsker jeg at gøre i fred og ro.
For det første vil jeg fremhæve Fiskeriudvalgets store bekymring over den voldsomme forsinkelse af forhandlingerne - næsten et år efter udløbet af den tidligere aftale - som er det, der har forårsaget vores mundtlige forespørgsel, som allerede blev udarbejdet i september.
For det andet vil jeg påpege den enighed, der er opnået i vores udvalg - og jeg skal her minde om vores beføjelse til at afgive en samstemmende udtalelse, som har været nødvendig i forbindelse med en fiskeriaftale med Marokko - en enighed om utvetydigt at give det budskab, der er indeholdt i vores udvalgs beslutningsforslag, som vi har forhandlet om og forelagt i alle de politiske grupper, og som vi skal stemme om i dag.
Fra nævnte beslutningsforslag vil jeg fremhæve vores fulde støtte til Europa-Kommissionen til at fortsætte forhandlingerne med Marokko, vores opfordring til Marokko om at enes om at forhandle og nå frem til en optimal og fordelagtig løsning for begge parter, en løsning, som kan og bør findes. Som der står i vores forslag, nytter det ikke, at der i de tætte forbindelser af enhver art mellem de to parter (politiske, økonomiske, handelsmæssige, finansielle, kulturelle osv.), herunder en associeringsaftale, ikke er plads til det fiskerisamarbejde, som Den Europæiske Union anmoder om. Der er enorme muligheder for samarbejde på fiskeriområdet, og med de to parters gode vilje kan og skal det lykkes. Det duer ikke med to målestokke for bevarelse af fiskeressourcerne. I sin fælles fiskeripolitik har Den Europæiske Union et grundlæggende princip om ansvarligt fiskeri og bevarelse af ressourcerne, som er absolut nødvendige betingelser for alle, for marokkanerne, for europæerne og for de ikke-europæere, der fisker i Marokko.
Når det er sagt, vil vi også slå fast, at det ikke er en hvilken som helst aftale, der duer. Det skal være en aftale, som fremmer fiskerisamarbejdet og den marokkanske fiskerisektor, men som også fuldt ud tilgodeser den europæiske fiskerflådes interesser. Det ville være en skam, hvis så mange anstrengelser ikke førte til den løsning, som vi alle ønsker så stærkt, og hvis vores relationer med Marokkos uafhængige befolkning blev vanskeliggjort eller forplumret på et tidspunkt, hvor den nye og unge konge indleder en lovende periode med fremskridt, og hvor forbindelserne med Den Europæiske Union skal spille en afgørende rolle til støtte for de store forhåbninger. Det ville som sagt være en skam at kuldkaste så mange forhåbninger for fremtiden og så mange muligheder for gensidig forståelse.
I punkt 8 anfører vi også over for Kommissionen, hvad vi forventer af den, hvis den ikke er i stand til at opnå en tilfredsstillende aftale.
Her fra talerstolen og med vægten af vores europæiske demokratiske repræsentative rolle appellerer jeg til sund fornuft og klogskab hos de to parter, som mødes den 30. i denne måned i Bruxelles på højeste plan - den europæiske kommissær for fiskeri og Marokkos fiskeriminister, hvis hans bebudede tilstedeværelse bekræftes fra Bruxelles, hvilket jeg forventer, samt de tekniske delegationer med Marokkos statssekretær for udenrigsanliggender, hvis det også bekræftes, og Den Europæiske Unions generaldirektør for fiskeri i spidsen - for at de kan forhandle seriøst og finde løsninger.
Jeg vil slutte, hr. formand, med at sige, at der er store muligheder for, at det kan lykkes, og at der stadig er tid, selv om den desværre er ved at være knap. Unionens befolkninger, som vi repræsenterer her, forlanger det sådan.
Hr. formand, mine damer og herrer, Kommissionen har haft den samme holdning i forbindelse med de kontakter, den har haft med Marokko, og denne holdning er i overensstemmelse med det mandat, Rådet godkendte i oktober 1999. Det er nu hensigtsmæssigt at indlede en ny fase i EU's forbindelser med Marokko i en ånd, der bedst kan illustreres med vores konkrete forslag om støtte til vækst i og udvikling af den marokkanske fiskerisektor i overensstemmelse med de prioriterede områder i den marokkanske regerings femårsplan. Hele EU's indsats i de sidste måneder, hver gang de berørte parter har holdt møde på teknisk eller politisk niveau, har hovedsageligt drejet sig om en skitse til et nyt partnerskab inden for fiskerisektoren. Dette partnerskab skal være til fordel for begge parter og velafbalanceret.
Efter hr. Fischlers sidste besøg i Marokko den 16. oktober 2000, hvor han blev modtaget af Hans Kongelige Majestæt Mohamed VI og havde en samtale med den marokkanske premierminister, Youssoufi, samt fiskeriministeren, synes der at være væsentlige fremskridt inden for rækkevidde. Man kan sige, at ovennævnte møder har ført til en faktisk iværksættelse af forhandlinger om indholdet af et nyt partnerskab inden for fiskerisektoren. Vi blev enige om, at den nye form for samarbejde, der således er blevet etableret, skal tage de to parters interesser i betragtning, og vi har taget til efterretning, at Marokko anså de eventuelle virkninger af et nyt partnerskab på beskæftigelsen for et vigtigt element i samarbejdet.
Kommissionen har i Den Europæiske Unions navn gentaget, at den var villig til at yde bistand til Marokko til udvikling af fiskerisektoren, men at dette ikke må få os til at tabe EU's interesser, der ligger i muligheden for at fiske på en bæredygtig måde i de marokkanske farvande, af syne. I vores øjne er det i højeste grad vigtigt, at fiskerne i EU genoptager deres aktiviteter på et niveau, der er foreneligt med forpligtelsen til at sikre bæredygtige ressourcer. Vi blev følgelig enige om at arbejde for et ansvarligt partnerskab. Marokko fremlægger sit synspunkt på et møde, der som sagt afholdes i Bruxelles den 30. oktober, det vil sige på mandag.
Lad mig til sidst understrege, at hvis Den Europæiske Union og Marokko ønsker at samarbejde fremover, er det nødvendigt med fleksibilitet fra begge sider, for maksimalistiske krav fører ikke til noget. Det er klart, at alle vores bestræbelser nu er koncentreret om at nå frem til en rimelig aftale med Marokko, men Kommissionen overvejer på den anden side i samråd med de medlemsstater, dette i første række vedrører, hvilke foranstaltninger der kan træffes for at støtte den pågældende sektor, hvis der ikke opnås enighed om et nyt partnerskab. Kommissionen nærer tillid til, at det vil lykkes at indgå et ligeværdigt partnerskab med Marokko. Den gør opmærksom på, at det dog er for tidligt at fastsætte den nøjagtige art af de foranstaltninger, der kan træffes, hvis den marokkanske side indtager en negativ holdning.
Hr. formand, hr. kommissær, i morgen er det et år siden, vi sidst drøftede emnet Marokko her i Parlamentet. Det er næsten ikke til at fatte, at der er gået et helt år. Der er løbet meget vand i stranden, og alligevel løb aftalen ud i sandet uden at blive fornyet. Man taler om en yderst svær drøftelse og træge overvejelser. Vi sidder altså her igen efter et år og kunne næsten føre den samme drøftelse. Men det ville ikke bringe os videre. Jeg havde håbet, at fornuften ville sejre, men forgæves.
Kommissionen har nu udsendt en pressemeddelelse, og i morgen udsender hr. Busquin en meddelelse. Den 30. oktober fremlægger en marokkansk delegation sit standpunkt i Bruxelles. Det har kommissær Fischler ligeledes lige bekræftet over for mig. Det drejer sig vel at mærke om et marokkansk standpunkt. Forhandlingerne bliver stadig ikke afsluttet med det. Jeg må spørge, om de overhovedet er startet? Eller taler vi ud i det blå? Vi har i denne uge holdt et ekstraordinært møde i Fiskeriudvalget og stemt om en fælles beslutning, som underbygger vores spørgsmål her til morgen og vores store bekymring. Jeg har det svært med udvalgets møde og også med selve beslutningen, fordi vi muligvis griber ind i en igangværende proces og alligevel indtil videre ikke har lært noget nyt. Havde en udsættelse måske været bedre? Men har vi nok tid? Jeg forstår udmærket de berørte spanske og portugisiske fiskeres bekymringer. Som repræsentant for den tyske kyst kan jeg forestille mig, hvordan det går fiskerne og deres familier, som bogstaveligt talt sidder på det tørre - og det igennem flere måneder.
For et par uger siden var jeg selv i Algeciras på den spanske sydkyst. Det ligger ikke langt fra Marokko. Bådene lå fortøjret i havnen, og fiskerne er dømt til at sidde uvirksomme hen. De er utilfredse og skuffede over EU. De sociale og økonomiske følger af den endnu ikke fornyede aftale er enorme. For det er ikke kun et par tusinde fiskere, men derimod også mere end 20.000 beskæftigede i den forarbejdende industri, som er berørt. Det er en positiv nyhed, at den økonomiske erstatning er forlænget til udgangen af det indeværende år. Men det er dog kun en dråbe på den varme sten. Naturligvis er aftalen med Marokko et politisk spørgsmål. Politik har naturligvis også noget med sensibilitet og diplomatisk snilde at gøre. Vi bør ikke, nu hvor der knapt kan anes et lys for enden af tunnellen, slå til med en række krav. Men jeg mener, at der i det forgangne år er blevet slået nok porcelæn i stykker, og at der skal gås forsigtigt til værks. Forsigtighed er den erklærede strategi for i dag. Men har vi mon nok tid? Desværre går dialogen trægt.
Jeg ville ønske, at vi, Kommissionen og Parlamentet, kunne iværksætte noget i fællesskab. Er det da virkelig upassende også i dette tilfælde at kræve, at EU-Parlamentet inddrages direkte i forhandlingerne? Aftalens betydning og dens finansielle følger for Fællesskabets budget retfærdiggør det. Hvorfor realiserer vi ikke denne selvfølgelighed? Er der noget at skjule bag lukkede døre? For mig er det af stor interesse at vide, hvordan den seneste udvikling er, hvordan de næste afgørende dage former sig, og hvad der kan eller skal gøres, for at forhandlingerne kan afsluttes med succes. Jeg forventer i denne forbindelse under størst mulige forsigtighed et hurtigt og godt resultat. Jeg ønsker kommissæren held og lykke, ligesom jeg ønsker den marokkanske delegation hjerteligt velkommen.
Hr. formand, hr. Fischlers fravær fra denne forhandling er betydningsfuldt, men for mig er fraværet af generaldirektøren, hr. Smidt, endnu mere betydningsfuldt. Jeg kan forstå kommissærens grunde, men jeg kan ikke forstå generaldirektørens.
Hr. Busquin, det hedder sig, at Kommissionen er et kollegialt organ. Men jeg mener, at hvis det virkelig var det, ville denne vanskelige sag med fiskeriaftalen med Marokko fra begyndelsen være blevet grebet an i et overordnet perspektiv, hvor alle kommissærer var blevet inddraget.
Jeg tvivler på, at De før i dag har hørt om dette problem, hvis barske realiteter De under denne forhandling vil blive præsenteret for. De vil i dag gå klogere herfra, og det eneste, vi ønskede, var at gå bedre informerede herfra.
Det er en ringe trøst, at Den Europæiske Union finansierer en kompensation til fiskere og rederier. De har lige fra starten sagt til os, at det, de ønskede, var at fiske. Under alle omstændigheder ophører støtten den 31. december, den dato, der er fastsat for omstilling af flåden.
Hvilken begyndelse på det tredje årtusinde for Den Europæiske Union: Vi omstiller flåden, fordi vi ikke har været i stand til at forhandle en ny fiskeriaftale på plads med Marokko. 11 måneder efter udløbet af den foregående kan ingen forsikre os om, at vi får en ny inden den 31. december. Det, der ikke er blevet opnået på 11 måneder, kan vanskeligt opnås på nogle dage.
Hr. Busquin, som medlem af Parlamentet har jeg nogle gange haft en følelse af, at Europa-Kommissionen, kommissæren og især generaldirektøren for fiskeri optrådte, som om de skammede sig over sektoren og endog over de medlemsstater, som de skulle repræsentere ved denne forhandling. Vi vidste alle sammen fra begyndelsen, at det var en vanskelig forhandling. Med tiden forstod vi, at den ud over at være vanskelig kunne gå hen og blive umulig. For man kan ikke indlede kontakten med at blæse på sektorens krav og uden diskussion godtage de marokkanske krav.
Jeg erklærer Europa-Parlamentets session, der blev afbrudt den 27. oktober 2000, for genoptaget.
Kære kolleger, som De ved, er der i løbet af den sidste måned blevet tilføjet fire nye ofre til den trøstesløse liste over dem, der i Spanien har mistet livet under terroristattentater udført af ETA. Tillad mig at nævne deres navne: José Francisco Querol Lombardero, general og højesteretsembedsmand, Jesús Escudero García, politibetjent og livvagt for hr. Querol, Armando Medina, chauffør for hr. Querol, og Jesús Sánchez Martínez, buschauffør. Mine tanker går ligeledes til de utallige personer, der blev såret under attentatet i Madrid den 30. oktober. Vi kan desværre ikke gøre andet end at gentage vores oprørthed og absolutte fordømmelse af denne blinde vold. Og så vil jeg bede Dem iagttage et minuts stilhed.
Formanden. Mange af dem var meget unge. De drog glade af sted for at stå på ski i de østrigske bjerge. 155 af dem er døde under forfærdelige omstændigheder i tragedien i kabelbanen i Kaprun. På vegne af Europa-Parlamentet har jeg øjeblikkelig overbragt præsident Thomas Klestil samt kansler Wolfgang Schüssel forsikringen om vores dybeste medfølelse og solidaritet i en så dramatisk situation for både ofrene, deres nærmeste og hele det østrigske folk.
For at vise, i hvor høj grad det samlede Europa tager del i den sorg, der har ramt et helt land i Unionen, har jeg under disse usædvanlige omstændigheder bedt om, at Europa-Parlamentets flag er på halv stang hele dagen i dag. Og så vil jeg bede Dem iagttage et minuts stilhed.
Fru formand, jeg vil gerne takke Dem mange gange for Deres deltagelse i anledning af den frygtelige katastrofe, der lige er sket. Mange af disse mennesker, hvoraf de fleste hovedsageligt var unge mennesker, steg på toget med en forventning om glæde, sjov og en positiv oplevelse og fik så den frygtelige og tragiske dødsoplevelse. Jeg vil gerne takke Dem på vegne af mange medlemmer af Parlamentet, i hvert fald på vegne af min gruppe og min delegation - jeg ved ikke, om der er flere, der vil sige noget i den forbindelse.
Fru formand, nu, hvor De har berørt dette emne med så klare og medfølende ord, vil jeg gerne her sige, at vi af denne grund giver afkald på vores eget uopsættelige spørgsmål. Jeg beder Dem forstå, at vi derfor ikke ubetinget har brug for vores eget uopsættelige spørgsmål.
Fru formand, lad mig på vegne af min delegation takke for den deltagelse, som De på vegne af Europa-Parlamentet har vist forbundskansler Wolfgang Schüssel og dermed hele den østrigske befolkning i anledning af katastrofen i Kitzsteinhorn. Jeg vil også gerne takke for, at de lod flaget gå på halv stang. Vi er forenet i chok og sorg over de 150 dødsofre, og vi deler smerten med de pårørende. Vi vil gerne udtrykke vores dybeste medfølelse med dem. "Der Tod ist groß, wir sind die Seinen lachenden Mundes" (døden er stor, vi er dens udvalgte med leende mund) har den store østrigske digter Rainer Maria Rilke engang skrevet. Når man tænker på flammeinfernoet i en af de bjergbaner, der anses for at være særdeles sikker, og som fører ind i et af de smukkeste alpelandskaber i Østrig, træder alt andet i baggrunden, og vi deler smerte og sorg til trøst for os alle.
Med dette i tankerne syntes jeg, det var passende at mindes ofrene, der ikke kun kom fra mit eget land, men også fra mange europæiske og oversøiske lande, med et minuts stilhed, og jeg mener også, at vi her bør tage afstand fra en beslutning.
Fru formand, i protokollen fra den 27. oktober er vores beslutning om de italienske sproglærere anført, og vi satte stor pris på, at Parlamentet vedtog den med så stort flertal. Parlamentsmedlemmerne bør imidlertid vide, at formanden for sammenslutningen af sproglærere i sidste uge i sit klasseværelse modtog besøg af antiterroristenheder, der skulle kontrollere, om han var ved at planlægge voldelige demonstrationer mod undervisningsministeren. Det kan næppe regnes for en positiv reaktion på vores beslutningsforslag.
Næste punkt på dagsordenen er fastsættelse af arbejdsplanen. Det endelige forslag til dagsorden, som det blev opstillet af Formandskonferencen på mødet den 9. november i overensstemmelse med forretningsordenens artikel 110, er omdelt.
a) Mødeperioden fra den 13. til den 17. november 2000 Mandag:
Jeg har to anmodninger til betænkningen af hr. Ceyhun for Udvalget om Borgernes Friheder og Rettigheder. En anmodning fra De Europæiske Socialdemokraters Gruppe om at henvise denne betænkning til fornyet udvalgsbehandling og en anmodning fra Gruppen De Grønne/Den Europæiske Fri Alliance om at udsætte behandlingen af denne betænkning til et senere møde.
Jeg giver ordet til hr. Ceyhun, der udtaler sig i sin egenskab af ordfører og på vegne af Den Socialdemokratiske Gruppe.
Fru formand, det drejer sig om et lille ændringsforslag til protokollen. I forbindelse med ændringen af dagsordenen for på torsdag, blev spørgsmålet om den britiske ubåd i Gibraltar taget op, og der var tre talere. Indlæggene af hr. Poettering og hr. Barón Crespo fremgår på behørig vis af protokollen i den forstand, at den ene anmodede om, og den anden gav Det Europæiske Folkepartis Gruppes politiske løfte om, at spørgsmålet skulle opføres på dagsordenen for december. Men der var et tredje indlæg af hr. Galeote Quecedo, som ikke fremgår af protokollen, kun hans navn fremgår.
Tillad mig en forklaring, som afspejler en efter vores mening ubegrundet frygt, for dem, der læser det beslutningsforslag, som vi forelægger, objektivt, og det får os til at frygte, at der kan ske et nyt forsvindingsnummer i december. Men det er i hvert fald en forklaring. Det, som jeg med al respekt anmoder om, er, at hr. Galeote Quecedos indlæg kommer til at fremgå af protokollen.
Tak, hr. Aparicio Sánchez. Hr. Galeote Quecedos indlæg vil blive indføjet i protokollen.
Fru formand, nogle af os forventede en meddelelse fra formanden i går om Sakharovprisen - hvem er den tildelt, hvad var stemmetallene, og hvornår bliver den præsenteret i plenarforsamlingen? Kan De fortælle os noget om det, enten i dag eller så snart som muligt?
Hr. Bethell, dette spørgsmål vedrører ikke godkendelsen af protokollen. Men jeg skal gerne oplyse, at Formandskonferencen har vedtaget, at Sakharovprisen i år går til foreningen "Basta Ya". Foreningen "Basta Ya" vil modtage prisen i forbindelse med Europa-Parlamentets mødeperiode i december.
Næste punkt på dagsordenen er henstilling (A5-0325/00) af Duff og Voggenhuber for Udvalget om Konstitutionelle Anliggender om godkendelse af udkast til Den Europæiske Unions charter om grundlæggende rettigheder.
Fru formand, lad mig som medlem fra Salzburg først takke Dem for den anerkendelse og trøst, som De udtalte i går. Når der på fredag afholdes mindehøjtidelighed i domkirken i Salzburg over denne katastrofe, som er den største, der har ramt min hjemegn i de seneste årtier, så ved jeg, at Parlamentet vil være en del af følget, og jeg takker Dem for Deres deltagende og trøstende ord til de pårørende.
Fru formand, mine damer og herrer, efter ni måneders arbejde og lang kamp for at nå til enighed foreligger der nu et forslag til chartret om de europæiske grundlæggende rettigheder. Vi skal i dag sige ja eller nej til det, og ordførerne foreslår Parlamentet at godkende dette charter om grundlæggende rettigheder og stemme for det. Det gør vi af fuld overbevisning. Jeg ved, at mange af Dem og også jeg selv er kede af, at vi i dag kun kan sige ja eller nej og ikke samtidig kan sende andre politiske signaler til Rådet, som måske havde været nødvendige i denne forbindelse, og som kunne udtrykke Parlamentets kritiske støtte til chartret om grundlæggende rettigheder, som kun kan være første skridt, fordi det stadig ligger langt fra det, som Parlamentet i marts i år krævede af dette politiske projekt.
Men her er det også nødvendigt at minde om, hvad det er, der udgør værdien i dette charter - hvis det da bliver vedtaget. Jeg tror, der findes en helt basal grundlæggende rettighed, nemlig en uskrevet grundlæggende ret til at kende sine rettigheder. Denne grundlæggende ret opfyldes nu. Af Unionens vage formuleringer og retsprincipper skabes der et klart system af grundlæggende rettigheder, som er bindende for alle EU-institutioner og for enhver anvendelse af europæisk lovgivning fra medlemsstaternes side. Værdien i dette charter består også i, at nedskrevne rettigheder inden for folkeretten - nedskrevne, men uforbindende, nedskrevne, men uden klageadgang, nedskrevne, men uden garantier - gøres til retsprincipper, ja til forfatningsprincipper for selve Unionen, og der vil helt sikker også opstå en dynamik på dette område, som en skønne dag vil føre til, at dette charter om grundlæggende rettigheder bliver retligt bindende.
Det er imidlertid en revolution i diskussionen og i de grundlæggende rettigheders og menneskerettighedernes historie, at man i dette charter for første gang har medtaget de sociale rettigheder på lige fod med de klassiske menneskerettigheder og de klassiske principper, hvilket hidtil har været uset i medlemsstaternes kataloger over grundlæggende rettigheder. Dette charter er også udtryk for en fælles værdibasis for alle tiltrædelseslande, for alle stater, som vil være medlem af Den Europæiske Union, og netop inden for de sociale rettigheder er det et klart signal for tiltrædelseslandene om at opfylde disse sociale standarder.
Det betyder, selv om nogle stats- og regeringschefer ikke vil se det i øjnene, efter min faste overbevisning også, at der tages hul på den forfatningsproces, som Parlamentet så ofte og så hårdnakket har krævet. Jeg er overbevist om, at man med dette charter om grundlæggende rettigheder har lagt grundstenen til en kommende europæisk forfatning og en forfatningsproces. Jeg tror, at det kan få os alle sammen til at stemme for dette charter, selv om det kan være svært at anerkende eller tage med i købet, at mange rettigheder, nogle væsentlige rettigheder, som Parlamentet med god ret og med god grund har krævet for Europas borgere, ikke er med i dette charter. Det er ikke til at forstå, at retten til en fair løn ikke er med, eller at vi stødte på uovervindelig modstand mod at medtage retten til et menneskeværdigt eksistensminimum, retten til arbejde, retten til en bolig. Jeg tror, der fremover vil være behov for at fuldstændiggøre dette charter, hvis det skal være grundstenen til en europæisk forfatning. Det skal imidlertid ikke hindre os i beslutsomt at tage dette første skridt.
Jeg håber, at Parlamentet, selv om det i dag kun siger ja til dette charter om grundlæggende rettigheder, i de kommende uger ikke vil lade nogen i tvivl om, at Parlamentet forlanger af Rådet, at dette charter bliver retligt bindende, og at dette charter også skal give borgerne mulighed for at gå til Domstolen. Jeg håber, at Parlamentet med stort flertal i sin beslutning om Nice vil understrege disse krav.
Jeg vil afslutte. Jeg vil også gerne takke min medordfører for en stor, engageret og beundringsværdig indsats, og jeg takker Dem for Deres støtte.
Fru formand, uanset hvad man måtte synes om mandatet fra Det Europæiske Råd i Köln, var det ret overraskende, at det lykkedes forsamlingen, der skulle udarbejde et udkast til chartret, at opnå mandatet. Det var en overordentligt kompliceret opgave at indføre de grundlæggende rettigheder og friheder, som er fastlagt i medlemsstaternes forfatningsmæssige traditioner samt i Unionens generelle retsprincipper.
Efter min mening lykkedes det forsamlingen at opnå den rette balance mellem tilbageholdenhed og forhåbninger. Vi afholdt os fra at tilsidesætte traktaterne, men øgede deres betydning ved for første gang at gøre forholdet mellem borgeren og Unionen klart og tydeligt. Nogle vil være skuffede over, at chartret ikke kom til at række videre, men det er naturligvis et kompromis, som er udformet i forsamlingens smeltedigel, og det afspejler en balance mellem konkurrerende politiske tendenser, nationaliteter og kulturer.
Den balance skabte bred enighed i forsamlingen og bør også gøre det i Europa-Parlamentet. Parlamentet spillede en vigtig rolle i forbindelse med formuleringen af chartret. Vi nød godt af at deltage så markant i processen, og de borgere, vi repræsenterer, kommer til at nyde godt af den højtidelige proklamation, navnlig da Unionen ifølge artikel 52, stk. 3, nu kan sikre en mere omfattende beskyttelse af de grundlæggende rettigheder i Europa i takt med den europæiske integration.
Fru formand, mine damer og herrer, jeg ønsker på formandskabets vegne - i lighed med Europa-Parlamentet - at udtrykke deltagelse for de familier, der er ramt af sorg over tabet af familiemedlemmer, som blev ofre for den alvorlige ulykke ved Salzburg i Østrig.
Næste punkt på dagsordenen er forelæggelse af Revisionsrettens årsberetning for 1999.
Jeg byder Revisionsrettens formand, hr. Karlsson, velkommen, og jeg giver ham straks ordet.
Fru formand, mine damer og herrer, på vegne af medlemmerne af Revisionsretten vil jeg gerne takke Dem alle for at have inviteret mig til at komme her for at præsentere Rettens 23. årsberetning. Som i de foregående år udgør denne præsentation starten på dechargeproceduren for regnskabsåret 1999.
Beretningen har samme struktur som i de to seneste år med kapitler, der omhandler indtægter for hvert udgiftsområde i det finansielle overslag. De vil også finde et kapitel, der er viet revisionserklæringen, og som bilag til beretningen vil De finde Rettens bemærkninger til den 6., 7. og 8. Europæiske Udviklingsfonds aktiviteter.
De forskellige kapitler i årsberetningen behandler fire hovedområder, der har givet anledning til bekymring. For det første er der en analyse af den budgetmæssige gennemførelse af den budgetmæssige forvaltningspraksis inden for de særlige udgiftsområder. De vil se, at Retten har haft sin opmærksomhed særlig rettet mod en opfølgning af tidligere bemærkninger som en imødekommelse af de krav, der er blevet udtrykt af Europa-Parlamentet. I hvert enkelt kapitel beretter Retten om de fremskridt, der er gjort inden for en række områder, som den har berettet om tidligere, og jeg vil vende tilbage til nogle af disse spørgsmål i min præsentation.
For det tredje har Retten som svar på Europa-Parlamentets anmodning udvidet sit arbejde med revisionserklæringen, og den leverer nu yderligere information pr. udgiftsområde i hvert kapitel. Endelig præsenterer Retten i hvert kapitel en række andre væsentlige iagttagelser i forbindelse med revisionen. Mange af disse iagttagelser bliver behandlet nærmere i Rettens særberetninger.
Siden sidste dechargeprocedure har Retten vedtaget 23 særberetninger, som indeholder revisionsresultater, der fokuserer på en lang række særlige områder, hvor Fællesskabets økonomiske forvaltning kan forbedres. Selv om disse beretninger ikke er med i min præsentation her i dag, skal der tages hensyn til dem i forbindelse med dechargeproceduren.
De samlede indtægter i regnskabsåret 1999 beløb sig til 86,9 milliarder euro. De BNI-baserede indtægter udgør 43% af dette samlede beløb. De momsbaserede indtægter udgør 36%, og de traditionelle egne indtægter udgør 15% af dette samlede beløb. De resterende 5% består af overskuddet fra det foregående år og andre indtægter. Dette betyder, at fire femtedele af Fællesskabets indtægter, BNI- plus de momsbaserede indtægter beregnes og fastsættes ved brug af statistiske data.
Jeg vil gerne pege på to væsentlige iagttagelser, som Retten har gjort i denne sammenhæng. For det første er Retten nu i flere år kommet med bemærkninger til anvendelsen af et statistisk akkumuleret system (ENS79), der til alle andre formål er blevet erstattet af et nyere system (ENS95). Forskellen er 16 år. Desuden har Retten i forbindelse med bekæmpelsen af momssvindel identificeret en metode, der er baseret på en sammenholdelse af samlede fiskale og statistiske forbrugsdata, der kan være særlig nyttige, når man skal pege på områder, hvor risikoen for skattesvindel er høj. Den opfordrer derfor medlemsstaterne til at overveje at anvende denne metode.
Inden for toldområdet beretter Retten om kompleksiteten ved og den vekslende behandlingsprocedure udadtil. Men den støtter også Kommissionens forslag om at modernisere toldordninger med en økonomisk indvirkning.
Hvad angår udgifterne for 1999, blev der anført et samlet beløb på 93,6 milliarder euro i regnskabet som nye forpligtelser, og der blev registreret udbetalinger til et beløb af 80,3 milliarder euro. Dette er henholdsvis 96% og 92% af de tilgængelige bevillinger for dette år. Udnyttelsesprocenten for de finansielle overslag er henholdsvis 91% og 83%.
Udgifterne fra fællesskabsbudgettet er spredt ud over mange forskellige områder. Det er derfor vanskeligt at drage generelle konklusioner af denne budgetgennemførelse. Men retten kommer med følgende væsentlige bemærkninger. Halvdelen af udgifterne i 1999 blev registreret under den fælles landbrugspolitik. Som angivet i kapitel 2 i denne årsberetning er forklaringen på den høje udgiftsprocent, som er næsten 99% af de endelige bevillinger, tildels talrige overførsler, som rent faktisk afspejler, hvor dårlige de oprindelige skøn af både indtægter og udgifter har været. Retten opfordrer både Kommissionen og medlemsstaterne til at forbedre kvaliteten af disse skøn.
Der var også talrige bevillingsoverførsler til strukturfondene, som ændrede 1999-budgettets struktur betydeligt. Der var desuden større forskelle mellem programbeløbene og de beløb, der var tildelt i de finansielle overslag, og de fleste strukturfondsinterventioner måtte genprogrammeres. Inden for dette område var der også en underudnyttelse af forpligtelses- og betalingsbevillingerne og en koncentration af transaktioner ved årets udgang.
Inden for områder, hvor fællesskabsprogrammerne gennemføres direkte af Kommissionen, såsom den interne politik og aktioner i forhold til tredjelande, er gennemførelsesprocenterne noget lavere. Der er også en stærk koncentration af forpligtelser og betalinger ved årets udgang. Det er noget, som vi må vende tilbage til med tiden.
Retten gentager følgelig sine kommentarer fra tidligere år om de negative virkninger af dette, f.eks. dårlige og forhastede beslutninger, tung arbejdsbyrde, der skaber en risiko for fejl osv.
Endelig finder Retten for begge kapitler vedrørende interne politikker og aktioner i forhold til tredjelande, at Kommissionens egne kommentarer til budgetgennemførelsen er utilstrækkelige. Retten bifalder derfor den klare forpligtelse i Kommissionens svar om at ville forbedre sin budget- og regnskabsaflæggelse.
Retten har siden regnskabsåret 1994 produceret en årlig revisionserklæring. Hvert år har Retten udtrykt en alvorlig kritik med hensyn til betalingernes og de underliggende transaktioners lovlighed og formelle rigtighed. Det er endnu engang tilfældet. Ja, revisionen af 1999-betalingerne afslørede atter engang en uacceptabel fejlforekomst, der berørte deres beløb eller realiteten eller støtteberettigelsen af de underliggende transaktioner.
Flertallet af disse fejl forekom inden for områder af fællesskabsbudgettet, der forvaltes af myndigheder i medlemsstaterne. De består hovedsagelig i manglende overholdelse af reglerne om støtteberettigelse, for store betalingskrav, utilstrækkelig begrundelse og regnefejl.
Der er også andre eksempler på, at reglerne ikke overholdes, og systemsvagheder, hvis virkninger på betalingerne ikke kan fastslås direkte, men som øger risikoen for, at der opstår fejl. De hyppigste eksempler her er problemer med, at regelmæssig kontrol ikke gennemføres tilstrækkeligt, med detaljeret støttedokumentation og manglende overholdelse af udbudsprocedurer.
For 1999 opnåede Retten ikke tilstrækkelige beviser på grundlag af sine revisionsaktiviteter til at sikre sig, at de underliggende transaktioner var lovlige og formelt rigtige, undtagen for så vidt angår egne indtægter og forpligtelses- og administrationsudgifterne.
På den anden side kan Retten for den 6., 7. og 8. Europæiske Udviklingsfond afgive en positiv revisionserklæring. Det er ikke kun Rettens pligt at berette om de fejl, den finder i sine revisioner, men vi bør også sikre, at vores revisionsresultater fortolkes og anvendes korrekt. Lad mig derfor minde parlamentsmedlemmerne om, at den høje fejlforekomst, som Retten har fundet, hverken kan eller bør ses som et tegn på det niveau af svig, der berører fællesskabsbudgettet.
De fleste af de betalingsfejl, som Retten har fundet, skyldes problemer med utilstrækkelig økonomisk forvaltning og kontrol, og det er kun i forbindelse med en lille andel af de fejl, der er fundet, at der er grund til, at OLAF og medlemsstatsmyndighederne foretager en yderligere undersøgelse. En anden risiko for forkert fremstilling er, at målene for de korrigerende foranstaltninger er fastsat med henblik på at mindske fejlprocenten og opnå en positiv revisionserklæring. Som Retten allerede påpegede i sin foregående beretning, kræver en forbedring på mellemlangt sigt en kombination af generelle og specifikke foranstaltninger, herunder en afklaring og forbedring af kontrolprocedurerne, bl.a. på medlemsstatsplan. I denne sammenhæng bifalder Retten Kommissionens plan om at forbedre den økonomiske forvaltning, der blev forelagt for dechargemyndigheden i forbindelse med meddelelsen af decharge for 1998.
Disse betragtninger fører mig til at komme med nogle kommentarer til reformen af Kommissionen. Retten bifalder Prodi-Kommissionens bestræbelser på at opbygge en moderne og robust forvaltnings- og kontrolstruktur, samtidig med at den fokuserer på den måde, hvorpå politiske prioriteter fastsættes og ressourcer tildeles.
Mange af de svagheder, som Kommissionen nu søger at komme til livs, er blevet fremhævet af Retten ved mange lejligheder. F.eks. er Kommissionens forslag om at øge de anvisningsberettigedes ansvar for udførelsen af forpligtelser og betalinger og gøre en ende på det centraliserede system med finansinspektørens forudgående godkendelse af transaktioner samtidig med etableringen af en uafhængig intern revisionstjeneste fuldt ud i overensstemmelse med de hovedkrav til en forbedret økonomisk forvaltning, som vi fastsætter i vores udtalelse nr. 4/97.
Et andet element i reformen, som nøje svarer til en hovedprioritet, som Retten har identificeret, er det øgede fokus, der bør sættes på resultater og ydelsesmålinger inden for rammerne af en ressourcetildeling, der er i overensstemmelse med fastsatte prioriteter, og mål, der er klart definerede og målbare.
På sektorplan har Kommissionen nu bebudet reformprogrammer, som kan ses som en reaktion på de bekymringer, som Retten har givet udtryk for i en række år, f.eks. forslagene til en forbedring af forvaltningen af bistandsprogrammerne for tredjelande. Dette initiativ er klart baseret på en analyse, der er meget lig Rettens - mest omfattende skitseret i dens årsberetning for 1997.
Mens Retten tilskynder Kommissionen til at bevæge sig så hurtigt som muligt fra princip til praksis, må man huske på, at det meste af reformen kun findes i papirform. Gennemførelsen af denne nye reform kræver en sand forandring af forvaltningskulturen i Kommissionen - og det er en proces, der helt bestemt vil tage tid.
Årsberetningen for 1999 viser, når den beretter om opfølgningen af tidligere bemærkninger, hvor vanskeligt det er for Kommissionen at gennemføre de påkrævede ændringer, som man er blevet enige om. I nogle tilfælde, såsom reformerne af foranstaltningerne for den subsidierede anvendelse af skummetmælk og skummetmælkspulver eller bistandsprogrammet til Sydafrika, såvel som inden for visse områder i forbindelse med de traditionelle egne indtægter har Kommissionen truffet foranstaltninger til at afhjælpe særlige svagheder, som Retten har peget på.
Lad os genoptage mødet. Jeg bør sige, at der tilsyneladende er en drillenisse på spil i systemet i bygningen. De mennesker, der installerede systemet, har været her nogen tid i et forsøg på at finde årsagen til problemet. Det er tilsyneladende et periodisk problem. Jeg håber, det bliver løst hurtigst muligt.
Protokollen fra mødet i går er omdelt. Hvis ingen gør indsigelse, betragter jeg den som godkendt.
Hr. formand, på side 27 i bilaget til protokollen er det angivet, at jeg har stemt for ændringsforslag 20 til Morillon-betænkningen. Jeg kan ikke tilslutte mig synspunkterne i det ændringsforslag og ønsker, at det bliver registreret, at jeg stemte imod.
Det vil blive rettet i den næste protokol, hr. Watson.
Hr. formand, på egne og fru van der Laans vegne ønsker jeg, at det bliver registreret, at vi stemte imod ændringsforslag 15 i Morillon-betænkningen. Vi ønsker, at det bliver registreret, at vi stemte for frigivelsen af Leyla Zana og de øvrige kurdiske fanger.
Hr. formand, det vil måske være nyttigt, hvis jeg fremsætter et indlæg til proceduren. Min gruppe var i går, som ved så mange andre afstemninger her i Parlamentet, på automatpilot, men for nogle af os var der nærmest tale om en nødlanding, da vi i forbindelse med afstemningen om ændringsforslag 15 fra GUE-NGL-Gruppen om frigivelse af fru Zana m.fl. opdagede, at vi havde stemt forkert.
Jeg har allerede fået foretaget en rettelse, men jeg vil gerne formelt bede Dem om at gøre det lettere for kolleger i ELDR-Gruppen i løbet af dagen at kontakte de relevante tjenester. Nogle er ikke til stede lige nu, dels på grund af afbrydelsen, dels på grund af, at spørgsmålet ikke var forudset. Jeg vil sætte pris på Deres hjælp vedrørende dette.
Hr. formand, det, jeg vil sige, har mere med fremtid end fortid at gøre, idet jeg gerne vil sikre, at afstemningen om BSE foregår i dag ved dagafstemningen. Her drejer det sig om et vigtigt og interessant aspekt for borgerne, og det vil være rimeligt, at vi kan få det afsluttet i dagtimerne i dag.
Næste punkt på dagsordenen er betænkning (A5-0318/2000) af Cashman for Udvalget om Borgernes Friheder og Rettigheder og Retlige og Indre Anliggender om forslag til Europa-Parlamentets og Rådets forordning om aktindsigt i dokumenter fra Europa-Parlamentet, Rådet og Kommissionen (KOM(2000) 30 - C5-0057/2000 - 2000/0032(COD)).
Jeg har æren af at præsentere denne betænkning om et emne af afgørende betydning for tilværelsen for de mennesker, som vi repræsenterer, samt for Unionens fremtid. Formålet med betænkningen er at udarbejde et forslag, som er politisk gennemtænkt og yderst rimeligt og praktisk for både institutionerne og borgerne. Jeg mener, at min betænkning afspejler dette og holdningen hos min rådgivende ordfører, fru Maij­Weggen, til hvem jeg gerne vil udtrykke en stor tak.
Lad mig understrege, at dette er et juridisk dokument, som skal være detaljeret og uangribeligt. Det er ikke en informationsbrochure. Den kommer senere. Jeg beklager imidlertid, at betænkningen er blevet forkert fremstillet af visse personer, som har ønsket at opnå kortsigtede politiske fordele. Med et par billige overskrifter har disse mennesker fordrejet sandheden. Denne betænkning er faktisk temmelig vigtig set i lyset af de regler, som Rådet vedtog i august, den såkaldte "Solana­afgørelse". Min betænkning fastslår, at afgørelsen fra august bør ophæves sammen med visse andre afgørelser.
Det, vi ønsker, er en kulturel ændring. Som en Union med 15 medlemsstater behandler vi spørgsmålet om aktindsigt i dokumenter forskelligt, men det glæder mig at se, at Europa­Parlamentet i store træk står fast over for de kræfter, der ønsker at holde dørene til institutionerne lukket for offentligheden. Aktindsigt i dokumenter og oplysninger vedrørende institutionernes aktiviteter giver borgerne mulighed for at holde EU's styrende organer ansvarlige og medfører øget effektivitet. Jeg er fortsat overbevist om, at vi, med fru Maij­Weggens meget vigtige bidrag, har udarbejdet en gennemtænkt og fornuftig betænkning, som indebærer omfattende ændringer for institutionerne, men også reelle og håndgribelige fordele for de europæiske borgere.
Det er tydeligt, at traktatens artikel 255 giver mulighed for en bred fortolkning af borgernes aktindsigt i institutionernes dokumenter, og derfor vil jeg gerne nævne nogle af ændringerne i min betænkning. Alle institutioner og organer, der er dækket af artikel 255, bør nævnes udtrykkeligt i bestemmelsen og bør ikke kun omfatte udvalg og arbejdsgrupper, men også alle de agenturer, som institutionerne har oprettet. Samtlige af institutionernes dokumenter bør være offentligt tilgængelige, medmindre andet kan retfærdiggøres på grundlag af en såkaldt "harm test" og et begrænset antal undtagelser. Disse undtagelser er skønsmæssige og ikke, som nogle gerne vil give indtryk af, obligatoriske.
Ordet "dokument" skal fortolkes bredt og omfatte institutionernes interne dokumenter, selv om uformelle oplysninger i form af skriftlige meddelelser, som giver spillerum for overvejelser, kan undtages. Som Kommissionen foreslår, bør der oprettes et register over dokumenter, som skal indeholde alle direkte tilgængelige dokumenter. Det bør desuden omfatte dokumenter, der kan klassificeres som "ikke-offentlige" med de undtagelser, der gælder. Således er offentligheden klar over sådanne dokumenters eksistens og kan dermed komme med indsigelser mod en sådan klassificering. Aktindsigt skal endvidere kunne opnås på en brugervenlig måde via Internettet eller via traditionelle metoder, og der vil blive ført løbende tilsyn med den nye proces og Parlamentets gennemførelse heraf, hvilket er yderst vigtigt.
Jeg vil gerne klarlægge et par andre aspekter. Det klassificeringssystem, som omtales i min betænkning, skal lette aktindsigten. En anmodning om aktindsigt rejser tvivl om undtagelsen. Ved en anmodning om aktindsigt skal undtagelsen vurderes fra sag til sag. Vi skal sikre, at de nuværende og fremtidige interinstitutionelle aftaler, der omtales i min betænkning, har artikel 255 som juridisk grundlag, således at der kan etableres sammenhængende rammer mellem institutionerne med maksimal aktindsigt for borgerne.
Visse parlamentsmedlemmer har antydet, at jeg i min betænkning kommer for tæt på Rådets og Kommissionens holdning. Det er ret interessant, at de grundlæggende problemer, som Rådet og Kommissionen forventer i forbindelse med min betænkning, faktisk repræsenterer nøjagtig de samme forskelle, som eksisterer mellem flertallet i Europa-Parlamentet og visse af de mindre grupper her i salen. Derfor anmoder jeg Rådet og Kommissionen om at støtte ændringen. Unionen skal tættere på borgerne. Den skal være mere ansvarlig og gennemsigtig, især i forbindelse med den kommende udvidelse. Sammen må vi gribe denne chance, og sammen må vi løse de problemer, der opstår. Jeg råder indtrængende Parlamentet til at støtte min betænkning.
. (NL) Hr. formand, det har varet længe, inden Kommissionen stillede forslag om offentlighed i forvaltningen. Flere medlemmer af Parlamentet har anmodet om dette i mange år. I starten af denne mødeperiode har jeg endda fremlagt et komplet initiativforslag i Udvalget om Konstitutionelle Anliggender. I den forbindelse lovede Kommissionen at stille et konkret forslag inden for et halvt år, og den har holdt sit løfte.
Men det er beklageligt, at indholdet ikke svarer til forventningerne. Der er forholdsvis stor kritik fra journalistorganisationerne, ngo'erne, flere medlemsstater samt Parlamentet. Det er derfor ikke underligt, at der foreligger mange ændringsforslag, så forordningen ændres væsentligt og tilpasses lovgivningen om offentlighed i forvaltningen i en række medlemsstater, men også til Freedom of Information Act, som er gældende i USA. Hvorfor skal vores borgere have mindre åbenhed med hensyn til Bruxelles end de amerikanske borgere i forhold til Washington?
Hr. formand, i gårsdagens protokol på side 14 i den franske udgave nævnes det, at vi her til morgen skulle vende tilbage til min anmodning om at udsætte afstemningen om fru Villers' betænkning.
Jeg tror, at tiden er inde til at gøre det. Jeg havde anmodet om, at vi stemte om fru Villers' betænkning i Bruxelles i november, fordi der er nogle ret ømtålelige ændringsforslag, som jeg ikke ønsker, bliver vedtaget på grund af et tilfældigt flertal.
Vi taler om det om et øjeblik. Lige nu er vi ved godkendelsen af protokollen.
Hr. formand, i går bad jeg endnu en gang om udsættelse af afstemningen om fru Villers' betænkning. Det er en meget vigtig betænkning, der fortjener at blive behandlet i en fuld mødesal. Jeg er i øvrigt ked af, at kollegerne undlader at komme til Strasbourg om fredagen, men det er en kendsgerning, og hvis vi stemmer i dag, risikerer vi at få resultater, der bygger på et tilfældigt flertal, hvilket heller ikke gør Parlamentet ære.
Fremgangsmåden kræver, at kollegerne udtaler sig om dette forslag. Vi hører en taler for og en taler imod.
Hr. formand, jeg vil gerne tale for hr. Goebbels' forslag. Jeg overlader sagen til Parlamentet. Det er op til Dem at bestemme, om De gerne vil udsætte sagen. Fredagsmødet i Strasbourg er et vanskeligt emne for os, men da betænkningen er så følsom - den rejser spørgsmål om Parlamentets generelle procedure og om vores generelle forhold til Kommissionen - mener jeg i dag personligt, at det ville være bedre, hvis grupperne fik mulighed for at stemme, når der var flere medlemmer til stede.
Jeg er ked af, at der ikke er flere medlemmer til stede her til morgen. Jeg ville ikke anmode om dette, hvis jeg ikke mente, at det var en vigtig betænkning, som kræver tilstedeværelse af flere medlemmer, for det er vigtige beslutninger, vi skal træffe.
Jeg ved, at fredagsmøderne er et følsomt emne, så jeg vil overlade det til Parlamentet. Men personligt vil jeg appellere til Dem om at stemme for at udskyde afstemningen om denne betænkning.
Vi har hørt vores ordfører. Nu skal vi have en taler for og en imod.
Hr. formand, jeg gik ind i politik i håb om at overtale folk ved hjælp af argumenter og undertiden ved at vinde afstemninger. Én måde at vinde en afstemning på er ved at møde op, når ens modstandere ikke gør det. Hvis de er forhindret på grund af en eller anden uundgåelig katastrofe, er det en krænkelse af demokratiet. Men hvis de ikke gider komme, så fortjener de ikke at stemme. Det er ikke Parlamentet, der tager stemmeretten fra disse vælgere, det er de medlemmer, der ikke er til stede.
Hr. formand, dette er et principspørgsmål. Fru Villiers har heller ikke afklaret det med vores gruppe. Alligevel er jeg enig med fru Villiers i, at det drejer sig om en vigtig betænkning. Men selv om det er en vigtig betænkning, kan der stemmes om den fredag morgen.
Der er kun én eneste fredag tilbage, hvor vi holder møde her, nemlig i december. Jeg var imod at annullere mødet om fredagen. Men godt, det skal man jo gøre op med sig selv. Men så længe vi holder møde i Strasbourg om fredagen, gælder det som en fuld arbejdsdag.
Jeg vil gerne bede hele PPE-DE-Gruppen og også fru Villiers om at stemme imod, at afstemningen overføres til november II-mødet. Det er ikke afklaret med min gruppe. Heller ikke det er i orden. Derfor vil jeg gerne bede om, at vi stemmer med det samme.
Jeg erklærer Europa-Parlamentets session, der blev afbrudt fredag den 17. november 2000, for genoptaget.
Talrige kolleger har ønsket, at vi mindes Gaetano Martino i anledning af 100-året for hans fødsel.
Det er mig en ære i dag at hylde mindet om denne store europæer, hvis navn er uløseligt forbundet med Messina-konferencen, som i 1955 afstak vejen for Det Europæiske Fællesskab.
Gaetano var en berømt læge og politiker. Han beærede denne forsamling med sin tilstedeværelse igennem ti år, og han blev to gange valgt til formand i løbet af 1960'erne.
Dette formandskab var kronen på en lang politisk karriere, som havde ført ham gennem nogle meget høje embeder, først i det italienske Deputeretkammer, siden i regeringen, hvor han efter tur var undervisningsminister og udenrigsminister.
Som minister og som europaparlamentariker førte han især en modig kamp for oprettelsen af Det Europæiske Universitet i Firenze.
Det var nemlig hans opfattelse, at Europas fælles fundament var kulturelt og åndeligt.
Det europæiske projekt viste sig fra starten vanskeligt, fuldt af forhindringer. men Gaetano Martino overvandt dem med succes, idet han støttede sig til sin dybe humanistiske kultur og på sin urokkelige tro på Europa. Beviset herfor er, at han den 1. juni 1955, det vil sige mindre end et år efter forliset for Det Europæiske Forsvarsfælleskab, som var et ambitiøst projekt, på ny begyndte at væve på samlingsprojektet ved at stille forslag om Messina-konferencen, der, som alle ved, er kilden til Rom-traktaterne fra 1957. Således skete det, at den europæiske motor, som ellers gik i tomgang, pludselig kom i omdrejninger igen, og fællesmarkedet blev en realitet.
Vi har besluttet at samle Gaetano Martinos taler i en udgivelse, for de er opbyggelige for de unge, som ikke har oplevet den hårde efterkrigstid. I 1958 udtalte han fra talerstolen i Strasbourg, at vi for første gang i dette kontinents historie, som er præget mere af krig end af fred, er vidne til en generel sammenlægning af økonomien. Således er fremtiden sikret, og der tegner sig forude et stort fællesskab, som omfatter mennesker med forskellige sprog, vaner og anskuelser, og dette Parlament er et af dets institutionelle organer.
Kære kolleger, her kun få dage før Det Europæiske Råd i Nice, kan jeg kun udtale ønsket om, at arven efter Gaetano Martino og ånden fra Messina fortsat vil være en kilde til inspiration for os alle og i særdeleshed for dem, som har ansvaret for vores kontinents fremtidige skæbne.
Kære kolleger, jeg havde, lige som De alle, helst set, at vi kunne åbne denne mødeperiode uden at skulle omtale nye ofre for ETA's terrorisme.
Desværre er et nyt voldsbudskab netop blevet afsendt til vores demokratier med det usædvanligt modbydelige mord på Ernest Lluch.
Den 22. november, eller samme dag som 25-året for kong Juan Carlos' kroning, som banede vejen for demokratiet i Spanien, skulle det blive en af dette demokratis højtstående personligheders tur til med sit liv at betale for sin tro på frihed, tolerance og respekt for medmennesket.
Side om side med Dem, hr. Enrique Barón Crespo, var han sundhedsminister i Deres land. Sammen, hr. Joan Colom, har De i 1960'erne kæmpet for demokratiet i Spanien. Ernest Lluch var kendt for at have været aktør i overgangsperioden i Spanien og for sit bidrag til Cataloniens autonome status, han var elsket for sin ligefremhed og respekteret for sine kvaliteter som politiker og stor universitetsmand, og han blev valgt af sine mordere alene på grund af sin kærlighed til retsstaten.
Til hans pårørende, til hans venner, til alle dem i Spanien, som tror på demokratiets styrke, udtrykker jeg min dybeste medfølelse.
Næsten en million spaniere uanset politisk tilhørsforhold rejste sig i protest mod dette ynkelige attentat. Europa-Parlamentet skylder sig selv at lade dem vide, at det står ved deres side, og jeg skal endnu en gang foreslå Dem at iagttage ét minuts tavshed som udtryk for vores solidaritet og vores bevægelse.
Alle forslag til proceduren vil blive behandlet efter forhandlingen om topmødet i Nice i overensstemmelse med de ønsker, De har givet udtryk for. Som De ved, har vi en meget tæt dagsorden, og jeg har derfor truffet denne beslutning i medfør af de beføjelser, forretningsordenen giver mig til at sørge for, at vores møde afvikles i god ro og orden. De må derfor vente med Deres forslag.
Næste punkt på dagsordenen er forhandling under ét om Rådets og Kommissionens redegørelser om sikkerhed til søs og følgende betænkninger:
(A5-0343/2000) af Watts for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af Rådets direktiv 95/21/EF om håndhævelse over for skibe, der anløber Fællesskabets havne og sejler i farvande under medlemsstaternes jurisdiktion, af internationale standarder for skibes sikkerhed, for forureningsforebyggelse samt for leve- og arbejdsvilkår om bord (havnestatskontrol) (KOM(2000)0142 - C5-0174/2000 - 2000/0065(COD));
(A5-0344/2000) af Hatzidakis for Udvalget om Regionalpolitik, Transport og Turisme om forslag til Europa-Parlamentets og Rådets forordning om fremskyndet indfasning af krav om dobbeltskrogs- eller tilsvarende design for olietankskibe med enkeltskrog (KOM(2000)0142 - C5-0173/2000 - 2000/0067(COD));
(A5-0342/2000) af Ortuondo Larrea for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af Rådets direktiv 94/57/EF om fælles regler og standarder for organisationer, der udfører inspektion og syn af skibe, og for søfartsmyndighedernes aktiviteter i forbindelse dermed (KOM(2000)0142 - C5-0175/2000 - 2000/0066(COD)).
(A5-0336/2000) af McKenna for Udvalget om Miljø- og Sundhedsanliggender og Forbrugerpolitik om Forligsudvalgets fælles udkast til Europa-Parlamentets og Rådets beslutning om vedtagelse af EF-rammebestemmelser for samarbejde i tilfælde af utilsigtet eller forsætlig havforurening (C5-0501/2000 - 1998/0350(COD)).
Fru formand, mine damer og herrer, fru kommissær, grunden til, at jeg særligt i dag gerne ville være sammen med Dem under disse forhandlinger om den første søfartspakke i Europa-Parlamentet, er, at De skal behandle tre vigtige tekster, der udgør det første nødvendige skridt i forhandlingerne om et emne, som de seneste begivenheder ulykkeligvis har fået sat på den aktuelle dagsorden.
Den Europæiske Union tæller 60.000 km kystlinje, der grænser op til nogle af de mest befærdede have og oceaner i verden. Unionens søfartsinteresser er store, men dette giver også Unionen et meget stort ansvar. Siden Erikas uheld i december er der gjort et betragteligt stykke arbejde i vores europæiske institutioner for at opnå fremskridt. Parlamentet og Rådet har behandlet Kommissionens første forslag til en foranstaltningspakke herom i marts. Der ventes en anden foranstaltningspakke i de kommende dage. Det Europæiske Råd i Biarritz har taget fat på dette spørgsmål. Og det vil også blive et vigtigt emne på topmødet i Nice.
For hver ny katastrofe giver vores europæiske borgere udtryk for deres vrede over den manglende sikkerhed til søs og over et tocifret antal skibsfartøjer, der dagligt sejler med forurenende eller farlige stoffer ud for vores kyster og herved udgør en kæmpe risiko. Jeg tror, at vi må forstå deres bevægelse og deres vrede. Vi vil selvfølgelig sørge for, at tingene skrider fremad. Hvordan kan man acceptere, at udviklingen af søtransporten, som er så nødvendig for vores handel og udveksling, sker på bekostning af menneskers og miljøets sikkerhed? Hvordan kan man acceptere, at flere og flere og større og større fartøjer, der bliver mere og mere automatiserede, sejler frem og tilbage ud for vores kyster, men stadig uden at overholde de meget strenge bestemmelser om sikkerhed og navigationskontrol samt de sociale bestemmelser i lighed med land- eller lufttransportens?
Det, vi ikke længere kan acceptere, er den logik, der består i at gøre jagten på den laveste pris til en hovedregel inden for søtransport. Det, vi ikke længere kan acceptere, og som vi ikke længere skal acceptere, er denne form for eftergivenhed, som vi ved, eksisterer hos nogle stater, der af og til for nogle få dollars indregistrerer nogle af de ældste og mest rustne fartøjer hos redere, der benytter sig af underkvalificeret og underbetalt arbejdskraft, hos klassifikationsselskaber, der for ikke at miste en kunde viser sig meget lidt nøjeregnende med skibsfartøjernes stand og deres besætning, og hos befragtere, der frem for alt forsøger at sænke deres omkostninger.
Der er nogle, især i Frankrig, der fortæller mig, at det er nødvendigt at træffe nogle effektive nationale foranstaltninger til beskyttelse af de franske kyster, og der er endda nogle, der foreslår, at man skulle udsætte franske kystvagter. Men Erika såvel som Ievoli Sun var ikke franske skibe. Deres redere eller klassifikationsselskaber var ikke franske, og de sejlede begge i internationalt farvand, da de forliste. Det er altså i en større målestok, selv om hver stat skal påtage sig sit eget ansvar, og i hvert fald i det mindste i en europæisk målestok, at vi skal tage nogle beslutninger. Og i denne sammenhæng spiller parlamentsmedlemmerne i Europa-Parlamentet ikke blot en birolle. Jeg kender Deres beslutsomhed på dette område. De gør langt mere end det, de er uundværlige, hvis fællesskabslovgivningen skal udvikle sig så langt og så hurtigt som muligt.
De europæiske borgere har forstået det, ser man i disse dage i sagen om kød- og benmel og kogalskab. Fra nu af stiller de forespørgsler til os. De stiller forespørgsler til de internationale institutioner og beder dem om at vise deres effektivitet, for hvis der i morgen skulle ske en ny ulykke, et nyt forlis, ud for vores europæiske kyster, står vi alle med rette anklaget for en slags svigt over for de utilstrækkelige regler. Jeg har personligt lyst til at sige til Dem, mine damer og herrer, fru formand, at dagens behandling af forslagene er beviset på, at Europa-Parlamentet er en effektiv institution, der hurtigt og effektivt kan tage højde for sine medborgeres bekymringer. Derfor glæder det mig, at vi på foranledning af Europa-Parlamentet, Kommissionen og Rådet er tæt på at opnå store fremskridt henimod en større europæisk sikkerhed til søs.
Faktisk har Europa-Kommissionen på baggrund af forslag, som vi stillede i februar, stillet nogle forslag i største hast. Disse tre tekster er i dag til førstebehandling i Parlamentet. Jeg har kunnet konstatere, at Parlamentet og dets ordførere er besat af en voldsom vilje til at nå frem til en hurtig vedtagelse af bindende og effektive lovtekster for sikkerhed til søs. Jeg har også konstateret, at vi deler de samme mål for forbedring af sikkerheden til søs og den samme opfattelse af midlerne til at opnå dette. Jeg har samtidig i samarbejde med ordførerne noteret, at det stadig kunne være nødvendigt med en teknisk uddybning af lovteksterne om klassifikationsselskaber og havnestatskontrol.
Man kan spørge sig selv, om det faktum, at der er en ny mødeperiode i Parlamentet i december, ikke også vil gøre det muligt at løse nogle flere af de problemer, der endnu skal overvindes. Dette kunne i øvrigt set fra rådsformandskabets side give plads til forhandlinger med medlemsstaterne for at nå til enighed med Rådet i overensstemmelse med Deres forslag og gøre det muligt at godkende teksten ved førstebehandlingen, om nødvendigt ved en kvalificeret flertalsbeslutning. Vi kunne efterstræbe den størst mulige konsensus om klassifikationsselskabernes ansvar, om en stramning af forbudsreglerne for skibe under meget sorte flag, om indførelsen af den såkaldte sorte boks og om iværksættelsen af en kontrol, der øjeblikkelig skal omfatte de skibsfartøjer, der udgør den største risiko.
Fremover kan vi kun oven på udarbejdelsen af en yderst betydningsfuld lovtekst om styrkelsen af sikkerhed til søs og bortskaffelsen af skibsfartøjer med enkeltskrog glæde os over det arbejde, Parlamentet har udført, og som, hvis det bliver godkendt, hvilket jeg tror, Deres ordfører vil anbefale, gør det muligt at forbyde mere end en tredjedel af alle olietankskibe med enkeltskrog inden 2005 og to tredjedele inden 2010. Det er et stort skridt, og det burde gøre det muligt hurtigt at udfase de farlige skibsfartøjer, der sejler ud for vores kyster, og give os størst mulig sikkerhed.
Fru formand, mine damer og herrer, kære ordførere, De ser, at vi her har lejlighed til at øge sikkerheden inden for søtransporten. Vi ved alle, at de foranstaltninger, som De skal tale om i dag, ikke er tilstrækkelige. Stats- og regeringscheferne har gjort opmærksom på, at det hastede med at behandle den anden forslagspakke, der omhandler overvågning, gennemsigtighed inden for søtransporten, oprettelse af et europæisk agentur og ansvarliggørelsen af alle søtransportens aktører og operatører, der handler med farlige eller forurenende produkter. Frankrig havde i øvrigt ved denne lejlighed gentaget nødvendigheden af at udarbejde et EF-dokument om uddannelse og arbejdsvilkår for sømænd, og jeg ved, at flere af Dem ligeledes er meget optaget af dette.
De kan høre på disse få udtalelser, at jeg mener, at alle EF-institutioners beslutsomhed er afgørende, og jeg er overbevist om, at den er enorm. Man begynder at kunne skimte resultatet af denne beslutsomhed her i Bruxelles, i Europa-Parlamentet. At kun de sikre og solide fartøjer med uddannet besætning og med almindelige leve- og arbejdsvilkår skal have tilladelse til at sejle, at ansvaret langt om længe skal hvile på den enkelte aktør inden for søtransport, og at bestemmelserne på søtransportområdet endelig skal udvides og tage højde for kyststatens rettigheder og dens ønske om at beskytte sit miljø.
Fru formand, der er efter min opfattelse ingen tvivl om, at Kommissionen og det franske formandskab mener, at spørgsmålet om sikkerhed til søs og miljøbeskyttelse er af stor vigtighed. Spørgsmålet har faktisk haft højeste prioritet på Kommissionens dagsorden, efter at skibet Erika sank for 11 måneder siden. For nylig, for blot nogle uger siden, var der et andet tankskib, Ievoli Sun, der sank ud for Frankrigs kyst. Denne gang indeholdt lasten kemiske stoffer. Vi blev endnu en gang mindet om de potentielle katastrofale følger af sådanne ulykker.
Offentligheden i Europa tolererer ikke længere olieudslip eller andre miljøkatastrofer forårsaget af industriulykker inden for søtransport eller andre områder. Borgerne har faktisk ret til at forvente, at skibe er sikre, og at de kan transportere den pågældende last uden at udgøre en fare for menneskeliv og økonomi, især for de mennesker, der bor langs de omkringliggende kyster. Jeg vil gerne nævne, at jeg selv har set følgerne af ulykken med skibet Erika, da jeg besøgte ulykkesstedet, og jeg ved, at det vil tage lang tid og meget arbejdskraft - og naturligvis mange penge - at rydde op. Virkningerne er katastrofale. Det er helt tydeligt, at det på grund af geografiske forhold altid vil være de samme regioner, som skal leve med risikoen i forbindelse med søtransporter, selv om det er Unionen som helhed, der drager fordel af disse transporter.
Vi har taget denne meddelelse meget alvorligt, og det er helt ekstraordinært, at Kommissionen har reageret så hurtigt og konsekvent på seks forskellige lovforslag om meget forskellige spørgsmål inden for et år. Alle beskæftiger sig med selve kernen af lovgivningen om søtransport som helhed, og jeg vil gerne minde om, at Erika II-pakken, som hr. Gayssot allerede har nævnt, vil blive fremlagt i næste uge ud over de tre forslag, der drøftes i dag.
Denne hurtige og koncentrerede reaktion, som har resulteret i to Erika-pakker og seks forslag, har skabt et enormt incitament. Jeg mener, at der skulle en katastrofe som Erika til, før medlemsstaterne og de internationale søfartsmyndigheder fuldt ud forstod og mærkede EU-institutionernes beslutning om at forbedre sikkerheden til søs. De har erkendt, at beslutningen er uomtvistelig, selv om sådanne tiltag medfører friktion mellem EU og de internationale søfartsmyndigheder og i forbindelse med søfartsindustriens økonomiske interesser.
Nu, hvor der foreligger forslag fra Kommissionen, må vi ikke miste incitamentet og glemme spørgsmålet, indtil den næste ulykke sker. Hvis der skal ske en reel ændring af sikkerheden til søs, skal de tre institutioner, men især de to, der er medansvarlige for lovgivningen, vedtage teksterne. Lovgivning alene er ikke nok. Medlemsstaterne skal også sikre, at der er tilstrækkelige midler til gennemførelse af lovgivningen. Jeg tænker især på den nødvendige ansættelse af inspektører til havnestatskontrol. Ellers vil fordelene ved dette tiltag ikke være så store, som offentligheden forventer. På vegne af Kommissionen kan jeg forsikre om, at vi vil gøre alt, hvad vi kan, for at forbedre sikkerheden til søs og vandkvaliteten, både næste år og i årene fremover. Dette gælder hele sektoren for søtransport.
Jeg vil gerne slutte med at takke hr. Gayssot, formand for Ministerrådet (transport), for hans opmuntrende kommentarer. Vi håber og tror, at Ministerrådet (transport) den 21. december vil bidrage til EU-institutionernes fælles beslutning om at forbedre sikkerheden til søs gennem vedtagelsen af fælles holdninger vedrørende alle tre tekster. Kommissionen vil ikke acceptere et kompromis blot for kompromisets skyld.
Endelig vil jeg gerne takke Parlamentet og især ordførerne, hr. Hatzidakis, hr. Ortuondo Larrea, fru McKenna og hr. Watts, for deres forståelse af betydningen af den første Erika-pakke. Det fremgår tydeligt af deres fremragende arbejde, som er udført på så kort tid. Jeg vil også gerne takke for det generelt gode samarbejde mellem Parlamentet og Kommissionen i forbindelse med sikkerhed til søs.
. (EN) Fru formand, om få dage kan Europa markere, at der er gået et år siden tabet af olietankskibet, Erika. Som vi alle ved, har der sørgeligt nok været mange andre katastrofer på havet siden da. Inden Erika sank, var der mange andre skibe, som også sank, med tab af olie og anden last, og endnu mere tragisk, tab af besætningsmedlemmer eller passagerer.
Budskabet til Parlamentet her til morgen må være, at vi kan konkludere, at lovgivningen vedrørende søtransport rundt om i verden er noget rod, og at vi må i gang med en oprydning. Jeg vil gerne takke Kommissionen for at udarbejde Erika-pakken i et forsøg på at rette op på disse fejl og forebygge andre ulykker som Erika. Vi vil også gerne takke det franske formandskab, især ministeren, for Deres arbejde med at sikre, at vi på meget kort tid lærer af en katastrofe som Erika og bruger denne viden til at forebygge lignende katastrofer. Uden ministerens og det franske formandskabs engagement ville Den Internationale Søfartsorganisation+s arbejdsgruppe ikke have accepteret den globale udfasning af tankskibe med enkeltskrog i løbet af så kort tid. Jeg vil især gerne takke dem for dette resultat, som jeg håber, vil blive bekræftet på Den Internationale Søfartsorganisations møde meget snart.
Det væsentligste problem i verden er ikke mangel på lovgivning om søtransport, men mangel på medlemsstaternes vilje til at gennemføre tilstrækkelig havnestatskontrol i og uden for Den Europæiske Union. Vi glæder os derfor over ændringsforslaget til direktivet, da det giver os mulighed for at sikre, at alle gennemfører direktivet om havnestatskontrol effektivt. Som ordfører må jeg dog sige, at Kommissionens forslag ikke er vidtrækkende nok. Det er ikke stærkt nok. Efter vores opfattelse vil gennemførelse af Kommissionens forslag ikke forhindre endnu en Erika-katastrofe. Derfor kan vi ikke acceptere Kommissionens forslag her til morgen og stiller fire ændringsforslag, som efter vores mening vil styrke forslaget betydeligt og dermed sikre Parlamentets støtte.
Jeg erklærer Europa-Parlamentets session, der blev afbrudt torsdag den 30. november 2000, for genoptaget.
Næste punkt på dagsordenen er behandling af det endelige forslag til dagsorden, som det blev opstillet af Formandskonferencen på mødet torsdag den 7. december i overensstemmelse med forretningsordenens artikel 110.
Fru formand, først vil jeg gerne personligt - selv om jeg tror, jeg giver udtryk for størstedelen af Parlamentets holdning og ikke blot min gruppes - sige, at jeg er helt enig med den erklæring, som De kom med, da chartret om de grundlæggende rettigheder blev proklameret. Jeg synes, at det er berettiget at påpege, at det har forfatningsmæssig værdi for Parlamentet, og derfor glæder jeg mig over det.
For det andet, fru formand, vil jeg gerne, da der er fremkommet en lang række modstridende oplysninger i løbet af dagen, bede Dem om så tydeligt som muligt at forklare Parlamentet, hvordan forhandlingen med det franske formandskab i forbindelse med Det Europæiske Råd i Nice bliver struktureret, og hvordan man forestiller sig rådsformandens deltagelse.
Ja, hr. Barón Crespo, det er rigtigt, at der er kommet modstridende meldinger. Som De sikkert kan regne ud, hænger det især sammen med, at topmødet først sluttede i nat, hvad ingen på forhånd havde forestillet sig.
Jeg vil forsøge at få det afklaret. Før topmødet blev jeg orienteret om, at såvel præsidenten som udenrigsministeren ville være til stede. Det var den besked, jeg havde fået, men jeg skal forhøre mig om det sidste nye, og jeg skal bringe Deres budskab videre.
Fru formand, jeg vil gerne takke mange gange for Deres bestræbelser. Vi er blevet informeret om - og jeg vil gerne straks tilføje, at jeg slet ikke kan tro det - at rådsformanden og den franske præsident kommer her i morgen i kun 30 minutter for at holde tale. Måske vil han lytte til Romano Prodi, jeg ved det ikke, men han kommer ikke for at lytte til, hvad gruppeformændene mener. Hvis det er tilfældet, anser jeg det for en uacceptabel fremgangsmåde, og det vil i overvejende grad blive kritiseret af min gruppe.
Det glæder mig, at de andre grupper tilslutter sig dette. Jeg håber, at vi er blevet misinformeret. Men jeg vil gerne bede Dem sige til den franske præsident, at det er fuldstændigt uacceptabelt at komme her til Parlamentet, kun holde en tale, derefter sige farvel og ikke lytte til dette frit valgte Europa-Parlament!
Fru formand, jeg er helt enig i de bemærkninger. De må meget gerne på min gruppes vegne over for det franske formandskab anføre, at et traktatudkast, der er værd at støtte, også er værd at forsvare.
Fru formand, der er blevet rejst et spørgsmål i forbindelse med en eventuel forelæggelse af en beslutning om Det Europæiske Råd i Nice. Efter min gruppes opfattelse traf Formandskonferencen ingen beslutning herom, og forhandlingen skal derfor være uden beslutningsforslag.
Det er ikke et ønske fra Den Socialdemokratiske Gruppe. Der var ikke enighed på Formandskonferencen, så det blev besluttet at vente, og jeg ønsker, at dette punkt bliver afklaret.
Det gør De ret i, for som bekendt kunne jeg undtagelsesvis ikke være til stede på Formandskonferencen, da jeg netop på det tidspunkt var til Det Europæiske Råd.
Hr. formand, i morges opstod der et alvorligt problem. Da bussen fra Hotel Monopol skulle køre her hen, ville man pludselig ikke længere tage assistenterne med, hvilket man har gjort i 21 år uden problemer. Jeg vil gerne protestere mod det, for det ville have betydet, at vi kørte fem medlemmer i én bus, og assistenterne ville være kommet for sent på arbejde. Det er et tåbeligt reglement, for i så fald kunne man have erstattet bussen med fem passagerer med to biler. Det ville så betyde to chauffører i stedet for én. Dette bureaukrati skal være udtænkt af vores kvæstorer. Jeg anmoder indtrængende om, at man indstiller denne ordning og giver medlemmerne mulighed for at tage deres assistenter med til arbejde.
Hr. Posselt, vi vil videregive Deres kommentarer til kvæstorerne, så de kan træffe den beslutning, de finder mest hensigtsmæssig, og informere alle medlemmerne herom.
Hr. formand, jeg vil blot gøre opmærksom på, at jeg i går glemte at underskrive tilstedeværelseslisten.
Jeg giver ordet til formanden for Fiskeriudvalget, hr. Varela, som vil forelægge sin udtalelse.
Varela Suanzes-Carpegna (PPE-DE), formand for Fiskeriudvalget. (ES) Hr. formand, jeg vil gerne påpege, at Fiskeriudvalget har besluttet ikke at acceptere denne anmodning om uopsættelig forhandling, da vi først fik kendskab til Kommissionens forslag den 20. november, hvor vi ikke længere havde tid til at optage det på vores dagsorden, og det har derfor ikke været muligt for os at behandle den med den uopsættelighed, vi blev anmodet om.
Vi vil imidlertid gøre alt, hvad der står i vores magt, for at gennemføre en forhandling om den i den kommende mødeperiode i det nye år.
Mange tak, hr. Varela. Da der ikke er andre indlæg, giver jeg ordet til kommissæren.
Hr. formand, mine damer og herrer, forordningen om visse kontrolforanstaltninger for det område, der er omfattet af konventionen om det fremtidige multilaterale samarbejde vedrørende fiskeriet i det nordøstlige Atlanterhav, bestemmer, at bestemmelserne om udførelsen af disse kontrolforanstaltninger kun gælder for 2000. Rådet kunne i sin tid ikke nå til enighed om en længere ordning. De pågældende ordninger udløber derfor med udgangen af dette år.
Hvis ændringen af denne forordning nu bliver forsinket, betyder det, at der fra den 1. januar 2001 ikke vil være noget retsgrundlag for Den Europæiske Unions kontrolskibe i internationalt farvand i det nordøstlige Atlanterhav. Det ville naturligvis skade hele kontrolsystemet og de regionale fiskeriorganisationer, som ville blive svækket. Samtidig er det faktisk sådan, at kontrolsystemet efterhånden betragtes som eksemplarisk. Derfor bør man ikke sky nogen anstrengelser for at videreudvikle og styrke dette kontrolsystem. Kommissionen støtter derfor Rådets anmodning om uopsættelighed og beder indtrængende medlemmerne af Europa-Parlamentet om at støtte denne uopsættelighedsprocedure.
Jeg giver igen ordet til hr. Varela, formand for det korresponderende udvalg, Fiskeriudvalget.
Hr. formand, jeg beklager dybt, at Kommissionen ikke tidligere har taget alt dette i betragtning, og at den ikke har meddelt os det i så god tid, at vi kunne behandle det i udvalget. På den anden side vil de nævnte internationale foranstaltninger fortsat være i kraft, da de drejer sig om en international aftale. De vil derfor ikke blive berørt af forsinkelsen. Som tidligere nævnt håber jeg desuden, at vi kan stemme om dette forslag under næste mødeperiode i januar.
Den uopsættelige forhandling, man nu anmoder os om i sidste øjeblik, er under alle omstændigheder beklagelig, for vi har haft hele 2000 til at behandle dette forordningsforslag.
Jeg synes, at institutionerne, i dette tilfælde Kommissionen, burde arbejde mere seriøst på, at alle forslag kommer til Parlamentet i så god tid, at der kan udpeges en ordfører, at Kommissionens forslag kan blive behandlet, at der kan stilles ændringsforslag, at de kan blive drøftet i udvalget, og at de derefter kan blive forelagt i plenarforsamlingen. De har bedt os om at gøre alt dette i løbet af et enkelt plenarmøde, og det er umuligt.
Fru formand, jeg har en bemærkning til forretningsordenen. Jeg vil gerne underrette Parlamentet om, at en bilfabrik i Luton i Det Forenede Kongerige skal lukkes, hvilket vil medføre tabet af mange tusinde arbejdspladser. Jeg er sikker på, at det vil bekymre Parlamentet at høre om dette nyeste eksempel på nedgang for industrien i Europa.
Næste punkt på dagsordenen er betænkning (A5-031/2000) af Ferber for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af direktiv 97/67/EF for så vidt angår yderligere åbning af Fællesskabets marked for posttjenester (KOM(2000) 319 - C5-0375/2000 - 2000/0139(COD)).
Fru formand, til forretningsordenen. Hvis vi skal drøfte dette vigtige spørgsmål i dag, er det af afgørende betydning at have de ændringsforslag, som er blevet stillet, på de forskellige sprog, så vi ved, hvad det er, vi snakker om. De foreligger ikke. Jeg prøvede i aftes og tidligt i morges. Jeg synes, det er helt umuligt, når vi skal drøfte et meget vigtigt emne, og ændringsforslagene så er kommet for sent ind sammen med dem, der blev henvist til fornyet udvalgsbehandling, og vi ikke har dem på vores modersmål.
Hr. Atkins, jeg har fået at vide, at forsinkelsen udelukkende var i denne uge. Man har ment, at oversættelserne kunne nå frem i tide på trods af denne meget pressede og vanskelige tidsplan. Jeg er ikke desto mindre sikker på, at Parlamentet har kunnet behandle hvert eneste af disse ændringsforslag grundigt, og jeg mener, det skulle være muligt at fortsætte forhandlingerne om denne betænkning. Under alle omstændigheder vil samtlige oversættelser være til rådighed for alle kolleger inden afstemningen.
Fru formand, jeg vil tale om det samme punkt i henhold til dagsordenen som hr. Atkins. Jeg mener ikke, det er normalt, at den diskussion, der går forud for en afstemning, er en diskussion om ændringsforslag. Dem har vi diskuteret i udvalget. Endvidere opnåede jeg disse ændringer i går, og jeg tror, det er meningen, vi i dag skal have en generel diskussion. I morgen har vi masser af tid til at stemme om de ekstra ændringsforslag, der er indleveret i sidste øjeblik af samtlige grupper. Jeg mener, at dette vigtige spørgsmål, der betyder meget for udvalget, bør forhandles i dag.
Fru formand, jeg mener, at vi skal diskutere emnet i dag, for vi er alle forberedt og venter på, at vi skal diskutere det. Jeg vil gerne tilbagevise hr. Savarys argumenter. Det er i sig selv uhørt, at vi skal diskutere uden at have ændringsforslagene.
Jeg mener, det er vigtigt, at vi ved, hvilke kolleger der har stillet ændringsforslagene! I så fald må det være en undtagelse, at vi fører en diskussion, uden at vi har ændringsforslagene. Det er en yderst usædvanlig procedure, og derfor har sir Atkins i princippet ret! Nu er vi bare kommet så langt, at vi desværre ikke længere kan udsætte det. Derfor vil jeg gerne bede Dem om, fru formand, at vi begynder forhandlingen, men jeg vil gerne bede Dem om at holde fast ved, at denne procedure med at føre en diskussion uden at kende ændringsforslagene er en meget usædvanlig procedure!
Jeg deler Deres synspunkt. Den rigtige måde her i Parlamentet er at kende samtlige dokumenter og ændringsforslag, inden vi forhandler. Som De nævnte det, mener jeg ikke desto mindre, vi i den nuværende situation kan indlede forhandlingerne på normal vis, og jeg foreslår derfor, at vi giver ordet til ordføreren, hr. Ferber.
Fru formand, hr. kommissær, kære kolleger, egentlig er det vores ønske, at juleposten skal ud først og fremmest, at alle får sendt deres julepost, at den kommer frem overalt, og så ville vi have haft god tid til at diskutere posttjenesterne i januar. Men et flertal i Parlamentet har besluttet, at det skal foregå i dag, og derfor må vi så også gøre det i dag.
Når vi diskuterer posttjenester, skal vi overveje tre ting. Noget, der har overrasket mig lidt som ordfører i den diskussion, der har været de sidste måneder, er, at vi har tabt disse tre ting lidt af syne. For det første skal vi være opmærksomme på, at vi i forbindelse med posttjenesterne opnår fordelagtige priser. For det andet skal vi være opmærksomme på, at vi får en høj kvalitet, og for det tredje, at vi kan sikre, at der er mange posttjenesteydelser til rådighed i alle områder af Den Europæiske Union.
Det er de krav, som borgerne i Europa med rette stiller til os. I den forbindelse har vi modtaget et forslag fra Kommissionen i henhold til det direktiv, der blev vedtaget i 1997. Det handler om at undersøge, hvor meget monopol der er nødvendigt for at sikre disse betingelser - især at omfanget af tjenesteydelser dækker hele området - og hvor meget konkurrence der samtidig er mulig. Jeg har altid ment, at vi i forbindelse med posttjenester skal gå frem efter princippet så meget konkurrence som mulig, så meget monopol som nødvendigt. Jeg mener, det er en overvejelse, der bør uddybes. Jeg beklager meget, at resultatet af de mange konsekvensberegninger, som Kommissionen har foretaget om posttjenester i de sidste år, ikke entydigt viser, hvor meget monopol der er nødvendigt for at sikre en posttjeneste, der dækker alle områder. Det ville have gjort ordførerens arbejde noget lettere og sikkert også Parlamentets. Så på baggrund af de mange konsekvensberegninger, der nu foreligger, kan alle drage de konklusioner, som de selv anser for at være rigtige.
Hvad handler det nu helt konkret om? Det handler om, hvor meget monopol vi har brug for. Kommissionen har foreslået alle breve op til 50 g. Vi er i udvalget blevet enige om et kompromis, der hedder alle breve op til 150 g. Kommissionen har foreslået at liberalisere den udgående post helt. Vi er i det ansvarlige udvalg blevet enige om et kompromis, nemlig at der skal være monopol på den udgående udlandspost inden for de samme pris- og vægtgrænser. Kommissionen har foreslået at skabe retssikkerhed inden for de såkaldte særtjenester, hvilket også er forståeligt på grund af de problemer, der især er hos Generaldirektoratet for Konkurrence. Vi er i udvalget blevet enige om, at spørgsmålet om særtjenester forbliver som i direktiv 97/67/EF.
Kommissionen har foreslået en gennemgang af direktivet i 2004. Vi har i udvalget foreslået at gøre dette et år tidligere. Vi er også blevet enige om, at fristen for dette direktiv opretholdes. Allerede i 1997 sagde jeg til den daværende kommissær Bangemann under den afgørende afstemning om det sidste direktiv, at hvis der er noget positivt at bemærke ved det gamle direktiv, så er det, at der er en slutdato på, at dette direktiv på et eller andet tidspunkt udløber! Jeg synes, det er godt, hvis vi også viderefører dette, fordi det lægger et pres på markederne, der er stærkt nødvendigt for at opnå det, som folk forventer af os. Som borgere betaler vi for dette monopol hver dag ublu priser for frimærker i hele Den Europæiske Union! Kvaliteten af posttjenester har ikke forbedret sig i 500 år!
Alt det skal vi overveje, og det er ikke postvæsenets opgave at skabe beskæftigelse over hele området, men det er postvæsenets opgave at sende breve fra A til B. Hvis vi for det første koncentrerer os om, hvad postvæsenets kerneområde er, og at åbning af markederne skal foregå fornuftigt og gradvist - ikke abrupt, men gradvist, og hvis dette var gjort i Kommissionens forslag, kunne vi i udvalget være blevet enige om noget andet - så kunne vi fuldt ud have sikret det, der skulle sikres. Jeg vil gerne bede Dem om at støtte det kompromis, som vi er kommet frem til i udvalget.
Fru formand, udtalelsen fra det udvalg, som jeg er ordfører for, er blevet vedtaget af et overvældende flertal. Vi ønsker at begrænse den hurtige liberalisering af postvæsnet, idet vi i stedet går ind for en kontrolleret og etapevis åbning for konkurrence, som ikke indebærer forvridninger af markedet, der måtte være ugunstige for kunder og brugere og for medlemsstaternes befordringspligtige virksomheder. Vi går derfor ind for, at åbningen skal tage hensyn til traktatens artikel 16, der fastslår, at de traditionelle postvæseners tjenesteydelser har almen økonomisk interesse i betragtning af den plads, som de indtager i Unionens fælles værdinormer, og den rolle, som de spiller for at fremme social og territorial samhørighed, og at disse tjenester derfor skal ydes på grundlag af principper og vilkår, der gør det muligt for dem at opfylde deres opgaver.
Vi påpeger naturligvis svagheder i direktivforslaget, og vi fordrer, at liberaliseringens økonomiske og sociale virkninger undersøges, at der gennemføres en evaluering af den økonomiske effektivitet og kvaliteten af tjenesterne, således at Europa-Parlamentet kan træffe afgørelse med fuldt kendskab til sagen.
Betænkning (A5-0391/2000) af Colom i Naval for Budgetudvalget om forslag til Europa-Parlamentets og Rådets beslutning om udnyttelse af fleksibilitetsinstrumentet (punkt 24 i interinstitutionel aftale af 6. maj 1999 om budgetdisciplin og forbedring af budgetproceduren) (SEK(2000)2167 - C5-0233/2000)
Haug (PSE), ordfører. (DE) Fru formand, ved forhandlingen i onsdags takkede jeg for det gode samarbejde med rådsformanden, med kommissæren og med alle kolleger, og jeg talte om den indbyrdes solidaritet, som nu efter min mening har medført, at dette budget har fået en god afslutning. Jeg vil dog gerne endnu en gang, nu hvor så mange kolleger er til stede, slå fast, at jeg som ordfører kun har haft så stor gennemslagskraft, fordi jeg har haft Budgetudvalgets vidunderlige sekretariat ved min side og som støtte. Det har gennem hele året ydet et stort stykke arbejde, mange, mange timer, også i weekenden. Folkene i Budgetudvalgets sekretariat, såvel på scenen som i kulisserne, har ydet et meget, meget solidarisk stykke arbejde, et meget, meget godt stykke arbejde. Jeg ønsker at sige mange tak her i Parlamentet, og jeg opfordrer alle kolleger til også at sige tak.
Jeg vil lige hurtigt bekendtgøre et par mindre tekniske ændringer. Vi har ændringer til ændringsforslag 171, 187 og 21 i dokument 12. Fordi der imidlertid er retsgrundlag for programmerne, som vi har vedtaget med Rådet, vil vi nemlig føre pengene fra reserven over til den post.
I denne forbindelse tror jeg, at alle kolleger vil følge mig. Det drejer sig om programmet om lige muligheder, det drejer sig om Media, og det drejer sig om programmet til bekæmpelse af diskrimination.
Min sidste kommentar drejer sig om ændringsforslag 197. Det vedrører Meda. Vi vil overføre de kommentarer, som vi vedtog under førstebehandlingen, til andenbehandlingen. Jeg tror ikke, jeg har mere at sige til det punkt. Kollegerne vil give mig ret.
Fru formand, jeg kan gøre det relativt kort, fordi jeg jo allerede under førstebehandlingen har sagt tak og ikke længere har så mange problemer med hensyn til de andre budgetter. Men jeg tror, vi skylder Kommissionen en særlig tak, og i denne forbindelse generaldirektøren, fordi kollega Haug overså ham. Jeg råder hermed bod på det.
Jeg er blevet offer for det nye softwareprogram, hvilket som ingeniør bedrøver mig meget. Men jeg er selvfølgelig i denne forbindelse henvist til at benytte mig af denne type hjælp. Ved ændringsforslag 34, 38, 35, 36 og 78 har computeren kastet rundt med tallene. Jeg beder altså i denne forbindelse om en teknisk tilpasning. Det drejer sig om igen at indføje det, som vi sagde under førstebehandlingen. Det er ikke trylleri. Det er computeren, der har tryllet i denne forbindelse. Det er parlamentsmedlemmerne, der som sædvanligt arbejder seriøst. Jeg beder altså om, at De følger mig og stoler på mig i denne forbindelse. Vi vinder over og udmanipulerer teknologien i det 21. århundrede med en metode fra det 19. århundrede, med håndskrift. Så er alt, som det skal være.
Betænkning (A5-0380/2000) af Haug og Ferber for Budgetudvalget om forslag til Den Europæiske Unions almindelige budget for regnskabsåret 2001, modificeret af Rådet (alle sektioner) (13830/2000-C5-0600/2000 - 1999 (BUD)) og om ændringsskrivelse nr. 2/2001 (13833/2000 - C5-0653/2000) til forslag til budget for regnskabsåret 2001 - Sektion I - Europa-Parlamentet; Sektion II - Rådet; Sektion III - Kommissionen; Sektion IV - Domstolen; Sektion V - Revisionsretten; Sektion VI - Det Økonomiske og Sociale Udvalg; Sektion VII - Regionsudvalget; Sektion VIII - Den Europæiske Ombudsmand
(Forslaget til beslutning vedtoges) Formanden. Jeg ønsker de to ordførere, fru Haug, som er hovedordfører, og hr. Ferber, hjerteligt tillykke.
Fru formand, jeg vil ikke forsinke seancen. Jeg vil blot, efter at der er blevet takket så meget, også takke mødetjenesterne, som har arbejdet meget hårdt, for at vi kunne nå så hurtigt og effektivt frem til afstemningen.
Vi går nu over til underskrivelse af budgettet. Tillad mig at gøre opmærksom på, at for anden gang er det tre kvinder, der skal underskrive dette dokument.
(Formanden opfordrede formanden for Rådet, fru Parly, kommissionsmedlem Schreyer, formanden for Budgetudvalget, Terence Wynn, og ordførerne Haug, Ferber og Colom i Naval til sammen med hende at underskrive budgettet)
Vi har lige underskrevet budgettet for 2001. For god ordens skyld vil jeg meddele, at fru Parly, som var nødt til at gå, ved denne lejlighed på vegne af Rådet lod mig vide, at hun glæder sig over den aftale mellem vores to institutioner, der blev resultatet af samrådet den 23. november 2000. Hun henviste ligeledes til Rådets bemærkninger om klassificeringen af budgetposterne i forbindelse med Kommissionens udkast til førtidspensionering samt administrationsudgifterne i forbindelse med fiskeriaftalerne.
Betænkning (A5-0372/2000) af Staes for Udvalget om Miljø- og Sundhedsanliggender og Forbrugerpolitik om Forligsudvalgets fælles udkast til Europa-Parlamentets og Rådets direktiv om ændring af direktiv 95/53/EF om principperne for tilrettelæggelse af offentlig kontrol på foderstofområdet (C5-0499/2000 - 1998/0301(COD))
Indstilling ved andenbehandling (A5-0347/2000) fra Udvalget om Miljø- og Sundhedsanliggender og Forbrugerpolitik om Rådets fælles holdning (9662/1/2000 - C5-0425/2000 - 1999/0158(COD)) fastlagt med henblik på vedtagelse af Europa-Parlamentets og Rådets direktiv om ændring af direktiv 95/2/EF om andre tilsætningsstoffer til levnedsmidler end farvestoffer og sødestoffer (Ordfører: Lannoye)
(Formanden erklærede den ændrede fælles holdning for godkendt)(Forslaget til lovgivningsmæssig beslutning vedtoges)
Betænkning (A5-0361/2000) af Ferber for Udvalget om Regionalpolitik, Transport og Turisme om forslag til Europa-Parlamentets og Rådets direktiv om ændring af direktiv 97/67/EF for så vidt angår yderligere åbning af Fællesskabets marked for posttjenester (KOM(2000) 319 - C5-0375/2000 - 2000/0139(COD))
Fru formand, jeg vil gerne bede Parlamentet om at bære over med mig. Jeg har talt med hr. Sterckx om ændringsforslag 60 og den blok, der vedrører det, nemlig ændringsforslag 52, 62, 57, 38 og 60. Jeg har bedt ordføreren om at flytte mit ændringsforslag 60, så det bliver sat til afstemning mellem ændringsforslag 52 og 62, hvis det kommer til en afstemning. Det er hr. Sterckx og ordføreren indforstået med.
Mine damer og herrer, kære kolleger, jeg opfordrer Dem til at indtage Deres pladser, så vi kan indlede dette næsten historiske sidste fredagsmøde i Strasbourg.
Jeg er i øvrigt meget glad for at have fået æren af at være formand for det sidste møde i dette årtusinde, for næste gang, vi samles her i mødesalen, vil vi både være gået ind i et nyt århundrede og et nyt årtusinde.
Hr. formand, jeg vil blot korrigere Dem lidt. Dette er ikke den sidste fredag, vi holder møde i Strasbourg, men den foreløbigt sidste fredag i Strasbourg, for vi fastlægger vores mødeplan for et år ad gangen, og jeg håber, at denne dyre, forkerte beslutning bliver revideret, at vi igen vil udnytte de fulde fem dage i Strasbourg og i stedet afskaffer de dyre minimøder.
Jeg tror, at vi får en ny debat om dette spørgsmål.
Hr. formand, jeg vil gerne bekræfte det, som hr. Posselt lige sagde. Det er ikke det sidste fredagsmøde i Strasbourg. Jeg er meget ked af, at den franske regering ikke har indbragt Europa-Parlamentets afgørelse for Domstolen, men jeg tvivler ikke på, at denne afgørelse bliver annulleret før eller senere. Efter min mening undlod den franske regering udelukkende at gøre dette af bekvemmelighedsgrunde, der skyldtes det franske formandskab.
Dommen fra 1997, som fastlagde mødekalenderen efter Europa-Parlamentets forsøg på at afskaffe en månedlig mødeperiode, var meget klar. Europa-Parlamentet kan ikke selv fastlægge mødekalenderen. Det skal overholde traktaten, og i den protokol, som er bilag til traktaten, står der meget tydeligt, at de 12 månedlige mødeperioder finder sted i Strasbourg. Det står fast, at generaladvokaten på daværende tidspunkt talte om 12 månedlige mødeperioder. Dette udtryk betyder, at der henvises til en eksisterende praksis, som ikke må ændres.
For at gøre alle tilfredse vil vi sige, at det er den sidste mødeperiode i Strasbourg i det andet årtusinde, og vi får at se, hvordan det bliver i det tredje årtusinde.
Hr. formand, i protokollen er jeg registreret for at have stemt for punkt 11 og 12 i Theato-betænkningen. Det gjorde jeg ikke, jeg afholdt mig fra at stemme. Jeg ville være taknemmelig, hvis dette blev rettet.
Hr. formand, i går eftermiddags var der arrangeret et gruppebesøg. Besøgsgruppen var til stede på tilhørerpladserne under afstemningen. Da vi mødtes med gruppen om aftenen, blev vi spurgt - og fandt det ganske vanskeligt at svare på - hvorfor afstemningen i Europa-Parlamentet blev gennemført med kun 170 tilstedeværende. Ønsker vi, at befolkningen skal tage Europa-Parlamentet alvorligt, må det forudsættes, at vi er til stede under møderne. Også her til formiddag er salen tyndt besat. Det skal ikke lægges de tilstedeværende til last. I går eftermiddags var salen ligeledes tyndt besat. Det skal ikke lægges de tilstedeværende, men derimod de fraværende til last. Inden længe kan vi ikke gennemføre møderne torsdag eftermiddag, hvis der er så få tilstedeværende under afstemningerne. Vi bør efter min opfattelse overveje, hvordan vi sikrer, at der i alt fald fortsat er et tilstrækkeligt antal medlemmer, som deltager i møderne torsdag eftermiddag.
Jeg betragter Deres indlæg som en opfordring til at være vedholdende.
Næste punkt på dagsordenen er betænkning (A5-0319/2000) af Sbarbati for Udvalget om Beskæftigelse og Sociale Anliggender om meddelelse fra Kommissionen om "Et Europa for alle aldersgrupper - Til fremme af velstand og solidaritet mellem generationerne."
Hr. formand, kære kolleger og kommissærer, jeg var meget glad for at sige ja til at være ordfører for dette vigtige forslag til beslutning fra Parlamentet, hvor vi behandler et af de største problemer for Det Europæiske Fællesskab, nemlig befolkningens aldring.
Jeg erklærer Europa-Parlamentets session, der blev afbrudt den 15. december 2000, for genoptaget.
Kære kolleger, som De ved, ramte et jordskælv lørdag endnu en gang på tragisk vis Mellemamerika, som jo allerede gentagne gange er blevet alvorligt ramt siden begyndelsen af det 20. århundrede. Allerede på nuværende tidspunkt er de foreløbige opgørelser meget triste i El Salvador. Der er 350 døde, 1.200 savnede, jordskælvet har hærget en hel region, og tusinder af hjem er blevet ødelagt over hele landet.
Den Europæiske Union har allerede vist sin solidaritetsfølelse og sendt et redningshold til området, samtidig med at Unionen og dens medlemslande har bevilget eller er i gang med at bevilge finansiel støtte til landet, og jeg kan nu fortælle, at nogle grupper i Europa-Parlamentet har anmodet om, at spørgsmålet bliver behandlet torsdag under den aktuelle og uopsættelige debat. Men jeg ville fortælle, at jeg på Europa-Parlamentets vegne naturligvis har kondoleret El Salvadors præsident og givet udtryk for vores dybeste medfølelse med landet på grund af de prøvelser, det nu må gennemgå. For at mindes ofrene og vise vores respekt for de efterladte i deres dybe sorg beder jeg Dem om at iagttage et minuts stilhed.
Formanden. Den 31. december, som for langt de fleste af os er en stor festdag, er ulykkeligvis blevet en sorgens dag for de familier i Volendam, Nederlandene, der har mistet 10 af deres unge mennesker nytårsaften. Jeg vil gerne på Europa-Parlamentets vegne udtrykke min dybeste medfølelse med forældrene og familierne til disse ofre. Jeg vil samtidig sende et ønske om god bedring til de 180, der blev såret i denne frygtelige brand.
Vi skal ikke glemme, at der også andre steder alt for ofte sker ulykker på grund af manglende sikkerhedsforanstaltninger, som vender fest og glæde til modløshed og sorg. Det er derfor i samme åndedrag, at jeg kondolerer familierne til de 309 brandofre i Kina, på et diskotek i Luoyang, og jeg beder Dem om at iagttage et minuts stilhed til minde om disse ofre.
Formanden. Kære kolleger, ligesom De havde jeg håbet, at vi kunne åbne årets første mødeperiode uden at skulle henvise til nye ofre for ETA's terrorhandlinger. Desværre blev Juan Miguel Gervilla, politisoldat i Barcelona, den 20. december 2000 slået ned af terrorister. Han havde overrasket sine mordere, der var i færd med at forberede et attentat. Det var hans heltemodige handling, der desværre kostede ham livet, men som utvivlsomt reddede mange menneskeliv. Derfor ligger det mig meget på sinde at vise ham en ganske særlig ære, og jeg beder Dem derfor om at iagttage endnu et minuts stilhed.
Hvad angår hr. Cashmans betænkning om aktindsigt i dokumenter fra Europa-Parlamentet, Rådet og Kommissionen, hvor afstemningen om forslag til lovgivningsmæssig beslutning blev udsat den 16. november 2000, har Udvalget om Borgernes Friheder og Rettigheder meddelt mig, at det endnu ikke er i stand til at overholde den tomånedersfrist, der er fastlagt i forretningsordenen. Udvalget anmoder således om henvisning til fornyet udvalgsbehandling på baggrund af forretningsordenens artikel 144, stk. 1.
Jeg giver øjeblikkelig ordet til formanden for udvalget, hr. Watson, der vil fremsætte anmodningen på vegne af sit udvalg.
Fru formand, Parlamentet har den 16. november venligst accepteret en anmodning fra det udvalg, som jeg har æren af at være formand for, om at udsætte den endelige afstemning om hr. Cashmans forslag til lovgivningsmæssig beslutning. Udsættelsen skulle give de øvrige institutioner mulighed for at overveje vores ændringsforslag og Kommissionen tid til at formulere ændrede forslag. Siden mødeperioden i november har vi haft kontakt med andre institutioner uden endnu at være nået frem til noget. Vi vil derfor bede Parlamentet om en forlængelse af fristen på to måneder for at afslutte dialogen og forhåbentlig præsentere kompromisændringsforslag til afstemning under vores mødeperiode den 28. februar.
Næste punkt på dagsordenen er det endelige forslag til dagsorden, som det blev opstillet af Formandskonferencen på mødet den 11. januar 2001.
Mødeperioden den 15.-18. januar 2001 i Strasbourg Formanden. Der foreligger ingen forslag til ændring for mandag, tirsdag og onsdag.
Fru formand, jeg ville gerne, på trods af at jeg forstår de bagvedliggende årsager til at læsse skuden og dagsordenen til det yderste, gøre mine kolleger og Dem opmærksom på, at hvad angår onsdag og de politiske emner, der drøftes fra kl. 9.00-16.00, råder Rådet og Kommissionen over nøjagtig den samme taletid som de europæiske parlamentsmedlemmer tilsammen, nemlig 90 minutter til Rådet og Kommissionen og 90 minutter til parlamentsmedlemmerne. Jeg gør opmærksom på, at jeg er ked af dette forhold. Jeg ved, at vi har en meget travl onsdag, men lad os forsøge at ændre dette, for de parlamentariske forhandlinger burde dog have mere vægt end institutionerne.
Tak, hr. Dell'Alba. Jeg skal gerne tage Deres observation til efterretning.
Fru formand, jeg vil gerne knytte an til hr. Dell'Albas tale og også sige noget om onsdagene. Onsdagene er ikke blot fuldstændigt overfyldte, men vi behandler også vigtige betænkninger - såsom Sjöstedt-betænkningen om levesteder og andre betænkninger - uden forhandling, hvilket efter min mening er forfejlet. Dette er imidlertid en følge af den katastrofale og fejlagtige beslutning om ikke længere at holde møde om fredagen, hvilket jeg gerne vil gøre opmærksom på ved denne lejlighed.
Næste punkt på dagsordenen er betænkning (A5-0397/2000) af van der Laan for Budgetkontroludvalget om Kommissionens opfølgningsrapport om de foranstaltninger, der er truffet i lyset af Europa-Parlamentets bemærkninger i dets beslutning om decharge for 1997 (KOM(2000) 224 - C5-0223/2000 - 2000/2113(DEC)).
Hr. formand, betænkningen om decharge for 1997 er fulgt op. Det er noget nyt, men det er egentlig ikke overraskende, for dette var jo et særtilfælde. Det var den første decharge efter Santer-Kommissionens fald og således Parlamentets første mulighed for at øve indflydelse på Kommissionens reformpolitik. Derefter har Parlamentet naturligvis med jævne mellemrum ladet høre fra sig bl.a. gennem hr. van Hultens og hr. Pomés Ruiz' fortræffelige betænkninger. Reformerne skal naturligvis medvirke til, at den mistede tillid til Europa genvindes. Spørgsmålet i dag er, om disse første skridt, som dengang blev lovet for at få decharge, også virkelig er taget.
Generelt kan det siges, at Kommissionen har gjort, hvad den kunne, for at opfylde Parlamentets krav. Der er gjort en seriøs begyndelse med reformerne. Det er naturligvis endnu for tidligt til at kunne konstatere, om alle ønskede resultater er nået. Dertil er der stadig for mange ord, der skal omsættes til handling. Selv om der også på kommissærplan stadig er ting, der kan gå helt galt, og jeg tænker i denne forbindelse naturligvis bl.a. på det afskyelige kommissionsforslag om aktindsigt i dokumenter, er det dog tydeligt, at det er meget vigtigt for denne Kommission virkelig at bryde med fortiden.
Jeg giver Dem et par eksempler. I Parlamentets beslutning om decharge krævede det, at det uacceptabelt høje antal fejl i regnskabet nedbringes. Kommissionen fremsatte dernæst forslag om at strømline finansforordningen og fremlagde en plan om at fjerne alt abnormt efterslæb inden udgangen af 2003, og Parlamentet får en rapport herom hvert halve år. Desuden har Parlamentet anmodet om reform af indberetningsreglerne og af de disciplinære procedurer, og det har Kommissionen sørget for. Parlamentet har anmodet om forbedringer med hensyn til kontorerne for faglig bistand, og også disse har det fået. Parlamentet ville have en liste over løbende undersøgelser om svig og korruption, og også denne er udarbejdet. Parlamentet har anmodet Kommissionen om at tydeliggøre sin strategi for ekstern bistand, og også dette er sket. Hr. formand, det er blot et par eksempler, men det viser tydeligt, at Europa-Parlamentet absolut er i stand til at opnå betydelige resultater, når det gør en fælles indsats.
En del af dechargen, som Parlamentet med rette kan være stolt over, er hospitalet i Gaza. I 1996 var dette projekt, som Den Europæiske Union subsidierede, for 97% vedkommende færdiggjort. På grund af dårlig ledelse og manglende opfølgning stod det tomt indtil udgangen af sidste år, selv om der er alvorlig mangel på lægehjælp i et område, hvor de har hårdt brug for det. Vi kender billederne fra Mellemøsten.
Parlamentet fandt i april 1999 ud af, hvor skandaløs denne situation var. Siden da har vi permanent gjort Kommissionen helvede hedt, og resultatet er der nu omsider. Siden åbningen for tre måneder siden er der allerede behandlet mere end 2.700 patienter, og dette er gode nyheder i et område, hvor døden bliver helt almindelig. Der er allerede født mere end 370 sunde babyer på hospitalet. Hvis Parlamentet ikke så tydeligt havde sagt, at nu var det nok, er jeg overbevist om, at hospitalet stadig havde stået tomt. Desværre må hospitalet nu kæmpe med andre problemer, forsyningerne er umulige på grund af lukningen af Gaza, og selv ambulancer kommer ikke igennem de israelske afspærringer, men det er af en anden størrelsesorden end den diskussion, vi fører i dag.
Jeg vil dog lige benytte denne lejlighed til kort at komme ind på hr. Rijk van Dams ændringsforslag. Jeg synes, det er et overordentligt sympatisk ændringsforslag, og det skal også følges op indholdsmæssigt, men desværre synes jeg ikke, at jeg som ordfører kan anbefale at støtte det, fordi vi meget konsekvent har afvist nye elementer i dechargen. Jeg håber således, at der er forståelse for dette.
Selvfølgelig er der også stadig punkter, der vækker bekymring i forbindelse med dechargen for 1997. For personalepolitikkens vedkommende skal der f.eks. skabes større tydelighed om ansættelse og ligeledes om den planlagte førtidspensioneringsordning. Jeg forventer også, at kommissæren skaber klarhed over, hvordan Kommissionen vil sørge for, at hver enkelt kommissær drager omsorg for, at Revisionsrettens anbefalinger ikke havner i en eller anden skuffe, men også seriøst omsættes i handling. Parlamentet vil overvåge opfølgningen af alle de rapporter, som Kommissionen har udarbejdet. Disse udvidede løfter for de kommende år skal omsættes i handlinger, og jeg håber, at vi kan gøre dette sammen og dermed afslutte dette triste kapitel, og at vi sammen tillidsfuldt kan arbejde på fremtiden.
Hr. formand, van der Laan-betænkningen giver en klar oversigt over de foranstaltninger, som Kommissionen har truffet i lyset af Parlamentets bemærkninger i forbindelse med decharge for 1997. Derfor vil min gruppe støtte betænkningen, og jeg vil give fru van der Laan en kompliment.
Jeg vil dog gøre opmærksom på, og det står også i betænkningen, at der på fem områder ganske vist er gjort nogle fremskridt, men at der stadig skal gøres meget. Det gælder afslutning af regnskabet, afhjælpning af institutionelle forvaltnings- og kontrolproblemer, kontorer for faglig bistand og bekæmpelse af svig og korruption. Jeg vil ikke komme ind på alle punkter. Jeg nævner blot et par af dem.
Jeg anser det for at være meget vigtigt, at Kommissionen ved sine forsøg på at nå frem til en nedbringelse af det uacceptabelt høje antal fejl nævner de medlemsstater, der undlader at rette fejlene ved bl.a. de største udgifter. Selvfølgelig vil medlemsstaterne ikke synes om dette. Men hvorfor skulle vi ikke også på dette punkt oprette en resultattavle, ligesom vi gør det med medlemsstaternes præstationer i forbindelse med gennemførelsen af europæiske love og bestemmelser? Jo større gennemsigtighed, desto bedre. Det er derfor en ekstra fordel, at de nationale parlamenter kan drage deres regeringer til ansvar. Vi må i meget højere grad have de nationale parlamenter til at medvirke ved bekæmpelsen af svig og ved den sjuskede anvendelse af EU-penge. Det handler om borgernes tillid til myndighederne og navnlig borgernes tillid til Den Europæiske Union. Det kan ikke være sådan, at vi her i Europa får skylden for, at de nationale myndigheder er efterladende og sjuskede.
Kommissionen skal i den nærmeste fremtid sætte alle sejl til for at indføre et effektivt forvaltnings- og kontrolsystem. Vi indleder snart drøftelserne om den nye finansforordning, som forhåbentlig bedre imødekommer de krav, som moderne ledelse stiller. Kontinuitet, gennemsigtighed samt klare og tydelige beføjelser er i den forbindelse vigtige parametre. Vi må undgå, at de forskellige organer, der er ansvarlige for bekæmpelsen af svig og korruption, såsom OLAF og gruppen vedrørende finansielle uregelmæssigheder, stikker en kæp i hjulet for hinanden. Intet er værre end efterforskningstjenester, som navnlig bruger deres energi på indbyrdes kompetencestrid.
Endelig anser vi det for meget vigtigt, at Revisionsretten i årsberetningerne systematisk undersøger, i hvilket omfang Kommissionen har rettet sig efter tidligere fremsatte kritiske bemærkninger. Kontrol uden hensyntagen til tidligere konstaterede fejl er halvt arbejde.
Hr. formand, jeg vil gerne takke fru van der Laan, fordi hun har givet Budgetkontroludvalget og Europa-Parlamentet en model, som fremtidige dechargebetænkninger kan baseres på.
Fra begyndelsen gav hun klart udtryk for, at hun ønskede at koncentrere sig om nogle få områder, hvor vi gerne ville have forbedringer. De blev formuleret klart sidste år. Nu får vi så en opfølgning, der skal sikre, at disse punkter er blevet gennemført. Vi vil følge hende i ikke at støtte de stillede ændringsforslag, fordi vi ønsker at fastholde denne klare tilgang.
Alt i alt har Kommissionen reageret positivt, og dette må nu placeres inden for rammerne af den mere generelle reform af Kommissionen. Det glæder os, at Kommissionen vil fremlægge årlige aktivitetsberetninger for hvert generaldirektorat, men hvis det skal virke effektivt, må vi snart kende målene for disse generaldirektorater. Arbejdet med personalepolitikken er også skredet frem, men det ser ud til at gå meget langsomt. Vi forstår, at forhandlinger om personalespørgsmål må være meget følsomme, men vi og den europæiske offentlighed mister snart tålmodigheden, hvis man ikke holder op med at snakke og går i gang med at gøre noget.
Den fælles landbrugspolitik og strukturfondene er det område, hvor de fleste problemer med dårlig forvaltning i EU findes, hvilket til dels skyldes omfanget af de midler, som disse områder modtager. Derfor er det afgørende, at vi som det kontrollerende og ansvarlige organ får adgang til informationer om den finansielle forvaltning af disse to områder. Vi ser frem til at modtage regelmæssige beretninger fra Gruppen af Personlige Repræsentanter.
Men bistand til tredjelande er et område, hvor vi stadig ser væsentlige problemer. Ordføreren har klart henvist til den katastrofale måde, hvorpå bistanden til Palæstina blev håndteret, hvilket er et meget dårligt signal at give på et tidspunkt, hvor der er behov for den yderste politiske følsomhed og finfølelse i denne region.
Der er for nylig blevet offentliggjort en anden beretning fra Revisionsretten om bistand til tredjelande, som vi vil se på senere. Igen takker jeg ordføreren og komplimenterer hende for det udmærkede arbejde, hun har gjort.
Hr. formand, ordføreren, fru van der Laan, behandler i sin betænkning de fremskridt, som Kommissionen har gjort i det forløbne år ved opfølgningen af henstillingerne i betænkningen om decharge for 1997. Hun er temmelig tilfreds med den stabel papir, som Kommissionen har produceret. Jeg venter på mere virkeligt indhold og på resultater. Hensigterne er flotte, men vi vil først kende virkningen, når vi ser resultaterne, når f.eks. OLAF virkelig arbejder uafhængigt, når forsinkelsen med betalingerne indhentes, når der begås færre fejl ved betalingerne, og når vi endelig får aktindsigt i fortrolige dokumenter.
Næste punkt på dagsordenen er Rådets og Kommissionens redegørelser om brug af forarmet uran i Bosnien og Kosovo.
Jeg giver straks ordet til formanden for Rådet, hr. Danielsson.
Fru formand, kære parlamentsmedlemmer og kommissærer, oplysningerne om den sundhedsrisiko for befolkningen og de ansatte i fredsskabende missioner på Balkan og den eventuelle miljørisiko, som forarmet uran skulle kunne forårsage, har skabt stor uro i Europa. Det er en uro, som må tages yderst alvorligt. Spørgsmålet bør behandles af organisationer og institutioner med kompetence inden for dette område.
I november sidste år besøgte repræsentanter for FN's miljøprogrm (UNEP) og Den Internationale Atomenergiorganisation (IAEA) Kosovo. UNEP har i et stykke tid arbejdet på en rapport om de toksikologiske og radiologiske konsekvenser af anvendelsen af forarmet uran på Balkan. Vi glæder os over denne rapport samt over den rapport, som Verdenssundhedsorganisationen (WHO) for indeværende er i gang med at udarbejde om samme emne.
Spørgsmålet om eventuelle sundhedsrisici for de soldater, der deltager i fredsskabende missioner på Balkan, er først og fremmest NATO's og de deltagende staters ansvar. De EU-lande, der deltager i disse missioner, gør det på basis af nationale beslutninger. For at opnå størst mulig åbenhed i spørgsmålet kræves således en udveksling af synspunkter i det relevante rådsorgan. Drøftelserne vil finde sted under frokosten på mødet i Rådet (almindelige anliggender) den 22. januar.
Dette minder os også om, hvor vigtigt det er, at EU diskuterer miljø- og sundshedspåvirkninger ved militære krisestyringsindsatser, når vi nu er ved at forbedre vores krisestyringsindsats. Dette er en naturlig del af en krisestyringsorganisations opgaver, og den skal løses såvel i NATO og WEU som i FN.
Spørgsmålet om eventuelle miljøkonsekvenser og sundhedsrisici ved forarmet uran henleder herudover opmærksomheden på et meget vigtigt spørgsmål, nemlig de almindelige miljøproblemer på Balkan. Befolkningen i Kosovo, Jugoslavien og de øvrige krigshærgede lande på Balkan er blevet udsat for hårde prøvelser med tragiske og langvarige konsekvenser. Det er i hele Europas interesse at overvinde disse konsekvenser i samarbejde med regeringerne i området, som alle er demokratiske og indstillet på fred. EU støtter gennem Kommissionens hjælpeprogram landene i regionen i deres bestræbelser på at løse deres miljøproblemer.
Fru formand, mine damer og herrer, jeg er meget taknemmelig for den lejlighed, De har givet mig, til at tale om et spørgsmål, som jeg ved, og som vi alle ved, med rette har højeste prioritet for Parlamentet. Det er helt rimeligt, at vi bekymrer os for helbredet hos vores soldater, Balkanlandenes borgere og de ansatte i Fællesskabets institutioner, ikke-statslige organisationer, internationale organisationer og medlemsstater, som opererer i regionen. Jeg deler derfor den bekymring for alle disse menneskers helbred, som der er blevet givet udtryk for.
Jeg vil allerførst udtrykke min medfølelse med alle dem, der lider af dårligt helbred, med deres familier og med dem, der er bukket under for sygdom. Det er sådan sagerne står, og de fortjener alle sammen den bedst mulige behandling. De har ret til straks at få besked om årsagen til deres tilstand, og det vil vi sætte alt ind på. Vi har alle sammen pligt til at gøre det, der er nødvendigt, for at kunne give dem en ordentlig forklaring.
Fru formand, mine damer og herrer, jeg giver møde for Dem som generalsekretær for Rådet, men også som højtstående repræsentant for den fælles udenrigs- og sikkerhedspolitik. Jeg skal forsøge på at se de spørgsmål, der bekymrer Dem, med Rådets øjne.
Jeg vil først og fremmest igen forsikre Dem om mit eget og alle Rådets medlemmers engagement i regionen, i Balkanlandene. Jeg er sikker på, at de alle sammen vil gøre alt, hvad der står i deres magt, for at bidrage til at få afklaret denne situation.
Vores stater er demokratiske, de har intet at skjule, og det er vores hensigt til enhver tid at informere Parlamentet om alt, hvad vi ved.
Fru formand, mine damer og herrer, det centrale spørgsmål er præcist at finde ud af, om der er en forbindelse mellem anvendelsen af den type ammunition og de sygdomme, som tropper eller personer, der har været på fredsbevarende missioner i Balkanlandene, har indberettet, eller om disse sygdomstilfælde ikke adskiller sig fra dem, der findes blandt vores soldater i almindelighed.
Og for at få et klart svar på dette spørgsmål må vi gribe sagen an så rationelt som muligt. Vi må sige til os selv, at hvis der var et syndrom i ordets etymologiske betydning, ville alle de ramte have de samme symptomer, og symptomerne ville udvikle sig på samme måde gennem tiden, og de ville få samme udfald. Det er, hvad man forstår ved et syndrom. Det er de tegn, vi skal søge efter, og vi skal gøre det med gennemsigtighed og åbenhed.
De konklusioner, som vi, der er interesserede i at kende sandheden, drager, skal være baseret på kendsgerninger og ikke på rene formodninger. Og for at undersøge kendsgerningerne må vi have adgang til alle de tilgængelige oplysninger. Vi skal lægge særlig vægt på åbenhed og gennemsigtighed i vores indbyrdes forhold. Når vi har kendsgerningerne, skal vi analysere dem på en sådan måde, at alle de resultater, vi offentliggør, skaber ro og tillid. Det er den ånd, der giver os styrke.
Denne åbenhed og gennemsigtighed skal være fælles for alle. Den skal være til stede i alle Den Europæiske Unions medlemsstater, den skal være til stede mellem Unionens medlemsstater og NATO og mellem NATO og de allierede, som har taget del i de fredsbevarende operationer i Balkanlandene. Og naturligvis også mellem regeringerne i regionen.
Derfor, mine damer og herrer, behandlede Den Europæiske Unions Politiske og Sikkerhedspolitiske Interimskomité dette spørgsmål den 9. januar. Medlemsstaterne udvekslede synspunkter om deres bekymringer og de foranstaltninger, de hver især havde truffet, som Rådets formandskab har sagt. Der var generelt enighed om at lade NATO som den institution, der havde stået for krisestyringen i Balkanlandene, indhente alle deltagernes oplysninger om brug af forarmet uran, om troppernes placering og om medicinske data.
Som De ved, redegjorde Kommissionen ligeledes på mødet for de foranstaltninger, den ville træffe, og jeg er sikker på, at Kommissionen i dag, gennem kommissær Wallström eller hendes talsmand, vil informere os om de foranstaltninger, den har truffet.
Hvad angår NATO, kan jeg fortælle Dem, at jeg personligt, så snart spørgsmålet blev bragt op, satte mig i forbindelse med NATO's generalsekretær, og at vi siden da har været i løbende kontakt med hinanden, og både han og hans medarbejdere, eller Rådets medarbejdere, har sørget for, at vi alle har fået flest mulige oplysninger og er blevet holdt løbende orienteret om alt, hvad der sker.
Jeg vil kort orientere Dem om de foranstaltninger, som NATO har truffet på mødet den 10. januar. For det første indkaldte organisationen til et møde for nationale militærmedicinske eksperter, for at de kunne komme i forbindelse med hinanden og udveksle idéer, erfaringer, mål osv. Der blev straks oprettet en arbejdsgruppe, som skulle være center for informationsudveksling, og hvor - det mener jeg er vigtigt at understrege - ikke blot NATO-landene, men alle lande, som på en eller anden måde havde deltaget i de fredsbevarende operationer, kunne deltage.
Man blev også enig om at rådføre sig mere med regionens lande, og den 10. januar blev spørgsmålet diskuteret med den jugoslaviske udenrigsminister, Goran Svilanovic, og han blev forsikret om, at vi alle sammen og især NATO ville give ham alle tilgængelige oplysninger.
Desuden blev man enig om at give De Forenede Nationers Miljøprogram alle oplysninger om spørgsmålet. Som De ved, gentog de allierede deres holdning om, at der ikke i øjeblikket er noget bevis for, at den anvendte ammunition udgjorde en risiko af betydning for styrkerne fra de lande, som deltog, eller for den civile befolkning i Balkanlandene.
NATO har også gjort det klart, at den er en militær og ikke en medicinsk organisation, og derfor bør den - og det er dens hensigt - give alle de nødvendige oplysninger til Den Europæiske Union, for at bedre kvalificerede organisationer, nemlig Verdenssundhedsorganisationen, De Forenede Nationers Miljøprogram og Den Internationale Atomenergiorganisation, kan drage de korrekte konklusioner.
Som De ved, mine damer og herrer, holdt NATO's medicinske komité sit første møde mandag den 15. januar, og den nyoprettede gruppe for informationsudveksling holdt sit første møde i går. De kender resultaterne af denne første diskussion, for de er offentlige, og disse oplysninger og de videnskabelige informationer, som blev udvekslet på mødet i går, er tilgængelige. De ligger på NATO's Websted på Internettet.
Jeg vil igen understrege, at gruppen for informationsudveksling vil være åben for de 15 medlemsstater i Den Europæiske Union på NATO's foranledning og med garanti for størst mulig gennemsigtighed. Det næste skridt vil, som formandskabet så rigtigt har sagt, bestå i at gennemgå alt det videnskabelige materiale, der er til rådighed, og som statsministeren og formanden for Rådet, hr. Persson, har sagt, vil Unionens udenrigsministre også behandle spørgsmålet den 22. januar på deres første Råd (almindelige anliggender).
Jeg er overbevist om, fru formand, mine damer og herrer, at dette er, hvad der for øjeblikket fornuftigvis kan gøres, for at vi alle sammen kan indhente de fornødne oplysninger og drage konklusioner på baggrund af kendsgerningerne.
Hr. formand, jeg skal undskylde, at det ikke er en bemærkning til protokollen fra i går, men til protokollen fra i forgårs. Jeg så desværre for sent, at jeg ikke var opført på tilstedeværelseslisten. Men jeg var her hele dagen og deltog i alle afstemninger ved navneopråb og i de øvrige afstemninger. Jeg anmoder om, at det bliver rettet.
Hr. Posselt, protokollen bliver selvfølgelig korrigeret i overensstemmelse med de faktiske forhold.
Hr. formand, fru Maes er ikke til stede i mødesalen i øjeblikket. Hun deltager i Verts/ALE-Gruppens bestyrelsesmøde. Jeg konstaterer imidlertid, at hun ikke er nævnt på listen over tilstedeværende under mødet i går, hvilket ikke er korrekt. Fru Maes havde et indlæg under debatten om det svenske formandskab. Jeg anmoder Dem om at korrigere tilstedeværelseslisten i så henseende.
Hr. formand, mandag eftermiddag vedtog Europa-Parlamentet et forslag om, at Udvalget om Beskæftigelse og Sociale Anliggender skulle undersøge den situation, medarbejderne i den europæiske koncern Danone befinder sig i, efter at koncernen har varslet nedskæringer i størrelsesordenen 3.000 stillinger inden for biskuitsektionen, heraf 1.700 i Frankrig. Det er imidlertid ikke oplyst, hvornår spørgsmålet tages op i udvalget, og sagen er presserende, eftersom der i morgen afholdes møde i Danones europæiske samarbejdsudvalg.
Koncernens medarbejdere har i dag nedlagt arbejdet, i alt fald i Frankrig, og jeg vil gerne benytte lejligheden til at udtrykke min og mine kammeraters støtte til disse arbejdstagere, idet jeg i øvrigt afventer Deres svar på mit spørgsmål om udvalgsarbejdet. Det er oprørende, at en multimilliardærkoncern kan foranledige, at flere tusinde arbejdstagere overalt i Europa kastes ud i arbejdsløshed og ulykke.
Fru Laguiller, i betragtning af sagens karakter og betydning vil jeg foreslå, at De henvender Dem direkte til formanden for Udvalget om Beskæftigelse og Sociale Anliggender, hr. Michel Rocard.
Hr. formand, jeg ved ikke, om De har set en specialartikel i dagens udgave af Le Figaro. Artiklen er et interview med en korsikansk terrorist, og avisen har givet den overskriften "Armata corsa: menace terroriste sur Paris et Strasbourg" (Terroristtrusler i Paris og Strasbourg). Der er tale om en terrorist fra organisationen Armata Corsa. Interviewet står på første side af dagens udgave af Le Figaro, og det fremgår, at Armata Corsa truer med at slå til i Paris og Strasbourg, hvis organisationen ikke får opfyldt nogle formulerede krav om løsladelse af fanger m.m. Avisen skriver, at den udgiver dette for at informere den franske offentlighed om den umiddelbare fare, den befinder sig i, og oplyser desuden, at man i Paris har truffet ekstraordinære foranstaltninger for at imødegå et sådant direkte angreb. Der nævnes intet om Strasbourg. Jeg vil gerne gøre Præsidiet opmærksom på dette ret vigtige spørgsmål og samtidig spørge, om man i Præsidiet er bekendt med dette og har rettet henvendelse til Strasbourgs myndigheder med henblik på ekstra foranstaltninger til beskyttelse af Parlamentet, da der jo, så vidt jeg har forstået, er fri adgang til Parlamentet her for alle, som måtte ønske at komme ind, og jeg er bange for, at vi kan komme til at stå i en yderst farlig og uforudset situation.
Hr. Marinos, jeg vil gerne først takke Dem for disse oplysninger, eller i hvert fald for at have meddelt os dem. I forsamlingen hersker der det indtryk - som jeg tror, deles af alle dens medlemmer - at de ansvarlige instanser er meget opmærksomme og lægger stor vægt på de sikkerhedsmæssige forhold. Jeg antager derfor, at alt bliver gjort, og alt bliver undersøgt for at sikre, at Parlamentet både i Strasbourg og i Bruxelles kan virke under de bedst mulige sikkerhedsforanstaltninger. I alle tilfælde takker jeg Dem for Deres oplysninger.
Hr. formand, som ordfører i Udenrigsudvalget om Den Tjekkiske Republiks tiltrædelse af Unionen har jeg en anmodning til Dem. Vi er blevet bekendt med, at et tjekkisk parlamentsmedlem, Ivan Pilip, er blevet fængslet i Cuba. Han anklages åbenbart for at have udført spionage. Sandheden er, at han har haft møder med borgerretsforkæmpere og blot har gjort noget, som er en ret for et medlem af et frit valgt parlament.
Hr. formand, jeg anmoder Dem indtrængende om at foranledige, at de cubanske myndigheder opfordres til straks at løslade hr. Pilip og hans ledsagere, for det cubanske regime har ingen moralsk ret til at belære medlemmer af et frit valgt parlament om demokrati. Jeg anmoder Dem om dette så meget mere, som der i april i år skal finde et møde sted i Den Interparlamentariske Union i Cuba. Det er naturligvis ikke rimeligt, at et sådant møde finder sted i et land, hvor parlamentsmedlemmer arresteres, hvis de har samtaler med borgerretsforkæmpere.
Mange tak, hr. Schröder, jeg vil videregive Deres oplysninger og Deres bekymring - som jeg tror, deles af os alle - til Parlamentets formand, fru Nicole Fontaine, der ikke vil undlade at give udtryk for Parlamentets principielle holdning i denne sag.
Hr. formand, jeg vil anmode om, at man tager truslerne om terror mod Parlamentet alvorligt, og at generalsekretæren udarbejder en plan for, hvordan Parlamentets sikkerhed kan garanteres i praksis.
Jeg gentager, hvad jeg sagde for lidt siden. Jeg er overbevist om, at Parlamentet tillægger sikkerhedsforhold stor prioritet, da vi alle er klar over, at de omstændigheder, hvorunder vi arbejder, og selve Parlamentets betydning gør det til et mål. De ansvarlige instanser er derfor meget opmærksomme på dette spørgsmål og undersøger også, om der kan træffes yderligere foranstaltninger til at sikre, at vi kan arbejde i fred og sikkerhed.
Jeg erklærer Europa-Parlamentets session, der blev afbrudt torsdag den 18. januar 2001, for genoptaget.
Kære kolleger, den 26. januar krævede ETA endnu et offer i forbindelse med et bombeattentat i San Sebastián, som kostede Ramón Diez García, kok i hæren, livet og sårede to andre. Jeg vil gerne på Europa-Parlamentets vegne oprigtigt kondolere ofrets familie og udtrykke ønsket om, at de, som blev såret i dette attentat, må komme sig hurtigt.
Detr eneste, vi kan gøre, er desværre på ny at udtrykke vores følelse af afsky for og totale fordømmelse af denne blinde vold.
Tillad mig ved samme lejlighed at byde hr. Luis de Grandes og Jesús Caldera velkommen i tilhørerlogen. De to er gruppeformænd for henholdsvis Partido popular og det socialistiske parti i det spanske parlament. De er kommet for at præsentere den aftale om frihedsrettigheder og mod terrorisme for de europæiske institutioner, som deres politiske partier underskrev den 8. december i fjor, og som bl.a. adskillige fagforbund, arbejdsgiversammenslutninger og baskiske, pacifistiske sammenslutninger har tilsluttet sig.
Deres holdning, mine herrer, er så meget mere modig, som ETA for nylig har erklæret, at alle nuværende og fremtidige underskrivere af denne aftale vil blive mål for deres aktioner. De skal vide, at De kan regne med dette Parlaments solidaritet.
Jeg opfordrer Dem, kære kolleger, til at iagttage et minuts stilhed.
Formanden for De Europæiske Fællesskabers Domstol i første instans har den 26. januar afsagt en kendelse, hvori han suspenderer Europa-Parlamentets beslutning af 23. oktober 2000, som tog den meddelelse til efterretning, som den franske regering havde ladet os tilgå angående fratagelsen af hr. Jean-Marie Le Pens mandat.
Denne kendelse præciserer, at hr. Le Pen skal genindtræde i Parlamentet, og det er naturligvis min pligt straks at føre en retskendelse ud i livet.
Jeg har herudover anmodet Udvalget om Retlige Anliggender og Det Indre Marked om en udtalelse om, hvordan Europa-Parlamentet efterfølgende bør håndtere denne sag. Jeg kan allerede på nuværende tidspunkt se et nyt element. Formanden for Domstolen i første instans tildeler de facto Europa-Parlamentet magt til at udøve et skøn, når der foreligger et krav om, at et medlem af Europa-Parlamentet skal fratages sit mandat. Hvis denne afgørelse i sidste ende bliver bekræftet, vil sagen Le Pen således have medvirket til, at de europæiske institutioners beføjelser går forud for de nationale regeringers.
Fru formand, da jeg, efter udtrykkeligt påbud fra Dem, forlod Parlamentets mødesal i Strasbourg, parafraserede jeg general MacArthurs berømte sætning, da han af fjenden blev tvunget til at forlade Filippinerne: "I will come back."
Ligesom han siger jeg, nu hvor jeg i dag er tilbage: "I am back!"
Domstolen har rent faktisk genindsat mig i mine rettigheder som medlem af Europa-Parlamentet og har dermed anerkendt alvoren i mine realitetsindsigelser. Parlamentet skal vide, at den socialistisk-kommunistiske regering, som blev valgt nogle få dage senere, med udgangspunkt i en banal hændelse under valgkampen, igennem tre år og under tilsidesættelse af alle retsprincipper, har ført en veritabel heksejagt på mig med det formål i alle valgte forsamlinger at skaffe sig af med en politisk modstander, uanset at han havde millioner af vælgere bag sig. Jeg tror, det er denne fumus persecutionis, som, sammen med retskrænkelser og først og fremmest krænkelser af den parlamentariske immunitet, har fået Domstolen til at dømme, som den gjorde. Jeg er sikker på, at alle demokrater vil glædes over denne principielle og retfærdige afgørelse.
Fru formand, jeg skrev til Dem i går, fordi verdens største demokrati, Indien, gennemlever nogle helt særligt tragiske øjeblikke, og jeg mener, det vil være på sin plads, hvis Parlamentet demonstrerer sit ønske om at stå ved de indiske myndigheders og det indiske folks side i dette øjeblik, og jeg vil bede Dem om at tilslutte Dem, at vi iagttager et minuts stilhed.
Jeg har naturligvis straks sendt denne besked til de indiske myndigheder. Jeg takker Dem for Deres forslag, som jeg mener knytter an til det forslag, som fru Gill ligeledes ønskede at fremsætte, og jeg skal meget gerne opfordre Dem til at iagttage et minuts stilhed for ofrene for denne forfærdelige katastrofe.
Fru formand, jeg takker Dem mange gange for kondolencebudskabet, som var det, jeg ønskede at tale om vedrørende Indien.
Hr. formand, i går tog jeg ikke ordet ved mødets begyndelse, men jeg vil gerne pointere en ting i forbindelse med noget, som blev sagt af Parlamentets formand i går. I tråd med fremlæggelsen af den såkaldte antiterrorismepagt i Spanien sagde Parlamentets formand, at den er blevet underskrevet af talrige organisationer, fagforeninger, og Kirken blev nævnt. Jeg vil gerne til orientering for alle sige, at dette ikke er korrekt på trods af pres fra regeringen og det Socialistiske partis side. Erklæringen er ikke engang blevet underskrevet af partier, som støtter regeringen i Madrid, og med al respekt må jeg sige, at den situation, som der tales så meget om her, nemlig situationen i Baskerlandet, er kompliceret og kræver en indsats i form af dialog, således som det f.eks. kræves i den erklæring, som jeg har fremlagt for formanden, og som er underskrevet af mere end 4.000 intellektuelle og kulturfolk fra Catalonien.
Endelig vil jeg sige Dem, at situationen er så kompliceret og nuanceret, at selv det parti, som Parlamentets formand, fru Fontaine, tilhører, stiller op til kommunalvalgene i Frankrig - i Bayonne, i Biarritz, i Anglet - i valgforbund med baskiske nationalistpartier, herunder hr. Gorostiagas parti, som ikke bliver støttet af mig, og jeg forestiller mig heller ikke af fru Fontaine.
Hr. formand, sidste lørdag døde Marie-José, den sidste dronning af Italien og datter af Italiens kong Albert. Hun var en anerkendt demokrat og historiker. Marie-José nåede desværre ikke at opleve sin søn og sit barnebarn få lov til at vende tilbage til hjemlandet fra deres eksil. Derfor kunne hendes begravelse pinligt nok ikke finde sted i Italien, da sønnen og barnebarnet ikke ville få tilladelse til at deltage.
Denne italienske forfatningsparagraf hører ingen steder hjemme i et moderne Europa og er et klart brud på den frie bevægelighed i henhold til EU-traktaterne. Jeg har tre gange forsøgt at få Parlamentets støtte til fordømmelse af denne lov. Spørgsmålet er under behandling ved Menneskerettighedsdomstolen i øjeblikket. Jeg vil i forbindelse med den sørgelige nyhed om dronning Marie-Josés død anmode den italienske regering om at opfylde sine forpligtelser over for Den Europæiske Union og give de to prinser samme rettigheder som alle andre italienske borgere og lade dem komme hjem.
Hr. formand, mine damer og herrer, jeg vil gerne meddele, at Fiskeriudvalget har forkastet denne uopsættelige behandling, som Rådet har anmodet Parlamentet om den 18. januar, og hvor vi anmodes om at fremføre vores synspunkter inden den 14. februar. Udvalget påtager sig at behandle dette forslag til retsakt hurtigst muligt og med omhu, men altid inden for de fastsatte lovgivningsmæssige procedurer, i henhold til hvilke afstemningen vil finde sted den 13. februar på plenarmødet i Strasbourg, hvor det allerede er opført på dagsordenen.
Hr. formand, da dette hastværk i sidste øjeblik har været almindeligt i den senere tid, vil jeg gerne benytte lejligheden til at sige, at Parlamentet har en tidsplan, som Kommissionen og Rådet kender lang tid i forvejen, faktisk et år i forvejen, hvilket burde give dem mulighed for at arbejde - og lade os arbejde - i et passende tempo med behandlingen af disse forslag.
Vi blev konsulteret sent, nemlig den 7. december, men alligevel udnævnte vi hr. Nicholson som ordfører, og ordføreren fremlagde straks sit udkast til betænkning den følgende dag, nemlig den 8. Afstemningen i udvalget er som sagt planlagt til mandag den 5. og forhandlingen i plenum af betænkningen til mandag den 12. i Strasbourg, således at afstemningen kan finde sted den 13., og de krævede frister dermed kan opfyldes. Det, som vi ganske enkelt ønsker at påpege, er, at vi har den allerbedste vilje, men vi ønsker ikke at blive afkrævet det umulige og endnu mindre at udføre vores arbejde dårligt.
Udviklingen på fællesskabsplan og i medlemsstaterne med hensyn til bekæmpelse af BSE
Næste punkt på dagsordenen er redegørelse fra Kommissionen om udviklingen med hensyn til foranstaltninger på fællesskabsplan og i medlemsstaterne til bekæmpelse af BSE.
Jeg er glad for denne lejlighed til at opdatere Parlamentet om de seneste begivenheder i forbindelse med BSE. Der var mange til stede, da jeg talte til Landbrugsudvalget i sidste uge. Jeg vil alligevel give et kort resumé af de seneste ugers vigtigste begivenheder.
Den 1. januar blev der iværksat nye foranstaltninger, bl.a. forbud mod anvendelse af kød- og benmel samt undersøgelse af alle dyr over 30 måneder til anvendelse i fødekæden. Kommissionen skrev til landbrugsministrene den 4. januar og anmodede om svar på et omfattende spørgeskema om gennemførelsen af BSE-foranstaltninger. Der blev sendt et arbejdsdokument med et resumé af svarene til Landbrugsudvalget sidste mandag. Den Videnskabelige Styringskomités udtalelse om en række BSE-relaterede spørgsmål fra Kommissionen blev offentliggjort den 17. januar.
Alt dette satte dagsordenen for Landbrugsudvalgets møde i mandags. Efter de sædvanlige langvarige drøftelser blev medlemsstaterne enige om følgende hovedpunkter: Forbud mod maskinudbenet kød, varmebehandling af fedtstoffer fra drøvtyggere til dyrefoder og fjernelse af rygsøjle fra kvæg. Alle tre punkter er direkte følger af tidligere drøftelser i Rådet om de foranstaltninger, der er nødvendige for at genoprette forbrugernes tillid. De er også baseret på Den Videnskabelige Styringskomités udtalelse.
Jeg vil inden for de næste dage forelægge Den Videnskabelige Styringskomité forslag om alle disse spørgsmål. Forslagene vil naturligvis resultere i endnu mere kontrol og formentlig betydelige omkostninger. Medlemsstaterne er imidlertid villige til at acceptere praktisk talt alle foranstaltninger for at sikre, at oksekødet er sundt.
Det er helt klart meget beklageligt, at beslutningen om at løse BSE-problemet har trukket så længe ud. Det er blot syv måneder siden, at Kommissionens forsøg på at opnå kvalificeret flertal for et forbud mod hjerne og rygmarv i dyrefoder og fødevarer til konsum mislykkedes. Det var heller ikke alle medlemsstater, der gennemførte et tilstrækkeligt forbud mod kød og benmel i foder til drøvtyggere.
Jeg vil gennemgå de forslag, som Kommissionen vil forelægge Den Stående Veterinærkomité. Først og fremmest forslaget om maskinudbenet kød. Kommissionen vil om kort tid overveje et forslag om forbud mod anvendelse af maskinudbenet udtaget kød fra drøvtyggere, uanset alder. Materiale fra ben, ud over kranium og rygsøjle, eller fra ben fra unge dyr kan være sikkert. Der er imidlertid store problemer forbundet med kontrol heraf, og det er efter omstændighederne sikrest med et totalt forbud.
Jeg kan tilføje, at anvendelsen af maskinudbenet kød virker mere og mere frastødende på forbrugerne. Industrien for forarbejdet kød har også anmodet om dette forbud. Den foreslåede foranstaltning vil derfor være velkommen hos både industrien og forbrugerne. Med hensyn til spørgsmålet om fedtstoffer fra drøvtyggere vil Kommissionen foreslå, at fedtstoffer fra drøvtyggere i dyrefoder skal trykkoges ud over de nuværende krav om ultrafiltrering. Kommissionen vil også indføre krav om, at sådanne fedtstoffer kun må stamme fra diskret fedtholdigt væv, når det anvendes som mælkeerstatning til kalve.
Vi må også overveje, om disse ændringer kan håndhæves i tilstrækkelig grad. Vil der f.eks. være problemer med kontrollen, når der skal skelnes mellem forskellige typer fedtstof. Er der så behov for et direkte forbud mod anvendelse af fedtstoffer fra drøvtyggere i dyrefoder? Og hvordan sikrer vi i givet fald, at de fedtstoffer, som vi bruger som erstatning, er sikre?
Et sidste punkt i forbindelse med fedtstoffer fra drøvtyggere: Forbrugerne må helt sikkert sætte spørgsmålstegn ved en højere standard for anvendelse af fedtstoffer fra drøvtyggere i dyrefoder end for anvendelse i fødevarer til konsum. Men sådan er det faktisk, og det vil jeg lave om på.
Med hensyn til rygsøjlen vil Kommissionen fastsætte et krav om fjernelse af rygsøjlen i tilfælde, hvor der er tvivl om effektiviteten af forbuddet om kød- og benmel, eller hvor det ikke kan påvises, at det er meget usandsynligt, at dyrene kan have BSE. Dette krav er i tråd med Den Videnskabelige Styringskomités henstillinger.
Jeg erklærer Europa-Parlamentets session, der blev afbrudt torsdag den 1. februar 2001, for genoptaget.
Næste punkt på dagsordenen er det endelige forslag til dagsorden, som det blev opstillet af Formandskonferencen på mødet torsdag den 8. februar i overensstemmelse med forretningsordenens artikel 110.
Med hensyn til mandag, tirsdag og onsdag foreligger der ingen anmodning om ændringer, men hr. McMillan-Scott har bedt om ordet.
Fru formand, jeg vil gerne henvise til beslutningsforslaget om europæiske politiske partier. På sidste møde i Strasbourg var det meningen, at Kommissionen skulle afgive en meddelelse om emnet. Meddelelsen blev efterfølgende taget af dagsordenen, og jeg forstår, at Kommissionen nu har truffet en beslutning med henblik på finansiering af europæiske politiske partier. Det er et noget følsomt emne, især da der kan være partier repræsenteret i Parlamentet, som af en eller anden grund ikke mener, at de er berettiget til denne finansiering, selv om de oprindeligt gik ind for finansieringen. Vil De opfordre Kommissionen til at afgive en meddelelse til Parlamentet om dette spørgsmål?
Mens vi er ved dagsordenen, fru formand, bekymrer det mig, at Europa-Parlamentet skal forhandle Kommissionens program for 2001 uden endnu at have udarbejdet et beslutningsforslag om emnet. Det er især vigtigt, fordi Kommissionens program for 2001 indeholder omkring 200 foranstaltninger, som Parlamentet skal forhandle, men som Parlamentet ikke har noget beslutningsforslag til. Det er dårlig praksis. Der burde foreligge en beslutning, især da det er vores opgave at gennemgå Kommissionens arbejde grundigt.
Endelig vil jeg gerne gøre opmærksom på, at Kommissionens program for 2001 burde hedde Kommissionens, Europa-Parlamentets og Rådets program for 2001.
Hr. McMillan-Scott, med hensyn til det faktum, at der ikke er planlagt noget beslutningsforslag, er det Formandskonferencen, der har skønnet, at der ikke behøvede at være noget.
Fru formand, jeg tager muligvis fejl, men jeg forstod, at der netop skulle foreligge en beslutning. Programmet skal imidlertid vurderes af de relevante parlamentsudvalg, før vi kan stille et gennemarbejdet beslutningsforslag med bidrag fra de forskellige områder. Sådan har jeg forstået det: Der skal stemmes om en beslutning, men ikke med det samme.
Fru formand, det drejer sig ikke bare om hr. Cox' forståelse af det, der blev aftalt. I tråd med, at der er et politisk lovgivningsprogram, som med forsinkelse blev indført sidste år, har Kommissionen forelagt et program for i år, og i bilaget ses foranstaltningerne, som min gruppe får til ikke 200, men 485. 205 af dem er forslag til retsakter, og de resterende er det ikke, og af dem er der en hel del, der er akkumulerede, fordi de ikke blev gennemført sidste år. Derfor er det ikke strengt nødvendigt, at vi udarbejder en beslutning, som indeholder alle disse punkter. Den procedure, vi er blevet enige om, går ud på, at de ansvarlige udvalg gennemgår programmet indgående, og normalt i april vil der kunne stemmes om en indsigtsfuld beslutning.
At udvide dette program til at omfatte Rådet kan være et interessant fremtidsperspektiv, men de involverede parter er i øjeblikket Kommissionen og Parlamentet.
Med hensyn til Deres andet spørgsmål, hr. McMillan-Scott, er der faktisk ikke planlagt nogen meddelelse fra Kommissionens side under denne session om anerkendelse af de politiske partier. Hvis De ønsker dette spørgsmål optaget på dagsordenen, kan vi anmode Kommissionen om at fremsætte en meddelelse f.eks. torsdag aften, hvis De er indforstået dermed.
Fru formand, mange tak for det hjælpsomme forslag. Desværre vil der ikke være mange af os til stede torsdag aften. Det ville være en hjælp, hvis Kommissionen ville komme med en offentlig redegørelse om programmet for 2001 - eller Kommissionens og Parlamentets program - som jeg kalder det.
Formanden. Jeg har modtaget en anmodning fra De Europæiske Socialdemokraters Gruppe om at tage det mundtlige spørgsmål til Kommissionen af dagsordenen, der var stillet for Gruppen for Det Europæiske Folkeparti og De Europæiske Demokrater om stabilitet i Irland og Frankrig.
Fru formand, vi har forelagt denne anmodning af to grunde: en parlamentarisk og en politisk.
Den parlamentariske vedrører udvalgenes arbejde i Parlamentet. Udvalget om Økonomi og Valutaspørgsmål er i øjeblikket ved at gennemgå alle stabilitets- og koordineringsplanerne og den væsentlige forbedring af de overordnede retningslinjer i den økonomiske politik, og det har - hvis jeg ikke tager meget fejl - planer om at forelægge en betænkning for Parlamentet i april. Derfor kommer dette spørgsmål på tværs af en anden aktivitet i Parlamentet.
Dernæst er der en politisk grund. PPE-Gruppens forespørgsel drejede sig om Irland, da den blev forelagt for Formandskonferencen. Efter Formandskonferencens behandling var Frankrig inddraget. Hvis vi til virvaret af relationer tilføjer partier, der støtter regeringer, partier, der går imod, og desuden alle Parlamentets ønsker, får vi på torsdag - på et ikke særlig belejligt tidspunkt - en forhandling om de 15 medlemsstater. Det er der ingen tvivl om.
Derfor mener vi, at det er på sin plads, at Parlamentet henholder sig til sine regler og arbejder i henhold til den logik, som det selv har fastlagt.
Fru formand, jeg vil gerne benytte mig af kommissionsformandens tilstedeværelse til at gøre opmærksom på en alvorlig sag. Europabevægelsen i Frankrig arrangerer hvert år den 9. maj en meget vigtig dag, nemlig Europadagen. I år skal dagen handle om euroen. Siden september har bevægelsen henvendt sig til Dem for at anmode om et bidrag til finansieringen af denne dag, der ikke kan arrangeres uden Deres støtte. Men vi har endnu ikke modtaget forsikringer om Kommissionens bidrag. Hvis vi ikke modtager en forsikring om et bidrag inden udgangen af denne uge, må Europabevægelsen i Frankrig opgive at arrangere Europadagen. Det ville efter min mening være yderst skadeligt for vores fælles sag, som vi kæmper så hårdt for.
Hr. Prodi, ønsker De at svare fru Berès nu eller om lidt, når De skal tale?
Fru Berès, med hensyn til det spørgsmål, De stillede, er jeg ikke klar over de nærmere omstændigheder, men jeg vil straks undersøge sagen og give Dem et svar i dag.
Udvalget om Borgernes Friheder og Rettigheder og Retlige og Indre Anliggender har besluttet at behandle forslaget efter proceduren uden forhandling, og jeg giver straks ordet til hr. Watson, der - som formand for udvalget - vil komme med en udtalelse.
Watson (ELDR), formand for Udvalget om Borgernes Friheder og Rettigheder og Retlige og Indre Anliggender. (EN) Fru formand, udvalget, som jeg har den ære at være formand for, er i allerhøjeste grad klar over dette spørgsmåls betydning, og at det er uopsætteligt, at det bliver vedtaget inden den 25. marts 2001 for at gøre det muligt for Den Nordiske Union at blive inddraget fuldt ud. Vi ville have foretrukket at være blevet underrettet af Rådet om dette tidligere. Det har forelagt os spørgsmålet i allersidste øjeblik.
Ikke desto mindre er det som følge af omstændighederne vores mening, at vi ikke ønsker at udsætte afstemningen om dette, og vi finder det bedst at behandle dette som et spørgsmål uden betænkning. Vi vil derfor foreslå, at det bliver sat direkte til afstemning i denne mødeperiode.
Eftersom ingen gør indsigelse mod den uopsættelige forhandling, går vi over til afstemningen.
Næste punkt på dagsordenen er forhandling under ét om forelæggelse af Kommissionens program for 2001 og en mundtlig forespørgsel til Kommissionen om opfølgning af Nice-topmødet (B5-0006/2001) af van Velzen m.fl. for Gruppen for Det Europæiske Folkeparti (Kristelige Demokrater) og De Europæiske Demokrater.
Fru formand, mine damer og herrer, det er uden tvivl en god ting, at der en gang om året finder en generel debat sted om situationen i Unionen. Jeg håber, at vi med denne debat her i Parlamentet også når et stykke fremad på den vej, vi skal tilbagelægge i 2001. Denne vej er naturligvis rig på begivenheder og prioriteringer, som jeg vil beskrive i min tale, og ikke mindst går den allerede - jeg havde nær sagt endelig - i retning af fremtidens Europa.
I Kommissionen, som jeg har den ære at være formand for, har vi altid bedt om at blive bedømt ud fra kendsgerningerne, og derfor er det meget vigtigt for mig, at samarbejdet mellem Kommissionen og Parlamentet samt de nyttige forbindelser mellem Kommissionen og medlemsstaterne i Rådet fører til nogle fornuftige og konkrete resultater. Jeg håber derfor, at denne årlige debat bliver et privilegeret øjeblik, hvor vi åbenhjertigt og frit kan gøre os nogle fælles overvejelser og drøfte vores succeser og problemer på en konstruktiv måde, så vi får gennemført de projekter, der ligger de europæiske borgere på sinde.
Jeg ved godt, at der ved den slags lejligheder er tradition for, at formanden giver en detaljeret beskrivelse af de politikker, der er blevet iværksat, men jeg tror ikke, at De har noget imod mit forslag om, at jeg afviger lidt fra denne tradition og således nøjes med at bekrive de vigtigste prioriteringer for 2001 og det mere omfattende spørgsmål om Europas fremtid.
Jeg vil faktisk ikke sige ret mange ord om de sidste 12 måneder. Da jeg talte her i Parlamentet for et år siden, bebudede jeg de fire strategiske målsætninger, som Kommissionen havde sat sig. For det første skulle vi fremme nye forvaltningsformer på EU-plan, for det andet skulle vi skabe stabilitet i Europa og styrke vores tilstedeværelse på verdensplan, for det tredje skulle vi omlægge de økonomiske og sociale prioriteringer, og endelig skulle vi for det fjerde forbedre livskvaliteten for alle.
For at forbedre de europæiske borgeres livskvalitet har vi offentliggjort vores hvidbog om fødevaresikkerhed og et forslag til forordning, der fastlægger fødevarerettens grundlæggende principper og krav. Vi har desuden foreslået oprettelsen af et europæisk fødevaresikkerhedsagentur, der bliver funktionsdygtigt i år.
Herudover har vi foreslået oprettelsen af et europæisk agentur for luftfartssikkerhed, og efter ulykken med Erika har vi udarbejdet nogle nye og strenge lovgivningsinstrumenter for sikkerheden til søs.
For at give Europa en ny økonomisk og social dagsorden stillede vi nogle stærke og detaljerede forslag på Det Europæiske Råd i Lissabon, og takket være disse forslag råder Den Europæiske Union i dag over en integreret strategi, som kan gøre den til verdens mest dynamiske og konkurrencedygtige vidensbaserede økonomi.
Den nøglefaktor, der skal skabe stabilitet på vores kontinent, er vores strategi for Den Europæiske Unions udvidelse. I løbet af hele 2000 er Kommissionen beslutsomt gået videre med optagelsesforhandlingerne med ansøgerlandene, og den har ligeledes indledt en offentlig debat om en egentlig indvandringspolitik.
Endelig er vi begyndt at arbejde på at fremme nogle nye forvaltningsformer i EU, og vi har til hensigt at offentliggøre en hvidbog om dette emne inden sommer.
Hr. formand, jeg hentyder til de kommentarer, der blev fremsat her i salen mandag eftermiddag om antiatomkraftdemonstrationen ved Faslane-basen for undervandsbåde i Skotland.
Som De sikkert ved, deltog jeg i denne demonstration, og jeg vil gerne takke alle de medlemmer, der gav udtryk for deres støtte til mit initiativ, at deltage i den største blokade nogensinde af basen, hvor jeg ironisk nok blev anholdt for gadeuorden.
Jeg vil gerne sige et par ord til de medlemmer, der antydede, at det, jeg gjorde, på en eller anden måde var uansvarligt eller upassende. For det første er atomvåben ikke alene umoralske og umenneskelige, de er også ulovlige. Den Internationale Domstol i Haag har afsagt kendelse om, at besiddelsen af atomvåben strider mod international ret, og det blev bekræftet af en skotsk domstol i 1999. Min aktion i mandags tjente derfor til at opretholde loven, ikke at bryde den.
For det andet mener jeg, at atomvåben udgør en sådan trussel for os alle, at det er legitimt, ja, afgørende, at vi benytter alle de fredelige midler, der står til vores rådighed, til at befri vores lande for dem. Naturligvis er der parlamentariske kanaler, man kan benytte til dette, og det gør jeg, men jeg mener også, det er legitimt og afgørende nødvendigt at benytte udenomsparlamentariske kanaler. Det er vores ansvar at bruge dem. En demokratisk stat er ikke bare en gave og en ret, det er et ansvar. Hvis borgerne ikke på ansvarlig vis demonstrerer mod virkningerne af umenneskelige handlinger fra deres regeringers side, bliver disse regeringer mere og mere uansvarlige og korrupte.
Endelig er det enhver borgers ret og pligt, hvad enten han er valgt eller ej, at benytte alle fredelige midler til at forsøge at håndhæve international ret. Min aktion i mandags var endnu et lille skridt på vejen hen imod dette mål.
Hr. formand, idet jeg byder min brave og tapre kollega, dr. Lucas, velkommen tilbage til Parlamentet, vil jeg gerne henlede kollegernes opmærksomhed på, at vi i dag også får besøg af formanden for den skotske kirkes fællesråd. Han skal modtages af formanden til aften.
I denne forbindelse vil jeg gerne gentage, hvad fru Lucas sagde om, at man i mandags her i Parlamentet gav udtryk for, at kun uansvarlige brushoveder tog del i protestaktionen ved Faslane. Jeg vil bede medlemmerne om at notere sig, at lederen af den skotske nationale kirke, som vi byder velkomme her til aften, også havde en ledende rolle i denne protestaktion. Ved at holde en økumenisk gudstjeneste henledte han opmærksomheden på kirkens principielle afvisning af, at staterne forlader sig på masseødelæggelsesvåben. Det er en fælles holdning blandt ansvarlige opinionsledere at gå stærkt imod atomvåben, både af juridiske og moralske grunde, og det gælder både for de religiøse og de ikke-religiøse i hele Skotland og i hele Fællesskabet.
Hr. formand, for at tage noget af det op, fru Lucas har sagt, så støtter jeg de holdninger, hun har skitseret. Men jeg vil spørge, om hun ikke kan overtale sine kolleger til at lade være med at påberåbe sig en slags parlamentarisk immunitet, hver gang hun bliver arresteret ved Faslane. Længe før fru Lucas blev involveret, havde jeg i mange år været involveret i Faslane og er blevet arresteret der. Jeg har ikke en eneste gang påberåbt mig parlamentarisk immunitet. Jeg fik min dag i retten og min retssag. Jeg vil ikke benytte parlamentarisk immunitet, for jeg vil have min retssag, og jeg vil fremføre mit synspunkt og ikke skjule mig bag et røgslør.
Hr. formand, må jeg bare have lov til at korrigere noget i protokollen fra i går vedrørende min afstemning. Jeg havde til hensigt at stemme for Rübig-betænkningen.
Hr. formand, det, jeg vil sige, drejer sig også om protokollen. Kunne man ikke på side 11 i den engelske version af protokollen ved punkt 8, hvor vi taler om afstemningstiden, notere, at afstemningen begyndte kl. 12.12. Der stod på skærmen, at den skulle begynde kl. 12.15, og derfor var der nogle af os, der ikke nåede de første afstemninger.
Hr. formand, vi har desværre fået at vide, at præcis en måned efter, at et jordskælv hærgede El Salvador, ramte et lignende jordskælv i går det centralamerikanske land. Jeg er sikker på, at vores Delegation for Forbindelserne med Landene i Mellemamerika og Mexico vil iværksætte alle mekanismer for indtrængende at anmode Fællesskabets myndigheder, i første omgang Kommissionen, om at genoptage den solidariske indsats over for landet.
Jeg skal sørge for, det bliver undersøgt. Har De ret, vil protokollen naturligvis blive korrigeret, sådan som De ønsker det.
Hr. formand, jeg vil også meget kort som medlem af Delegationen for Forbindelserne med Landene i Mellemamerika og Mexico give udtryk for vores bekymring over, at befolkningen i El Salvador igen er blevet ramt af en naturkatastrofe, og presse på for, at hjælpen kommer hurtigst muligt frem, og at der ikke sker det, der skete efter Mitch, for hvis hjælpen er længe om at nå frem, er det befolkningen, der lider under det.
Næste punkt på dagsordenen er betænkning (A5-0024/2001) af Swoboda for Udvalget om Udenrigsanliggender, Menneskerettigheder, Fælles Sikkerhed og Forsvarspolitik om forslag til Rådets forordning om ydelse af bistand til Tyrkiet inden for rammerne af førtiltrædelsesstrategien, særlig om etablering af et tiltrædelsespartnerskab (KOM(2000)0502 - 0468/2000 - 2000/0205(CNS)).
Næste punkt på dagsordenen er betænkning (A5-0052/2001) af Plooij-van Gorsel for Udvalget om Industripolitik, Eksterne Økonomiske Forbindelser, Forskning og Energi om meddelelse fra Kommissionen til Rådet, Europa-Parlamentet, Det Økonomiske og Sociale Udvalg og Regionsudvalget - Realisering af det europæiske forskningsrum: Retningslinjer for EU's indsats inden for forskning (2002-2006) (KOM(2000) 612 - C5-0738/2000 - 2000/2334(COS)).
Hr. formand, hr. kommissær, kære kolleger, jeg har aldrig haft så lang taletid på et plenarmøde. De kan tage Dem en lur i mellemtiden, for otte minutter er godt nok lang tid.
Hr. kommissær, det er nu næsten et år siden, at Rådet i Lissabon aftalte, at Unionen skal være den mest konkurrencedygtige vidensbaserede økonomi i verden, og Parlamentet støttede denne målsætning med et stort flertal. Hvis EU vil opnå den målsætning, er det meget vigtigt med flere investeringer i forskning, teknologisk udvikling, innovation og undervisning, både i medlemsstaterne og i EU. Udviklingen af et europæiske forskningsrum er i den forbindelse uundværlig. Europæiske forskningspræstationer er ikke at foragte, og det europæiske erhvervslivs innovative bestræbelser er også imponerende og stod i den første halvdel af 90'erne for 33% af omsætningen. De europæiske rammeprogrammer for forskning og teknologisk udvikling har bestemt også ydet et bidrag. I fremtiden skal de gode dele af rammeprogrammerne derfor bevares, og det skal også fremgå, når forslagene til det sjette rammeprogram behandles. Men i øjeblikket, kære kolleger, er der slet ikke tale om én europæisk forskningspolitik. De forslag, som hr. Busquin stiller for at realisere den politik, har Industriudvalget modtaget positivt, men vi har også en række supplementer og indvendinger til et par punkter.
Et effektivt forskningsrum kan opnås, hvis der i højere grad samarbejdes på grundlag af mere fælles målsætninger og fleksibel anvendelse af midlerne. Ud med teknonationalismen. Medlemsstaternes og Unionens forskningspolitik føres nu ved siden af hinanden, uden at der er en sammenhængende helhed. Desuden investerer vi væsentligt mindre i forskning end USA og Japan. Disse to faktorer gør, at afstanden til USA blot er blevet større i de forløbne år.
I min første betænkning om det europæiske forskningsrum pegede jeg også på teknonationalismen, som skal væk. Mere samarbejde mellem medlemsstaterne, forskerne og forskningsgrupperne, men også mellem virksomhederne, universiteterne og de offentlige forskningsinstitutter er nødvendigt. Det er endvidere nødvendigt med mere koordinering på programplan. Der er brug for nye europæiske samarbejdsformer, nemlig formidlingssamarbejde, det vil sige mellem nationale forskningsinstitutter, og mellem de instanser, som støtter forskningen i medlemsstaterne. Men, kære kolleger, samarbejde i EU står og falder med state of the art-infrastruktur. Et transeuropæisk højhastighedsforskningsnetværk med en kapacitet på 10 gigabyte, som i fremtiden udvides til 100 gigabyte, er uundværligt for realiseringen af et europæisk forskningsrum, som fungerer optimalt. Kun på den måde opstår der et samarbejde som mellem centers of excellence. Med Sean-projektet, som går ud fra en udvidelse på to gigabyte/sek. hvert år, opnår man aldrig den målsætning. Jeg anmoder derfor hr. Liikanen og hr. Busquin om at være meget mere ambitiøse.
Ud over udviklingen af et europæisk forskningsrum er der endvidere brug for et europæisk uddannelsesrum, fordi en dynamisk vidensbaseret økonomi, som der i høj grad blevet slået til lyd for i Lissabon, også kræver højkvalitativ undervisning med et tilsvarende niveau i alle medlemsstater, men især også mobilitet for forskere og studerende. En bedre tilnærmelse mellem universitets- og også forskningsuddannelser er i den forbindelse nødvendig. Jeg vil gerne høre, hvad kommissæren mener herom.
Hr. formand, for Industriudvalget udgør de aftaler, som blev indgået i Nice, om fleksibilitet, den geometriske variable eller samarbejdet mellem et begrænset antal medlemsstater inden for forskningsområdet, et problem. Det er en central del af hr. Busquins planer. Industriudvalget er meget skeptisk med hensyn til dette samarbejde mellem medlemsstater, især når det vedrører brug af europæiske forskningsmidler. Det er nemlig således, at Forskningsudvalget, altså Parlamentet, har medbestemmelseskompetence, når det vedrører forskning på europæisk plan. Hvis der nu opstår samarbejde mellem medlemsstaterne, som medlemsstaterne selv finansierer, så er det ikke noget problem. Men så snart der puttes europæiske penge i forskning, som kun få medlemsstater profiterer af, så skal proceduren om fælles beslutningstagning bevares. Det er fastsat i EF-traktaten. Derfor skal udarbejdelsen af disse planer have en mere klar form, selv om vi absolut ikke er imod tættere samarbejde - derfor sagde jeg også, at teknonationalismen skal væk - men hvis europæiske midler er involveret, skal proceduren om fælles beslutningstagning bevares.
Et andet punkt er de små og mellemstore virksomheders rolle med hensyn til forskning. I det femte rammeprogram slog vi til lyd for at afsætte mindst 10% til de små og mellemstore virksomheder inden for de tematiske programmer. Det er også lykkedes. Det har vist sig, at der går langt flere penge til de små og mellemstore virksomheder fra det femte rammeprogram. I min betænkning for Industriudvalget fastsættes det, at der på ny skal afsættes mindst 10% til de små og mellemstore virksomheder. Jeg mener, at vi i betragtning af det nuværende beløb kan være mere ambitiøse, så jeg foreslår at hæve det til 15% i det fremtidige rammeprogram, og i den forbindelse vil jeg naturligvis gerne høre Deres mening.
Mit sidste punkt, hr. formand, vedrører noget, som Parlamentet er en del i tvivl om, og det er nuklearfusionsforskningen. Den har Parlamentet næsten ingen indflydelse på, bortset fra at det skal godkende budgettet. Vi er derfor overraskede over, at De har spurgt Rådet om, hvad der skal ske med fusionsforskningen, inden De har afgivet en meddelelse, som normalt sendes til Rådet og Parlamentet samtidigt. Er det ikke at vende op og ned på arbejdsgangen? Derfor håber vi, at Parlamentet også høres herom, og at De kommer med en udtalelse om det budget, som De gerne vil have, men det skal vi altså først vedtage. Vi anmoder altså om fuldstændig medbestemmelse med hensyn til fusionsforskning, også med hensyn til hvilken retning den skal tage.
Hr. formand, som fru Plooij-van Gorsel har sagt, er der altid blevet peget på forskningen som nøglen til forbedret økonomisk vækst, jobskabelse, renere miljø og bedre sundhed. Det er derfor en gåde, hvorfor hvert eneste land i verden og hver eneste medlemsstat i Den Europæiske Union lader halvdelen af den mest værdifulde ressource, nemlig befolkningens intelligens, gå til spilde. Det gør de ved ikke at inddrage kvinder tilstrækkeligt i forskningen.
Kvinder gives ingen tilskyndelse i skolerne, de forskelsbehandles i deres karriere, og det er noget, som vi må gøre noget ved i det europæiske forskningsrum. Jeg lykønsker ordføreren fru Plooij-van Gorsel og kommissær Busquin, som begge er klar over betydningen af dette problem. Jeg er især glad for, at kommissær Busquin har givet sit generaldirektorats indsats på dette område status som en enhed, at han sikrer, at der føres statistik, og at de netværk, der hjælper og støtter kvindelige forskere, støttes af Den Europæiske Union. Dette må være en vigtig del af det europæiske forskningsrum.
Der er behov for forskning af kvinder, for kvinder og om kvinder - således at de kønsspecifikke aspekter af forskningen undersøges. Det er vigtigt, at de socioøkonomiske aspekter af forskningsprogrammet fokuserer på kønsspørgsmålene. Hvorfor lader næsten alle lande i verden halvdelen af befolkningens intelligens gå til spilde ved ikke at opmuntre kvinderne?
Jeg takker fru Plooij-van Gorsel for hendes støtte til udtalelsen fra Udvalget om Kvinders Rettigheder og glæder mig til, at kønsaspektet bliver en vigtig del af det europæiske forskningsrum.
Hr. formand, kære kolleger, jeg glæder mig over at tale efter fru McNally, for jeg er selv forsker, og mit arbejde drejer sig om kvinder. Det er ikke kun et spørgsmål om, at der bliver udført arbejder af og for kvinder, men vedrørende dem. Jeg er glad for, at disse spørgsmål tages op i denne betænkning.
I dag taler jeg som ordfører for Udvalget om Kultur, Ungdom, Uddannelse, Medier og Sport, som enstemmigt har vedtaget en betænkning, som delvis er taget op i betænkningen fra Udvalget om Industripolitik, Eksterne Økonomiske Forbindelser, Forskning og Energi. Jeg vil gerne opholde mig ved ordet "delvis".
Først og fremmest er jeg tilfreds med, at humaniora og samfundsvidenskab fremover vil blive betragtet ikke kun som et middel til, men også som et mål for forskningen. Spørgsmålet om kvinderne er en del heraf, men det drejer sig naturligvis i dag om noget meget bredere. Det er et vendepunkt i forskningen i Europa, at humaniora og samfundsvidenskab bliver et mål for forskningen, og det vil jeg gerne understrege. Måske kan vi således overveje den politiske og kulturelle opbygning af Europa, for forskningen er en del af denne opbygning.
Det slår mig ligeledes, at vi har understreget, i hvor høj grad den ny teknologi, som i dag er så vigtig - vi drøftede det i går i forbindelse med ophavsret - er den kulturelle mangfoldigheds forbundsfælle gennem sprogene. Jeg vil fremhæve, at vi i Kulturudvalget finder dette emne yderst vigtigt.
For så vidt angår det sjette forskningsrammeprogram, er jeg glad for at se, at man i Industriudvalgets betænkning har holdt fast ved den forskning i kulturel identitet, vi har foreslået. Jeg håber, at Kommissionen også vil kunne lægge vægt på dette. Muligheden for at arbejde på den kulturelle identitet forekommer mig vigtig for at genoptage nogle nøgleaktioner fra det femte rammeprogram som f.eks. de aktioner, der vedrører multimediernes indhold og værktøjer, fremtidens by samt kulturarven.
Jeg beklager imidlertid en anelse, at Industriudvalget ikke har medtaget vores udtalelse om udgifterne til Internettet. Hvis der blev forsket i udgifterne til Internettet, kunne det have gjort det muligt at begrænse udgifterne og i sidste ende gøre Internettet mere folkeligt. Ekspertisenetværk er udmærkede, men vi kan også inden for den europæiske forskning etablere netværk, som ikke blot er ekspertisenetværk, hvilket er nødvendigt for at skabe mobilitet, men også for selve forskningen.
Endelig er der selvfølgelig spørgsmålet om intellektuel ejendomsret. At forske i de tekniske midler i forbindelse med intellektuel ejendomsret kunne også i høj grad hjælpe Europa med at sikre sin kulturelle identitet og demokratiet.
Hr. formand, indledningsvis vil jeg gerne takke fru Plooij-van Gorsel for den store åbenhed og modtagelighed over for vores gruppes bidrag og gentage, at det endnu en gang har været en fornøjelse at arbejde sammen med hende om disse spørgsmål. Ligeledes udtrykker jeg vores oprigtige taknemmelighed over for kommissær Busquin, fordi han altid er opmærksom på vores bidrag, fordi hans dør altid er åben, og fordi han øger kontakten med grupperne med en konduite i samarbejdet med Parlamentet, som jeg uden overdrivelse drister mig til at betegne som eksemplarisk, og som giver os mulighed for at sikre det bedste for det sjette rammeprogram.
Hr. formand, Den Europæiske Union er ikke produktet af en konstruktionsrationalisme, af despotisk oplyste eliter, der tager magten over befolkningen. Nej, den er født af den umådeligt frugtbare idé om at gøre tingene sammen, og hvis der er et område, hvor Den Europæiske Union trænger til en kraftig tilskyndelse til at integrere politikkerne, til at udvide samarbejds-, koordinerings- og synergiområdet, er det inden for forskning, udvikling og teknologisk innovation. Initiativet med et europæisk forskningsrum fremstår derfor som en af den nuværende Kommissions hovedtanker, og promovering og tilskyndelse til denne ambitiøse idé er en af kommissær Busquins fortjenester.
Det europæiske forskningsrum indfører faktisk nogle nye og potentielt meget nyttige instrumenter, f.eks. samarbejde mellem og koordinering af medlemsstaternes forskningspolitikker, koncentrering af nogle få og stærke prioriteringsområder, fuld udnyttelse af begrebet europæisk merværdi, idéen om større projekter og networks of excellence. Hvis alt dette gennemføres effektivt, vil det uden tvivl bidrage til at forbedre vores forsknings-, udviklings- og innovationssystems kvalitet og konkurrenceevne.
Hr. formand, vores ændringsforslag er begrundet i en række forhold, nemlig ansporing af forskernes mobilitet, som vi anser for essentiel, forskningssystemernes åbenhed og gennemskuelighed for medlemsstaterne, styrkelse af grundforskningen og etablering af nogle klare prioriteringskriterier.
Det europæiske forskningsrum giver anledning til nye forventninger, og det er noget, vi alle kan glæde os over. Hr. kommissær, vi ønsker Dem succes, for Deres succes på dette område vil være Parlamentets og Den Europæiske Unions. De må ikke tvivle på, at vi til enhver tid vil stå ved Deres side på denne vej, som De så positivt har udstukket.
Jeg erklærer Europa-Parlamentets session, der blev afbrudt den 15. februar, for genoptaget.
Kære kolleger, som De ved, blev der den 22. februar desværre føjet endnu to ofre til den forfærdelige liste over folk, der har mistet livet i Spanien på grund af ETA's attentater.
Bombeattentatet i San Sebastian var rettet direkte mod Ignacio Dubreil, der er byrådsmedlem for det socialistiske baskiske parti i Ordizia. Eksplosionen kostede José Ángel Santos og José Leonet, der arbejdede for virksomheden Electra, livet, og fire personer blev såret - heriblandt hr. Dubreil.
Endnu en gang har ETA's terrorister vist, at de ser stort på retten til livet og selve retsstatsprincippet. Jeg har på Parlamentets vegne kondoleret ofrenes familier og sendt ønsker om god bedring til de sårede. Jeg opfordrer Dem til at iagttage et minuts stilhed.
Med hensyn til dagsordenen for i dag onsdag den 28. april og i morgen torsdag den 1. marts foreligger der en række ændringsforslag fra de politiske grupper.
Jeg foreslår, at Kommissionens redegørelse om reformen om menneskelige ressourcer, der skal afgives af hr. Prodi og hr. Kinnock, rykkes frem på dagsordenen, så den finder sted fra kl. 15.00 til 16.00, fordi Kommissionen allerede har truffet afgørelse på mødet her til morgen.
Desuden foreligger der et forslag om at fremrykke fru Haugs betænkning for Budgetudvalget om TÆB i forbindelse med BSE-krisen og behandle den lige efter Kommissionens redegørelse.
På anmodning af Landbrugsudvalget og efter aftale med de politiske grupper foreslår jeg, at der opføres en meddelelse fra Kommissionen om udviklingen inden for mund- og klovsygeproblematikken efter ovennævnte Haug-betænkning. Denne meddelelse vil blive efterfulgt af spørgsmål og svar i 30 minutter.
For at få tid nok til at behandle punkterne vil Forligsudvalgets betænkning om miljøinspektioner og hr. Wijkmans betænkning for Udvalget om Industripolitik, Eksterne Økonomiske Forbindelser, Forskning og Energi om en handlingsplan, der sigter mod at styrke energieffektiviteten i Det Europæiske Fællesskab, blive taget af dagsordenen.
Redegørelserne fra Rådet og Kommissionen om luftangrebene i Irak er opført som første punkt. Forhandlingen afsluttes ikke med en beslutning. Endelig vil betænkningerne for Udvalget om Udenrigsanliggender om associationsaftalerne, hr. Marset Campos' betænkning om Mercosur og hr. Salafrancas betænkning om en associeringsaftale med Chile blive forhandlet under ét, og afstemningen vil finde sted som planlagt kl. 11.
Fru formand, dette er egentlig ikke en indsigelse. Jeg mener blot, at det er lidt beklageligt, at der ikke er mulighed for at indgive beslutningsforslag om luftangrebene mod mål i Irak, som jeg anser for meget problematiske, navnlig fordi man overtræder principperne om udenrigsanliggender og fælles sikkerhed.
Hr. Gollnisch, det er ikke en indsigelse mod dagsordenen. Kan den således ændrede dagsorden godkendes?
Fru formand, jeg vil rejse et spørgsmål, der er tæt forbundet med debatten om Europas fremtid. Desuden glæder det mig, at kommissionsformand Prodi er til stede, og jeg tror også, at Rådet er repræsenteret. Jeg har gennem en meddelelse til de tre Europaskoler - og medlemmerne af Parlamentet ved udmærket, at Europaskolerne har stor betydning, når det drejer sig om vedtagelse af budgettet - fået at vide, at der den 7. marts afholdes en debat med eleverne fra Europaskolen, afdeling III, hvor den svenske statsminister og formand for Rådet, hr. Persson, formanden for Kommissionen, hr. Prodi, og premierministeren for Belgiens forbundsregering, hr. Verhofstadt, vil deltage.
Jeg synes, at det er et godt initiativ, men jeg forstår, at hverken Europa-Parlamentet eller det belgiske parlament vil være til stede, selv om hr. Verhofstadt vil være det. Og da jeg har genlæst bilag IV til konklusionerne fra Det Europæiske Råd i Nice, mener jeg naturligvis ikke, at dette initiativ, som kun samler Rådets medlemmer, svarer til den debat, som Det Europæiske Råd i Nice lagde så meget op til. Jeg mener, fru formand, at dette kræver Deres forklaring, og også at De henvender Dem til de ærede medlemmer af Rådet for at sige til dem, at hvis man ønsker at tale med det civile samfund - i dette tilfælde med skolens elever - skal parlamenterne inddrages, som det fremgår af bilag IV.
Mange tak, fru formand. Jeg afventer Deres forklaring. Jeg vil også bede kommissionsformand Prodi, som er til stede, og Rådet om deres forklaringer.
Hr. formand, kære kolleger, jeg har den glæde at kunne overbringe Dem en tak her til morgen. I sidste uge i Prag havde jeg lejlighed til at mødes med vores kollega fra det tjekkiske parlament, hr. Ivan Pilip. Hr. Pilip har været i fængsel i Cuba i 26 dage, fordi han har haft kontakt med dissidenter. Hr. Pilip er i mellemtiden vendt tilbage til Tjekkiet, er i god behold og takker Parlamentets formand og også kollegerne for deres indsats i forbindelse med hans løsladelse. Han siger, at det også er noteret med stor tilfredshed i den tjekkiske offentlighed, at Europa-Parlamentet har kæmpet for ham i al venskabelighed med den tjekkiske stat og den tjekkiske kollega selv. Han er overbevist om, at netop vores indsats har bidraget væsentligt til, at han er blevet løsladt. Jeg vil gerne formidle dette videre til Dem, vel vidende at jeg personligt har haft en meget lille andel i denne sag, og så meget desto mere glæder det mig at kunne overbringe Dem vores tjekkiske kollegas tak.
Næste punkt på dagsordenen er Rådets og Kommissionens redegørelser for luftangreb mod Irak.
Hr. formand, ærede parlamentsmedlemmer, jeg er glad for at få lejlighed til at kommentere et aktuelt og vigtigt spørgsmål. Som vi alle ved, angreb amerikanske og britiske kampfly fredag den 16. februar militære mål uden for Baghdad. Som vi også ved, anførte man som begrundelse for disse angreb øget irakisk luftværnsild mod de britiske og amerikanske kampfly, som patruljerer i de såkaldte flyveforbudszoner i det nordlige og sydlige Irak. Fra amerikansk og britisk side har man udtalt, at aktionerne blev gennemført i selvforsvar, og at de var af rutinemæssig karakter og ikke skal ses som en optrapning eller forandring af politikken. Vi ved også, at flere lande har udtrykt sig kritisk om aktionerne.
FN's Sikkerhedsråd diskuterede kort dette spørgsmål på et uformelt møde den 20. februar. Her udarbejdede man også en udtalelse i overensstemmelse med de forventede standpunkter. FN's generalsekretær har også kommenteret hændelsen med følgende: "Obviously the timing is a bit awkward for the talks I'm going to have on the 26th of February". Dette var generalsekretærens henvisning til de samtaler på højt niveau, som netop er blevet afsluttet mellem FN's generalsekretær og Iraks udenrigsminister, og som altså fandt sted i mandags.
Formandskabet konstaterer, at der hersker forskellige opfattelser i Unionen, hvad angår den folkeretlige grund til disse militære aktioner, herunder opretholdelsen af flyveforbudszonerne. Vi ved, at et medlemsland deltog i aktionerne, og at andre medlemslande har beklaget hændelsen. Samtidig ved vi, at den fælles udenrigs- og sikkerhedspolitik forudsætter en fælles holdning.
Den fælles udenrigs- og sikkerhedspolitik udvikles successivt i det tempo, som medlemslandene beslutter. Det er naturligvis en styrke, hvis EU's medlemslande har samme opfattelse. Samtidig må vi respektere, at der er spørgsmål, som vi ser forskelligt på. I den forbindelse opfatter jeg dog den dialog, som er indledt i New York mellem FN's generalsekretær og den irakiske regering, som noget positivt. Vi håber selvfølgelig, at samtalen kan bidrage til, at man kommer ud af dødvandet, og at Irak beslutter sig for at samarbejde med FN og FN's våbeninspektører med udgangspunkt i Sikkerhedsrådets aktuelle resolutioner.
Det kan også noteres, at den amerikanske udenrigsminister, Colin Powell, for nylig udtrykte sig positivt om en kontrol af den amerikanske sanktionspolitik. Hr. Powell har endvidere udtrykt håb om, at USA inden for et par uger kan præsentere sine tanker om en sådan kontrol i detaljer.
Den irakiske befolknings levevilkår er sammen med vedvarende sikkerhed og stabilitet i området det vigtigste for Rådet, når det handler om Rådets politik over for Irak. Rådet undersøger for øjeblikket EU's muligheder for at gøre en indsats på det humanitære og kulturelle område inden for rammerne af Sikkerhedsrådets eksisterende resolutioner over for Irak, især olie for mad-programmet. Det er vigtigt, at den irakiske regering samarbejder, for at et sådant program skal kunne gennemføres.
Med sikkerhedsresolution 1284, som blev vedtaget den 17. december 1999, gives der mulighed for at suspendere sanktionerne, forudsat at Iraks regering samarbejder fuldt ud med FN's inspektører med ansvar for nedrustning i Irak.
Formandskabet har for nylig redegjort for baggrunden for de seneste luftangreb. Jeg ønsker ikke at gennemgå sagen igen. Jeg vil nøjes med at sige, at jeg fuldt ud tilslutter mig den vurdering af situationen, som vi lige har hørt. Jeg er meget enig i sondringen - som jeg finder ganske udmærket - mellem de første forsøg på at udarbejde en fælles udenrigs- og sikkerhedspolitik og den ambition, som mange har, om en egentlig fællesskabspolitik på området. Jeg er også meget enig i det, der blev sagt om medlemsstaternes forskellige holdninger til dette spørgsmål.
I et større perspektiv vil jeg gerne indskyde et par bemærkninger om sanktionerne og forsøgene på at afhjælpe det irakiske folks ulykkelige skæbne. Vi er alle enige om, at hårdknuden i forbindelse med de irakiske sanktioner og de lidelser, som den har medført, er særdeles uacceptable, og vi bør gøre alt, hvad vi kan, for at forhindre, at situationen fortsætter.
Vi må dog ikke glemme, at der var grunde til, at vi oprindeligt indførte sanktionerne. Som følge af Golfkrigen vedtog FN's Sikkerhedsråd flere resolutioner om, at Irak skulle tilintetgøre alle masseødelæggelsesvåben, og at dette skulle verificeres af UNSCOM, et specialudvalg under FN med ansvar for at overvåge, at våbenlagrene destrueres og ikke genopbygges. Indtil dette var en realitet, var der enighed om at indføre forskellige økonomiske sanktioner over for Irak, dog tillod man undtagelser i forbindelse med livsvigtige humanitære forsyninger. Selv om den irakiske regering allerede i 1991 kunne have fået en aftale i stand med FN, blev de første skridt til en sådan aftale ikke taget før 1995, da den irakiske regering accepterede olie for mad-programmet i ovensstemmelse med resolutionen fra FN's Sikkerhedsråd samme år. Olie for mad-programmet er siden blevet forlænget hver sjette måned og på stadig gunstigere betingelser. Principielt skal programmet sikre grundlæggende humanitære forsyninger uden ekstern bistand. Men kontrollen med programmet og samarbejdet med den irakiske regering om gennemførelsen fungerer ikke optimalt. Det skorter ikke på midler til køb af mad og medicin til befolkningen. Det er det irakiske styre, som har valgt ikke at benytte sig af den mulighed, som det internationale samfund har stillet til rådighed.
Situationen i forbindelse med sanktionerne blev jo forværret, da UNSCOM i november 1998 blev udvist af Irak, og der gik et år, inden man enedes om, hvordan man skulle tackle problemet. FN's Sikkerhedsråd vedtog i december 1999 resolution 1284, som muliggør en ophævelse af sanktionerne mod Irak i forbindelse med våbeninspektion. Men Irak accepterede ikke resolutionen og modsatte sig enhver form for samarbejde om verificering af destruktionen af masseødelæggelsesvåben. Irak har således ikke overholdt resolutionen fra FN's Sikkerhedsråd, et punkt jeg husker, der blev lagt vægt på i Europa-Parlamentets beslutning fra april sidste år.
Vi er nu nået til et vigtigt punkt i vores forhandlinger med Irak. Sanktionerne, som har været håndhævet i 10 år, har tydeligvis ikke haft den ønskede effekt. De menes at forværre forholdene for den irakiske befolkning. Den hensynsløshed, som Saddam Hussein og hans styre har udvist, har ført til undernæring, dårligt helbred og en udbredt nedbrydning af landets fysiske og sociale infrastruktur. Denne politik har konsekvenser for den nuværende befolkning i Irak, men vil også ramme fremtidige generationer.
Denne dystre virkelighed har sat fokus på den irakiske befolknings tilstand og problemet med at arbejde med et regime, som er lige så brutalt, som det er hensynsløst. Vi er alle enige om, at vi har brug for at tage hele Irak-spørgsmålet op igen og at finde frem til den bedste fremgangsmåde. USA's nye udenrigsminister, Colin Powell, har også givet udtryk for dette.
Vi må ikke tabe de grundlæggende mål af syne. Vi skal sørge for, at Saddam aldrig igen får midlerne til at angribe sine naboer, eller for den sags skyld sit eget folk. Sanktionerne er stadig gældende, men vi bør se nærmere på, hvordan vi kan gøre dem mere effektive, så vi kan nå de oprindelige mål. Vi ønsker at fokusere på den irakiske ledelse og deres våben og ikke det irakiske folk og samfund. Det internationale samfund skal udforske mulighederne for at erstatte de nuværende sanktioner med såkaldte "smarte sanktioner" samt andre passende tiltag og samtidig sikre, at der ikke fremstilles masseødelæggelsesvåben.
Det irakiske folks lidelser vækker stor bekymring i EU. Siden Golfkrigen i 1991 har Europa været en af de største bidragydere af humanitær hjælp til Irak med over 250 millioner euro. I de sidste to år har EU ydet bistand på mellem 8 og 10 millioner euro årligt. Beløbet for 2001 bliver måske lidt større, omkring 12 millioner euro. Den hjælp, som ydes gennem ECHO, er koncentreret om at sikre rent drikkevand og sundhedsfaciliteter, med særlig fokus på institutioner for handicappede, forældreløse og ikke mindst omstrejfende børn. Hjælpen fra ECHO ydes via internationale ngo'er og de relevante organisationer under FN.
Kommissionen bifalder dialogen mellem FN og Irak, som blev genoptaget i New York den 26. og 27. februar. Selv om der endnu ikke er forlydender om gennembrud i todagesmødet mellem FN's generalsekretær og Iraks udenrigsminister, er det opmuntrende, at man er enedes om nye forhandlinger. Vi skal sende et signal til den irakiske regering om betydningen af at forsætte samtalerne og nå en aftale med FN, der vil forbedre den økonomiske og humanitære situation i Irak, og samtidig respektere FN's forskellige resolutioner om Irak, specielt i forbindelse med masseødelæggelsesvåben.
Hr. formand, bortset fra at det passende ved disse militærinterventioner eller den kendsgerning, at de allierede var blevet konsulteret, kan give anledning til polemik, tror jeg, at det egentlige formål med dagens debat er at finde ud af, hvordan en sammenhængende politik fra det internationale samfunds side, som overholder de internationale regler - jeg henviser her til de 12 resolutioner, der er godkendt af FN's Sikkerhedsråd - kan forenes med, som hr. Patten sagde, hensyntagen til de lidelser, som den irakiske befolkning gennemgår for øjeblikket.
Jeg vil gerne berøre problemet med dette som udgangspunkt, men ikke uden først at afklare grundlaget meget tydeligt. Jeg mener, det blev sagt meget rammende, at ingen har påført det irakiske folk og det irakiske samfund så mange lidelser som det nuværende irakiske styre, og jeg finder det retfærdigt også at anerkende, at ingen har draget så stor fordel af disse lidelser som det irakiske styre selv.
På denne baggrund, hr. formand, vil jeg gerne stille Kommissionen og Rådet nogle spørgsmål. Hr. Patten har her til morgen indviet os i nogle overvejelser om, hvorledes vi bør skride frem, og jeg vil gerne spørge Ministerrådet, om det mener, at der for at opnå målet - som min politiske gruppe deler 100% - om at forhindre Irak i at skaffe sig masseødelæggelsesvåben er behov for en embargo.
Jeg mener, at Kommissionen og den samlede Europæiske Union kan have en meget rolig samvittighed - hr. Patten har netop forklaret det - i den forstand, at vi er den største donor af humanitær hjælp til Irak, men jeg synes, vi bør foretage en seriøs analyse og overveje resultaterne af olie for mad-programmet, eftersom mange arabiske lande mener, at de irakiske myndigheder årligt snyder for over 1 milliard dollars.
Jeg erklærer Europa-Parlamentets session, der blev afbrudt den 1. marts 2001, for genoptaget.
Kære kolleger, jeg erfarede i sidste uge med stor sorg, at to af vores tidligere kolleger, fru Bloch von Blottnitz og hr. Lambrias, er afgået ved døden. Begge døde den 3. marts.
Fru Bloch von Blottnitz var en markant personlighed i det tyske parti De Grønne og en glødende atomkraftmodstander. Hun var medlem af Parlamentet fra 1989-1999 og næstformand for Gruppen De Grønne i Europa-Parlamentet. Hun har ført en helhjertet politisk kamp, og selv de, der ikke delte hendes overbevisninger, har altid respekteret hende for hendes stærke engagement.
Hr. Lambrias har været medlem af Parlamentet i 15 år, fra 1984-1999. Han var medlem for Gruppen for Det Europæiske Folkeparti, som han også har været næstformand for. Alle de kolleger, der kendte ham, satte pris på hans menneskelige kvaliteter og hans store engagement til fordel for den europæiske integration.
Jeg vil gerne kondolere de to afdødes familier, Gruppen De Grønne og Gruppen for Det Europæiske Folkeparti, og jeg beder Dem iagttage et minuts stilhed til minde om vores to bortgangne kolleger.
Kære kolleger, siden vores sidste mødeperiode har terrorismen, som De ved, på ny ramt Spanien. Natten til den 8. marts blev Inaki Totorika Vega, medlem af Ertzaintza, det regionale baskiske politi, dræbt af en bilbombe, der eksploderede i Hernani. Jeg vil gerne på egne og på Europa-Parlamentets vegne udtrykke vores dybeste medfølelse med familien til dette seneste offer og oprigtigt kondolere dem ved hans død. Jeg har ligeledes meddelt de spanske myndigheder, at vi støtter dem fuldt ud i deres kamp. Jeg beder Dem iagttage et minuts stilhed til ære for Inaki Totorika og for alle dem, der som medlemmer af sikkerhedsstyrkerne kæmper med stort mod og ofte med livet som indsats for at opnå fred i Baskerlandet.
Som De også er klar over, er der ulykkeligvis sket en frygtelig katastrofe i det nordlige Portugal, hvor mere end 70 mennesker døde, da broen Entre-os-Rios styrtede sammen. Jeg kondolerede straks Portugals premierminister, hr. Guterres, og forsikrede ham om vores fulde støtte under denne så dramatiske begivenhed.
Og jeg beder Dem derfor af respekt for ofrenes minde iagttage endnu et minuts stilhed.
Fru formand, jeg henviser til hr. Medina Ortegas indblanding på sidste plenarmøde og har følgende bøn til Dem: Siden hr. Medina Ortegas indblanding i forbindelse med anmodningen om ophævelse af hr. Berlusconis og hr. Dell'Utris immunitet har der været en række bekendtgørelser via pressen og også en række rygter, som har verseret her i huset. Vi i Den Socialdemokratiske Gruppe mener, at det ville være fornuftigt, hvis De, fru formand, satte en stopper for disse rygter, idet De - selv om jeg ved, fru formand, at De ikke er forpligtet til det - følger den anmodning, som jeg ønsker at fremsætte, nemlig om at give mig tilladelse til at stille Dem tre korte, meget præcise spørgsmål til denne fremgangsmåde, og vi håber så som herrer i huset at få en afklaring. Jeg tror, at det er i Parlamentets egen interesse og også med henblik på udførelsen af Deres funktion, fru formand!
Jeg vil derfor være Dem meget taknemmelig, hvis De - jeg gentager, De er ikke forpligtet - vil imødekomme min anmodning måske på grund af sagens politiske sprængfarlighed.
Undskyld mig, hr. Schultz, jeg forstår ikke helt, hvilken del af protokollen Deres indlæg drejer sig om. For øjeblikket er vi ved godkendelse af protokollen. Har De nogle rettelser hertil?
Fru formand, det drejer sig om hr. Medina Ortegas indblanding under henvisning til forretningsordenens artikel 6, stk. 1, om anmodningen fra den øverste domstol i Spanien om ophævelse af hr. Berlusconis og hr. Dell'Utris immunitet.
Det er ikke protokollen fra den 1. marts. Jeg vil gerne svare på alle de spørgsmål, som De ønsker at stille mig, men under indlæg til forretningsordenen. Jeg tror ikke, at det ville være heldigt, hvis vi i det skjulte genindførte den gamle rækkefølge med indlæg til forretningsordenen før godkendelse af dagsordenen, da det er en fornyelse, som vi har indført til næsten samtlige kollegers tilfredsstillelse, så vidt jeg forstår.
Hr. formand, jeg tager ordet for at spørge, om De også er bekymret over den dom, som EF-Domstolen for nylig afsagde i Bernard Connolly-sagen. Er de enig i, at det er et skandaløst angreb på ytringsfriheden og en åbenlys tilsidesættelse af det såkaldte charter om grundlæggende rettigheder? Hvis De er, vil De så være venlig at skrive til EF-Domstolen og gøre den opmærksom på Parlamentets bekymring over denne sag?
Hr. formand, i januar gjorde jeg opmærksom på, at flyafgangene fra Amsterdam hele tiden blev aflyst. Jeg sagde dengang, at hver anden flyafgang aflyses. I går var det atter tilfældet. Igen blev afgangen fra Amsterdam annulleret. Jeg vil gerne bede formanden om at rejse spørgsmålet over for Air France.
Hr. formand, Udvalget om Landbrug og Udvikling af Landdistrikter afviser denne anmodning om uopsættelighed fra Rådets side. Vi mener, at vi har tid til at skrive en almindelig betænkning. Vi vil ikke trække denne betænkning i langdrag, for der foreligger aftaler mellem grupperne om, at vi vil færdiggøre denne betænkning inden maj og sende den til afstemning i plenum i maj, så der er tid nok til at afstemme denne sag. En anden grund til, at vi ikke ønsker uopsættlighed, er, at De jo ved, at vi heller ikke i Nice opnåede medbestemmelse for Europa-Parlamentet på landbrugsområdet. Vi ville give afkald på medindflydelse, for hvis vi stemmer for uopsætteligheden nu, er vi ude af sagen. Vi mener imidlertid, at Rådet er meget splittet i dette spørgsmål, og at de afgørende forslag og de afgørende kompromisformler skal findes af Europa-Parlamentet, og derfor beder jeg Dem afvise denne uopsættelighed.
Jeg vil gerne minde Dem om, at Parlamentet i går traf den principielle beslutning at opføre en redegørelse fra Rådet og Kommissionen om mund- og klovsyge på dagsordenen. Eftersom dagsordenen er overordentligt omfattende, er den eneste mulighed for at opføre dette punkt på dagsordenen uden at slette et af de andre punkter at forkorte spørgetiden. Med de andre institutioners samtykke vil jeg derfor gerne foreslå Dem følgende ændring af dagsordenen for mødet i morgen:
Fra kl. 17.30 til 18.15: redegørelser fra Rådet og Kommissionen om mund- og klovsyge, efterfulgt af en forhandling på 30 minutter. Jeg foreslår desuden, at disse redegørelser ikke bliver fulgt op af beslutningsforslag.
Jeg giver nu ordet til en taler for og en taler imod.
Hr. formand, jeg tror, det er et godt forslag. Vi diskuterede det i går. Vi var temmelig enige om, at vi skulle ændre den oprindelige beslutning fra Formandskonferencen af aktuelle årsager. Når man gør noget af aktuelle årsager, er der naturligvis andet, som må lide under det. Det er klart. Vi giver ikke gerne afkald på spørgetiden, men hvis det er den eneste mulighed, vil jeg også gerne støtte det fuldt ud på min gruppes vegne.
Hr. formand, jeg kan måske heller ikke se andre muligheder lige i øjeblikket, men jeg vil alligevel gerne protestere mod, at man i stigende grad så at sige gør spørgetiden til frit bytte for planlægningen, at man altså hver gang, det kniber, afkorter spørgetiden. Det er efter min mening ikke rigtigt, for spørgetiden er sikret i traktaterne. Den er en grundlæggende parlamentarisk ret. Jeg synes det er håbløst, at man altid sparer på dette punkt. Medlemmerne indsender deres spørgsmål til tiden og har også krav på, at disse spørgsmål bliver besvaret.
Fru formand, jeg vil gerne informere Parlamentet om, at det i dag er tobaksfri dag i Det Forenede Kongerige. Eftersom en halv million EU-borgere hvert år unødigt dør af at ryge, og 80% af rygerne dog ønsker at holde op, håber jeg, at kollegerne vil finde det passende at underskrive den indgivne skriftlige erklæring, der opfordrer til afholdelse af en tobaksfri dag i EU. I dag alene vil 1.500 EU-borgere dø af rygning. Lad os her i Europa-Parlamentet føre an med at forebygge disse dødsfald.
Tak, fru Stihler. Kollegernes bifald tyder på, at de har hørt Deres budskab, og jeg er overbevist om, at de alle vil støtte den britiske ikke-ryger-dag.
Fru formand, jeg vil blot spørge, om vi ikke endnu en gang kunne kontrollere, om rygeforbudsreglerne her i Parlamentet bliver håndhævet. Jeg er blevet gjort opmærksom på, at dette ikke var tilfældet tidligere på ugen. Jeg indstiller indtrængende til, at man vil gøre en fornyet indsats for at anvende disse regler her i Parlamentet.
Tak, hr. Watson. Jeg kan se, at fru Banotti og de øvrige kvæstorer har hørt Deres budskab. Vi skal tage os af spørgsmålet.
Fru formand, som De ved, er jeg en inkarneret ikkeryger. Men jeg vil gerne minde kollegerne om, at de kan ryge i ro og mag og væk fra alle andre i det dertil indrettede område derovre til højre ved vinduet.
Næste punkt på dagsordenen er redegørelserne fra Rådet og Kommissionen om "efter Nice"processen.
Jeg byder formanden for Rådet, fru Lindh, velkommen og giver straks ordet til hende.
Fru formand, ærede medlemmer. "Jeg er meget glad for at se de konkrete skridt, der er taget ... for at inddrage Europas borgere i en debat, der bliver afgørende for Europas fremtid." Det er indledningen på det første indlæg på hjemmesiden om Europas fremtid, som Russel Pickard fra Storbritannien, har lavet. Han håber, at så mange borgere som muligt vil give deres mening til kende om grundlæggende spørgsmål som "Hvilken slags Europa vil vi - Europas borgere - have?".
"Hvis vi ønsker forandringer, så lad os blive forandringen", skriver Vincente Garcia-Delgado Segués fra Spanien. "Nu kan den enkelte EU-borger sige, hvad han eller hun vil - negativt eller positivt - og de ansvarlige ledere inden for EU kan tage hensyn til vores ønsker og håb", skriver Ann Catherine Talbro fra Danmark. Kurt Linderoos fra Finland foreslår, at alle EU-borgere skal kontakte yderligere 14 personer, en fra hver af de andre medlemsstater for at diskutere EU's fremtid.
I sidste uge lancerede Parlamentets næstformand, David Martin, Sveriges og Belgiens premierministre og Kommissionens formand Romano Prodi debatten om Europas fremtid. De selv, fru formand, de to premierministre og Kommissionens formand fremsatte en fælles udtalelse, og hjemmesiden, som Parlamentet og Kommissionen i fællesskab har taget initiativ til, blev åbnet.
Med lanceringen i sidste uge og med dagens debat lader vi "efter Nice" bag os og går i stedet i gang med debatten om Europas fremtid. Denne brede debat om Europas fremtid skal i henhold til erklæringen fra Nice følges op af en regeringskonference i 2004. I år vil det svenske og det belgiske formandskab i samarbejde med Parlamentet og Kommissionen opfordre til omfattende diskussioner med alle berørte parter: repræsentanter for nationale parlamenter og for den brede offentlighed, skoler og universiteter og repræsentanter for det civile samfund. Vi vil lægge stor vægt på, hvad de forskellige politiske grupper i Europa, inden for og uden for Parlamentet, har at sige.
Vi skal naturligvis have de unge med i den debat - det er deres fremtidige Europa, vi diskuterer - og ligeledes ansøgerlandene, da de jo også skal være med til at opbygge fremtidens Europa. Hele processen skal foregå med den størst mulige åbenhed. Det må være vores mål at bringe Unionen og dens institutioner tættere på borgerne.
Ifølge beslutningen, som blev truffet i Nice, skal processen bl.a. omfatte spørgsmålene om afgrænsningen af EU og medlemsstaternes ansvarsområder, således at der tages hensyn til subsidiaritetsprincippet, hvilken status EU's charter om grundlæggende rettigheder skal have, en forenkling af traktaterne, uden at deres indhold ændres, samt de nationale parlamenters rolle i den europæiske struktur.
Allerede da vi gik i gang med debatten i sidste uge på en af Europaskolerne i Bruxelles, stod det klart, at borgernes interesser går langt ud over de eksempler på institutionelle spørgsmål, som blev taget op i Nice. Jeg mener, at det er rigtigt og vigtigt, at vi fører en bredere debat om Europas fremtid. Hvis vi vil indlede denne diskussion i den rigtige ende, må vi, præcis som skoleeleverne i Bruxelles og i indlæggene på hjemmesiden, stille de grundlæggende spørgsmål om, hvilke opgaver Unionen skal tage sig af, og hvilken rolle vi ønsker for Unionen i Europa og på verdensplan.
Vi må kunne vise borgerne, at EU udgør en stærk kraft i de vigtige spørgsmål: for at kunne håndtere globaliseringen, for menneskerettigheder og demokrati, for en fælles asyl- og indvandringspolitik, for beskæftigelse og vækst i hele Europa, for bekæmpelse af kriminalitet samt for miljø, bæredygtig udvikling og fødevaresikkerhed.
Det er vigtigt, at vi indleder denne debat med de sagsspørgsmål, som borgerne kan forholde sig til. I den henseende ser jeg virkelig frem til Parlamentets bidrag, idet De som medlemmer har den direkte kontakt til Deres vælgere rundt om i Europa. Parlamentet er så ofte gået forrest i den vigtige europæiske debat om åbenhed, miljø, udvidelsen og chartret for grundlæggende rettigheder for blot at nævne nogle eksempler. Nu er tiden inde til at gå fra at diskutere form til også at diskutere indhold og substans.
Det er naturligvis også vigtigt at vende tilbage til formen, hvordan vi bedst kan reformere Unionens institutioner og arbejdsmetoder. Lad mig først sige, at fællesskabsmetoden, som har spillet en vigtig rolle i det europæiske samarbejde, naturligvis fortsat skal have en central plads, også selv om vi på visse områder supplerer den med den nye, åbne samordningsmetode. Et stærkt Europa forudsætter stærke institutioner. Det mærkede jeg ikke mindst selv, da jeg var miljøminister og arbejdede meget tæt sammen med både Kommissionen og Parlamentet.
Lad mig også sige, at vi fra svensk side har en åben holdning til spørgsmålet om formen af de fortsatte forberedelser. Jeg kan se både fordele og ulemper ved det "konvent", som flere aktører har fremført som en vigtig eller mulig model i debatten.
Fru formand, vi står ved begyndelsen af en utroligt spændende proces. I hele Unionen diskuterer man nu Europas fremtid. Det sker i dag i Thermonfeckin i Irland, i næste uge på De Kanariske Øer i Spanien, i ugen efter i Kiruna i det allernordligste Sverige og dagen efter i Sparta i Grækenland.
I næste uge skal Parlamentet som den første af en række foranstaltninger arrangere et møde med repræsentanter for parlamenterne i medlemsstaterne og ansøgerlandene. Jeg ser frem til at kunne deltage i den diskussion i næste uge.
Næste punkt på dagsordenen er betænkning (A5-0072/2001) af Inglewood for Udvalget om Retlige Anliggender og Det Indre Marked om forslag til Europa-Parlamentets og Rådets direktiv om livsforsikring (KOM(2000) 398 - C5-0351/2000 - 2000/0162(COD)).
. (EN) Hr. formand, jeg vil på vegne af lord Inglewood beklage, at han ikke kunne være til stede, men han blev opholdt i Det Forenede Kongerige af familie- og jobhensyn.
Betænkningen, som jeg glæder mig over at kunne præsentere på hans vegne og på vegne af Udvalget om Retlige Anliggender og det Indre Marked, er en vigtig del af udvalgets indlæg på vegne af Parlamentet til fremme af forenklede og forbedrede lovgivningsmæssige instrumenter i Fællesskabet. Kommissionen har i denne forbindelse bidraget betydeligt med inkorporering og forenkling af tre tekster om livsforsikring. Kildeteksten går helt tilbage til 1979, og ud over kodifikationsprocessen med inkorporering i lovteksten af ændringer fra den pågældende periode er årsagen til denne mere omfattende betænkning, at Kommissionen mener, at det er nødvendigt at foreslå en række ændringer, der afspejler ændringerne i den mellemliggende periode, og forbedre kvaliteten af teksten.
Jeg vil ikke spilde Parlamentets tid med tekniske detaljer. De parlamentsmedlemmer, der er eksperter på dette område, vil foretrække at læse Kommissionens egen tekst, og Kommissionen har udarbejdet en god og forklarende redegørelse til de parlamentsmedlemmer, der i modsætning til lord Inglewood ikke er dygtige advokater - det er netop derfor, at han har kunnet foretage denne dybdegående gennemgang af teksten på Parlamentets vegne.
I lyset af dette arbejde er det vores opgave at sikre, at der ikke opstår politiske spørgsmål til det, der stort set er tekniske ændringer. Lord Inglewood har fulgt industrien. Han har gennemgået teksterne til de seks ændringer for at sikre, at der ikke indføres principper uden for direktivernes oprindelige anvendelsesområde, og han ser ingen problemer i dette tilfælde. Han vil derfor i forbindelse med denne betænkning opfordre Parlamentet til at støtte Kommissionens forslag uden yderligere ændringer.
Jeg kan konkludere, at vi i Udvalget om Retlige Anliggender lægger stor vægt på klarlægning og forenkling af lovgivningen. Det er vigtigt at minde de kolleger i Parlamentet, der arbejder med lovtekster, om, at vi skal have dette princip i tankerne, når vi foretager ændringer til lovtekster. Når vi ser på arbejdet fra andre udvalg, fremgår det ikke altid, at kollegerne tænker på forenkling. Der bliver udarbejdet alt for mange komplicerede tekster i forbindelse med Parlamentets arbejde. Det er et vigtigt princip - det er måske ikke et kontroversielt emne, men princippet om kvalitet og enkelhed i lovgivningsmæssige instrumenter er vigtigt. Betænkningen er et godt eksempel på denne proces.
Hr. formand, hr. kommissær, kære kolleger, jeg vil gerne bidrage med to tanker i forbindelse med Inglewood-betænkningen. Først og fremmest glæder jeg mig over Kommissionens grundlæggende regel om forpligtende kodifikation af lovtekster, der allerede er blevet ændret flere gange og således ikke længere giver et samlet og kohærent billede.
Også i forbindelse med min netop udarbejdede betænkning om pensionsfondsdirektivet anser jeg en forenkling og sammenlægning af livsforsikringsdirektiverne for absolut nødvendig, fordi vi dermed skaber en mere klar afgrænsning mellem de forskellige aktivitetsområder og søjler. Der er mulighed for, at forsikringsselskaber, der opererer under tredje søjle og derfor også er omfattet af direktiverne om livsforsikringer, ved vedtagelse af direktivet om pensionsfonde fremover vil være underlagt pensionsfondsdirektivet i forbindelse med forretninger inden for erhvervsmæssig aldersforsikring. Eftersom denne mulighed vil foreligge, er det vigtigt, at det, vi gør, bliver så klart, så enkelt og så gennemskueligt som muligt. Derfor udgør Inglewood-betænkningen og den dermed forbundne forenkling og gennemskuelighed et godt bidrag til en bedre forståelse for borgerne og dermed et bidrag til et levende indre marked.
Jeg vil gerne på vegne af Europa-Parlamentet byde Nordisk Råds udvalg om europæiske anliggender under ledelse af Øysten Jupedal, næstformand i Nordisk Råd, velkommen i den officielle loge.
Det er en glæde at byde disse kolleger, der repræsenterer de fem nordiske lande, Danmark, Finland, Island, Norge og Sverige, velkommen.
Vi håber, at Deres besøg hos Europa-Parlamentet vil blive fornøjeligt og lærerigt, og vi ser frem til at se alle igen snart.
. (EN) Forslaget til et direktiv til omarbejdning af de tre generationer af direktiver om livsforsikring er udarbejdet efter pres fra Parlamentet, Rådet, industrien og forbrugerne, faktisk alle, der dagligt er i berøring med Fællesskabets komplicerede forsikringslovgivning.
Formålet er at lette forståelsen og anvendelsen af forsikringsdirektiverne ved at omarbejde dem i en lovtekst, der er klar, sammenhængende og fuldstændig. Hr. Karas har blot anmodet om tekster, der er så klare og tydelige som muligt, og det var Kommissionens mål med nærværende tekst.
Ud over kodifikation af bestemmelserne har det været nødvendigt at indføre en række mindre ændringer, der ikke påvirker indholdet af teksterne. Denne proces rækker videre end en kodifikation og er derfor en "omarbejdet" version. Endnu en kodificeret tekst ville blot medføre gentagelser, uoverensstemmelser og forældede bestemmelser.
Jeg vil snarest forelægge Kommissionen, og, hvis Kommissionen accepterer det, Parlamentet et tilsvarende forslag til en omarbejdet - endnu en omarbejdet - version af direktiverne om skadeforsikringer. Fællesskabets forsikringslovgivning vil helt klart ikke blive stoppet på grund af kodifikationsprocessen. Der drøftes nye forslag, som, når de vedtages, vil kræve nye ændringer til de omarbejdede direktiver. Vi kan ikke forhindre lovgivningstræet i at gro, men vi kan beskære det, så det ikke bliver det forvoksede knudrede træ, som det har været tidligere. Jeg er meget taknemmelig for den effektive håndtering af denne sag af Udvalget om Retlige Anliggender og Det Indre Marked og ordføreren, lord Inglewood, som repræsenteres her af hr. Harbour. Hr. Harbour sagde netop også, at dette er et godt eksempel for andre lovgivningstiltag, og jeg er helt enig med ham. Det er et eksempel på effektivitet, som Parlamentet måske også skulle indføre på andre områder.
De har forstået, at forslaget, selv om det rækker videre end grænserne for kodifikation, ikke indeholder egentlige lovændringer. Det kan således behandles hurtigere end et almindeligt lovforslag, og det er det, der er sket her. De har henstillet til Parlamentet om at godkende forslaget uden ændringsforslag, og jeg vil gerne opfordre Parlamentet til at følge ordførerens henstilling og godkende forslaget uden ændringsforslag.
Kommissionen håber, at der vil blive vedtaget et direktiv snarest, om muligt efter en høring af Parlamentet. Det ville være et rigtig godt eksempel på en hurtig procedure.
Næste punkt på dagsordenen er følgende mundtlige forespørgsler til Kommissionen:
Jeg erklærer Europa-Parlamentets session, der blev afbrudt den 15. marts 2001, for genoptaget.
Kære kolleger, det er endnu en gang min triste pligt at åbne vores mødeperiode med en fordømmelse af ETA's voldelige terrorisme i Spanien.
Som De ved, er der siden den 15. marts ulykkeligvis blevet tilføjet to nye ofre til den uudholdelige liste over dem, der har mistet livet ved attentater i Spanien.
Natten til den 17. marts blev Santos Santamaría, medlem af Mosso d'esquadra, som er det regionale katalanske politi, dræbt af en bilbombe i Rosas. Den 20. marts blev Froilán Elespe, medlem af kommunalbestyrelsen for socialistpartiet i Lasarte, dræbt af to skud i hovedet.
ETA beviser med disse mord endnu en gang, i hvor høj grad de foragter demokratiet. De trusler, de kom med for kort tid siden mod turisterne, er også et led i samme modbydelige plan.
Jeg har ved hver af disse sørgelige lejligheder lagt vægt på at understrege min og Europa-Parlamentets største sympati med ofrenes familier og sende dem mine dybfølte kondolencer. Jeg har ligeledes erklæret vores støtte til de spanske myndigheder.
Næste punkt på dagsordenen er fastsættelse af arbejdsplanen. Det endelige forslag til dagsorden, som det blev opstillet af Formandskonferencen (på mødet den 29. marts 2001) i overensstemmelse med forretningsordenens artikel 110, er omdelt.
Formanden. Der er foreslået to ændringer til torsdagens debat om aktuelle og uopsættelige spørgsmål af væsentlig betydning under punktet menneskerettigheder. Med hensyn til det første underpunkt med overskriften "Iran" har jeg modtaget et forslag fra Gruppen for Det Europæiske Folkeparti og fra De Europæiske Socialdemokraters Gruppe, der gerne vil have dette underpunkt taget af dagsordenen.
Fru formand, jeg vil gerne kort forklare vores ønske. Det drejer sig ikke om, at vi er mildere stemt, hvad situationen i Iran angår, men det drejer sig om, at der for tiden foregår vanskelige samtaler og forhandlinger i Iran for at forbedre skæbnen for nogle iranske statsborgere, som arbejder i den tyske ambassade. Jeg tror ikke, at vi på nuværende tidspunkt skal forstyrre denne proces, som finder sted i Iran - f.eks. gennem en beslutning. Vi har vores faste mening, hvad angår menneskerettighedskrænkelserne, men jeg tror ikke, at vi i dette tilfælde - jeg understreger på nuværende tidspunkt - bør føre en diskussion og vedtage en beslutning!
Er der nogen, der ønsker at udtale sig til fordel for bevarelse af dette punkt?
Da det ikke er tilfældet, sætter jeg nu forslaget under afstemning.
Formanden. Det andet forslag angår det tredje underpunkt med overskriften "Voldelige overgreb mod katolske nonner". Det er stillet af Gruppen for Det Europæiske Folkeparti og De Europæiske Demokrater, der anmoder om at få dette underpunkt taget af dagsordenen.
Fru formand, det drejer sig om et alvorligt problem, men det er begrænset. Det vedrører i sidste ende, at nogle præster i Afrika har opført sig absolut forkert, og det støtter vi ikke. Vi må imidlertid ikke generalisere, for det var ikke Pavens politik. Det vedrører heller ikke en hastesag, for det omfatter tilfælde fra perioden 1994-1995. Vatikanet har i mellemtiden truffet foranstaltninger og iværksat en undersøgelse. Endvidere har man truffet foranstaltninger imod de pågældende præster, og oplysningerne er offentliggjort. Min gruppe foreslår derfor, at dette emne ikke behandles under den aktuelle og uopsættelige debat. Det er naturligvis helt logisk, og det vil vi også sætte pris på, hvis emnet behandles nærmere i Parlamentets udvalg, for det er det rigtige sted og ikke i den aktuelle og uopsættelige debat.
Er der nogen, der ønsker at udtale sig til fordel for dette punkt?
Hr. formand, på side 18 i protokollen står der, at jeg har anmodet hr. Imbeni om at indtage en holdning, nu hvor han er i Cuba. Det drejer sig imidlertid om, at hr. Imbeni afgiver en redegørelse på vegne af Parlamentet i overensstemmelse med de beslutninger, som Parlamentet altid har truffet med hensyn til Cuba. Den 11. marts 1999 var sidste gang, at Parlamentet gjorde det. Hr. Imbeni erklærede, og det drejede det spørgsmål sig om, som Barón Crespo stillede mig på side 19, den 21. marts til Agence Presse, at han ikke havde til hensigt at afgive en erklæring. Hr. Imbeni aflægger ikke et privatbesøg, men et besøg på vegne af Parlamentet. Derfor insisterer vi på, at han afgiver en erklæring om menneskerettighedssituationen i Cuba. Man kan afgive flotte erklæringer i Parlamentet, men det er mere modigt at gøre det på stedet.
Hr. kollega, det har jeg noteret. Jeg kan huske, at formanden allerede i går lovede Dem, at hun ville tage sig af det.
Hr. formand, jeg beklager, at dette spørgsmål endnu en gang er blevet rejst. I går påpegede vores gruppeformand, at Renzo Imbeni uforbeholdent udtaler sig om menneskerettighederne både i denne sag og i alle andre hvor som helst i verden. Vi beklager endvidere, at der igen rettes kritik mod næstformanden, uden at han er til stede og kan forsvare sig. Jeg beder om, at dette indlæg føres til protokol.
Mange tak, hr. kollega. Jeg har ikke i sinde at tillade en debat om dette emne. Hvis der er flere, der beder om ordet om dette emne, vil jeg ikke efterkomme ønsket. Formanden forklarede i går klart, hvad hun ville gøre. Dermed er sagen afsluttet.
Hr. formand, jeg har ingen bemærkninger til protokollen, men jeg gik desværre glip af en stor del af denne interessante debat, fordi der ikke var en nederlandsk tolk.
Jeg beklager, fru Buitenweg, men det er svært at ændre på, i hvert fald med tilbagevirkende kraft.
Hvis der ikke findes nogen nederlandsk oversættelse, så vil jeg bede vores tjenester her om at tage sig af det. Mere kan jeg ikke gøre i øjeblikket.
Næste punkt på dagsordenen er afstemning om anmodning om uopsættelighed for forslag til Rådets forordning om ændring af forordning (EF) nr. 1251/1999 om indførelse af en støtteordning for producenter af visse markafgrøder (KOM(2001) 87 - C5-0083/2001 - 2001/0043(CNS)).
For forslaget taler nu hr. Graefe zu Baringdorf, formand for Udvalget om Landbrug og Udvikling af Landdistrikter.
Hr. formand, denne anmodning om uopsættelighed drejer sig om, at der allerede i år skal dyrkes proteinfoder eller bælgplanter på braklægningsarealerne. Der er tale om et gammelt krav fra Parlamentet, som nu endelig kommer igennem. Udvalget om Landbrug og Udvikling af Landdistrikter har ført forhandlinger med rådsformandskabet om, at denne ordning skal indføres allerede i år. Derfor støtter vores udvalg denne anmodning om uopsættelighed. Dette er også en mulighed for at give de kvægavlere, som er ramt af den oksekødskrise, der er udløst af BSE, en økonomisk kompensation, uden at det belaster budgettet yderligere - jeg understreger yderligere - og disse bedrifter får alligevel en indkomststøtte ved at anvende afgrøden til foder. Det vil glæde kommissær Schreyer. Jeg beder Parlamentet stemme for dette forslag.
Da der ikke er nogen, der vil tale imod anmodningen om uopsættelighed, går vi nu over til afstemning.
Fru formand, i sidste måned vedtog Europa-Parlamentet et beslutningsforslag, der fordømte, at FLEC havde taget otte portugisere som gidsler. I går løslod FLEC et af disse portugisiske gidsler, og jeg vil gerne hilse dette positive skridt fra FLEC's side velkomment og appelere om, at yderligere syv positive skridt må følge, så de andre syv portugisiske gidsler også bliver givet fri.
Vi fordømmer gidseltagning som politisk middel, og det vil vi også gerne understrege nu. Vi ønsker, at De, fru formand, bliver vores talsmand i følgende initiativ. Eftersom det portugisiske gidsel, der netop er frigivet, helbredsmæssigt befinder sig i en ganske svækket tilstand, beder vi Dem om at rette henvendelse til FLEC, så denne tillader, at en international organisation, eksempelvis Røde Kors, straks får adgang til at vurdere sundhedstilstanden hos de andre syv portugisere, der endnu er gidsler i Cabinda-enklaven.
Som De ved, hr. Seguro, har jeg grebet ind, og jeg følger sagen nøje. Jeg har tænkt mig at følge Deres råd.
Med hensyn til valg af næstformanden, som skal finde sted i dag, skal jeg informere Dem om, at jeg fra De Europæiske Socialdemokraters Gruppe har modtaget fru Lalumières kandidatur.
Resultaterne af Det Europæiske Råds møde den 23.-24. marts i Stockholm og situationen i Mellemøsten
Næste punkt på dagsordenen er Rådets beretning og Kommissionens redegørelse om resultaterne af Det Europæiske Råds møde den 23.-24. marts 2001 i Stockholm og situationen i Mellemøsten.
Fru formand, kære medlemmer af Europa-Parlamentet, jeg skal fremlægge mit og formandskabets vurdering af topmødet i Stockholm. Mødet bestod af to dele, dels en opfølgning på Lissabon-processen og dels en diskussion om Unionens udenrigsanliggender. Der var endvidere en kortere diskussion om landbrugspolitikken. Først vil jeg kommentere Lissabon-processen.
Topmødet i Lissabon viste, at EU har fokus på at skabe en konkurrencedygtig, verdensførende og dynamisk økonomi med socialt sammenhold. På topmødet i Stockholm føjede vi fire forskellige områder til Lissabon-processen. Det første handler om den demografiske udvikling i Europa, der får stor betydning for den sociale dagsorden, der skal opstilles for Europa. Den demografiske udfordring vil efterhånden komme til at bestå af både bekymring over de offentlige budgetter og mangel på arbejdskraft. Det er en fælles udfordring for alle 15 medlemsstater. Det er nødvendigt med en stor indsats, ikke mindst på det sociale område. Dernæst kan vi også henvise til den sociale dagsorden, som det franske formandskab havde stor succes med at præsentere i Nice. De demografiske spørgsmål bliver altså føjet til Lissabon-processen.
Det andet nye område er bioteknologien. I Lissabon blev der lagt stor vægt på informationsteknologien. Det er fortsat vigtigt at bevare fokus på dette område, men vi skal også tilføje bioteknologien, hvis vi skal være et område og en del af verden, der fører an i den økonomiske udvikling. I så fald skal dette område også være et prioriteret spørgsmål for Unionen. Vi skal ikke vige udenom de vanskelige, moralske og etiske spørgsmål, der er forbundet med denne teknologi. De skal også besvares.
Det tredje nye område er en sammenkobling af den sociale udvikling, den økonomiske udvikling og den økologiske udvikling, det vil sige, at en holdbar social sammenhørighed og en vedvarende økonomiske vækst skal bygge på en økologisk afbalanceret samfundsudvikling.
Disse fire elementer er altså nye, men Lissabon-processen er selvfølgelig netop en proces og en udvikling. Det er derfor vigtigt for os at indse, at vi ikke kan gennemføre hele den sociale dagsorden og den økonomiske liberalisering på én gang. Det skal ske gradvist. Kursen er afstukket, og den blev bekræftet på Det Europæiske Råds møde i Stockholm. Den gældende målsætning er fuld beskæftigelse og aktive velfærdsstater.
Hvad angår den økonomiske liberalisering, tog vi yderligere et skridt i den rigtige retning i Stockholm. Det blev ikke så langt et skridt, som formandskabet havde ønsket, men det var bestemt et skridt i den rigtige retning.
For det første er der oprettelsen af et indre europæisk marked for finansielle tjenester. ØKOFIN-Rådets møde i Stockholm gav et stort gennembrud på området for finansielle tjenester og risikokapital, og det blev senere bekræftet i forbindelse med Det Europæiske Råds møde.
Vi blev enige om at gå videre med direktivet om posttjenester. Vi blev også enige om at afvikle monopolerne og åbne for konkurrencen på gas- og elmarkederne. Vi fik ikke den ønskede fartplan, men det bliver gennemført, og vi understreger vores ønske om at bevæge os i den retning. Det Europæiske Råd havde en livlig debat om følgende emner: Hvis visse medlemsstater åbner for fri konkurrence på markederne for gas og el, er det i længden en uholdbar situation, at andre medlemsstater undlader at gøre det. Så havner man nemlig efterhånden i en situation, hvor visse virksomheder på monopolmarkederne skaber sig gevinster, som senere bruges til markedsoffensiver i andre lande, der har åbnet deres markeder. Det vil skabe spændinger i Unionen, som bliver vanskelige at håndtere. Derfor er det vigtigt at fortsætte liberaliseringen af gas- og elmarkederne, sådan som vi principielt har foreslået, men det skal også ske i henhold til fartplanen.
Spørgsmålet om det europæiske luftrum bliver genoptaget i Göteborg i juni. Vi har gjort fremskridt med denne diskussion, og også på dette område tror jeg på, at vi når til enighed om the single European sky, inden afslutningen på det svenske formandskab.
På det økonomiske område skal man også gennemføre direktiverne om det indre marked i den nationale lovgivning, og 98,5% af direktiverne skal være vedtaget inden 2002.
Vi vil også indlede en ny WTO-runde. Vi har fremhævet betydningen af at gøre al den aktivitet, der er forbundet med eEurope, mere sikker. I Stockholm sagde vi også, at vi vil gå videre med Galileo-projektet. Det er vigtigt. Der er stadig nogle ting, der skal klares, f.eks. med hensyn til finansieringen, men vi mener, at det er et samfundsnyttigt projekt, der skal gennemføres hurtigst muligt. Allerede i morgen vil vores transportministre diskutere sagen yderligere.
Vi besluttede også, at den konkurrenceforvridende statsstøtte, der findes på det indre marked, skal reduceres senest i 2003. Inden da skal der udarbejdes en resultattavle - et scoreboard - der skal være tilgængelig for alle.
Det var i hovedtræk indholdet af diskussionerne om økonomiske spørgsmål i Stockholm. Det er som sagt et skridt i den rigtige retning, men vi er endnu ikke fremme ved målet. Der er tale om en proces, der bevæger sig i en bestemt retning. Det er den side af Lissabon-processen, der handler om økonomi.
Den anden side af processen er den sociale dagsorden. Det nye Europa, der vokser frem, kan ikke bare baseres på en liberalisering af markederne. Der skal også findes udtryk for en politisk vilje til at fordele den voksende velstand i Europa på en retfærdig måde, så vores medborgere kan leve et rigt liv. Det svenske formandskab har i konklusionerne fra mødet i Stockholm bestræbt sig på at skabe balance mellem den økonomiske liberalisering og det sociale ansvar.
På det sociale område er der opstillet et nyt mål for beskæftigelsen. Det er meget vigtigt, at vi koncentrerer os om den del af den europæiske arbejdsstyrke, der er 55 år og ældre. I 2010 skal 50% af denne gruppe være i beskæftigelse sammenlignet med 38% i dag. Vi har et nyt delmål for den almene beskæftigelsesgrad i 2005: 67% for alle og 57% for kvinder.
I 2052 skal vi have en indikator for børneomsorgen for at bidrage til en social dagsorden, der gør det muligt for unge mænd og kvinder at kombinere ansvaret for en professionel karriere med ansvaret for familie og børn.
På ligestillingsområdet tilstræber vi at skabe ikke bare et socialt Europa, men også et moderne Europa. Diskriminerende lønforskelle skal bekæmpes. Derfor fremhæves indikatorer herpå, så disse forskelle synliggøres. Ligebehandlingsdirektivet skal vedtages og skærpes allerede i år, hvilket også er et resultat af topmødet i Stockholm.
Jeg kan meddele Dem, at Præsidiet har konstateret, at den spanske udgave af Folias-beslutningen om decharge for gennemførelsen af de øvrige institutioners budget ikke er blevet rettet, som der blev anmodet om under afstemningen. Derfor vil tjenestegrenene tilpasse beslutningens punkt 19 til den oprindelige græske tekst.
indstilling ved andenbehandling (A5-0079/2001) fra Udvalget om Landbrug og Udvikling af Landdistrikter om Rådets fælles holdning (13292/1/2000 - C5-0002/2001 - 2000/0015(COD)) fastlagt med henblik på vedtagelse af Europa-Parlamentets og Rådets direktiv om ændring af Rådets direktiv 79/373/EØF om handel med foderblandinger og om ophævelse af Kommissionens direktiv 91/357/EØF (Ordfører: Graefe zu Baringdorf) og
Hr. formand, ærede kommissærer, kære kolleger, dette er et lærestykke i politisk udvikling. "Åben deklaration" - jeg behøver ikke længere at gå i detaljer - betyder ifølge Parlamentets forestillinger, at der så og sige skal stå på posen, hvad den indeholder, og dette klart og entydigt. Dette blev ændret i 1979 i form af en skjult deklaration - og siden da har der også været en diskussion. Der diskuteres i medlemslandene, men diskussionen har også allerede været i gang i flere år her i Parlamentet og i Kommissionen.
De ansvarlige afdelinger i Kommissionen forsøgte frem til deres udspil at gøre det klart, at det drejer sig om en åben deklaration, indtil de efterfølgende endte med at tilbagekalde denne vurdering med deres eget udspil. Så stemte vi i Parlamentet for dette gode udspil med et par forbedringer - vi krævede f.eks. en positivliste. Derefter blev det sendt videre til Rådet, hvor der blev lavet en studehandel, som resulterede i noget, der igen går i retning af en halvåben deklaration. Andet kunne man heller ikke have ventet fra Rådet. Det, vi er skuffede over, er, at Kommissionen, som jo var fornuftig og kraftigt gik ind for en åben deklaration, tilpassede sit forslag til Rådets forestillinger.
I mellemtiden havde ordføreren haft med alle de foreninger at gøre, som er aktive på dette område, nemlig sammenslutningerne, frem for alt Sammenslutningen af Producenter af Foderblandinger og landkreditforeningen i Tyskland. Alle gjorde sig i denne forbindelse umage med at gøre det klart, at denne åbne deklaration egentlig slet ikke var tilladt og mulig at gennemføre. Dette fortsatte nu i Rådet, efter at foreningerne ikke havde succes i Parlamentet. Rådet og som sagt også Kommissionen reagerede på det.
Nu har vi den situation, at vi har en skjult, halvåben deklaration. Det er interessant, at den daværende minister i Tyskland også arbejdede med på det. Han kom dog derefter med en udtalelse, hvor der stod, at han egentlig var for den åbne deklaration. Da turbulensen omkring BSE startede i Tyskland, skrev denne minister til mig, at jeg som ordfører og formand for Udvalget om Landbrug og Udvikling af Landdistrikter skulle drage omsorg for uden undtagelser at gennemføre en åben deklaration. Altså netop den minister, som gik ind for den halvåbne deklaration. Et rigtigt lærestykke i politisk kultur.
Nu står vi med en anden situation i medlemslandene, frem for alt også i Tyskland, og vi har igen en bølge af ophidselse på grund af BSE. Nu kommer alle de, som tidligere trådte på bremsen, og siger, at nu skal den åbne deklaration ubetinget gennemtvinges. Det er nu vores opgave. Vi vil - og det er mit forslag - holde fast i Kommissionens oprindelige forslag og vores ændringsforslag. I Parlamentet vil vi gennemføre den åbne deklaration. Vi vil gå ind i forhandlingerne med Rådet og om nødvendigt også lade dem strande i Parlamentet og skyde ansvaret over på Rådet, hvis det, som alle politiske grupper nu ønsker, skulle mislykkes.
Derfor, kære kommissærer, som beskæftiger sig med dette, skal De efter min mening være indstillet på, at Parlamentet vil stemme for mit forslag. Jeg håber, at vi har Kommissionen på vores side, og at De i de forhandlinger, som skal indledes med Rådet - vi har jo proceduren med fælles beslutningstagning - i Deres rolle som formidler, som De må påtage Dem, også vil støtte vores standpunkter. Vi er på rette vej. Vi vil have en åben deklaration uden undtagelser, og vi vil også have positivlisten. Hr. Byrne, i vores ændringsforslag giver vi Kommissionen en målsætning. Vi ønsker, dog ikke med det samme - vi ved også, at dette ikke er muligt - men i det mindste inden årets udgang et forslag fra Kommissionen, som i sidste ende signaliserer, i hvilken retning det kan gå. De kan se, at også på dette område er vi indstillet på at indgå kompromiser.
Hr. formand, kære parlamentsmedlemmer, mine damer og herrer, jeg vil ikke komme ind på det, som hr. Graefe zu Baringdorf har sagt i denne forbindelse, for det vil David Byrne tage stilling til sidst i forhandlingen. Jeg vil komme med en forklaring på det såkaldte proteinproblem. Kommissionen blev af Rådet (landbrug) den 4. december sidste år opfordret til at analysere markedssituationen for proteinrige afgrøder og at komme med konklusioner på baggrund af analysen. Desuden blev det ved opfordringen gjort klart, at Kommissionens eventuelle forslag skulle bevæge sig inden for rammerne af den økonomiske prognose, som var blevet vedtaget i Berlin.
Det Europæiske Råd i Nice præciserede få dage senere denne forpligtelse for Kommissionen og krævede en detaljeret analyse af udbud på og efterspørgsel af olie- og proteinafgrøder, og dette under streng overholdelse af de økonomiske målsætninger fra Berlin. Kommissionen var imødekommende over for denne opfordring, undersøgte de opståede spørgsmål grundigt og sammenfattede resultatet i et arbejdspapir og i en meddelelse til Rådet og Parlamentet. Hvad drejer det sig om?
I 2000 blev der i EU produceret omkring 3 millioner t kød- og benmel. Heraf blev omkring en 0,5 millioner t eksporteret til tredjestater, og ca. endnu 0,5 millioner t blev anvendt til fremstilling af dyrefoder på hjemmemarkedet. De resterende ca. 2 millioner t blev anvendt som svine- og fjerkræfoder. Med Rådets beslutning af 4. december sidste år blev anvendelsen af denne type foder, af denne type animalsk protein forbudt for alle landbrugets produktionsdyr. Indtil da var det som bekendt kun forbudt for drøvtyggere.
Hovedspørgsmålet i denne sag lyder nu, om det er et problem at erstatte disse mængder kød- og benmel med vegetabilske proteiner, og hvordan det kan ske på den bedste måde. For at kunne vurdere den ændrede foderefterspørgsel korrekt skal vi dog først se nærmere på udviklingen i kødforbruget og kødproduktionen. Analysen i arbejdspapiret tager udgangspunkt i den formodning, at forbruget af oksekød pr. person efter erfaringerne med BSE-krisen fra 1996 først omtrent vil blive indhentet i de kommende tre til fire år. Dette skulle dog betyde en stigning i forbruget og produktionen af svinekød og fjerkræ. Der er altså to faktorer, som afgør foderefterspørgslen ved produktionen af svin og fjerkræ - på den ene side det manglende kød- og benmel og på den anden side den forventede stigning i produktionen.
Til at erstatte kød- og benmel i foderstof til svin og fjerkræ kommer først og fremmest sojaskrå i betragtning, derudover også raps- og solsikkefrø, foderærter, hestebønner, sødlupiner, men også korn, selv om proteinindholdet i korn er relativt lavt. I praksis bestemmes foderblandingen af priserne på råvarerne, af deres tilgængelighed og af tekniske krav.
Den kombinerede effekt af alle disse variabler er svær at forudsige, og det er endnu sværere at se isoleret på de ændringer af de normale markedsmekanismer eller følgerne af andre politiske foranstaltninger, som forbuddet har medført. Ved den aktuelle prisforskel mellem korn og soja vil der være tre hovedreaktioner i foderstofindustrien og også i landbruget. For det første vil - da priserne for oliefrø i sammenligning med korn er relativt højere - andelen af proteinholdige foderblandinger blive reduceret til den fysiologisk nødvendige grænse. Som følge heraf skulle den samlede mængde af råprotein i dyrefoder falde noget i forhold til de sidste par år, især i forhold til 1998 og 1999, hvor sojapriserne var ekstremt lave.
For det andet skulle andelen af korn i dyrefoderet stige. Korn indeholder hovedsageligt energi og i mindre grad protein, men med et gennemsnitligt proteinindhold på 10% til 12% vil de 5 millioner t korn, som i forhold til sidste år bliver givet mere som foder i år, også kunne levere ca. en halv million t råprotein.
For det tredje vil de tilbageblevne huller hovedsageligt blive fyldt ud ved hjælp af ekstra import af sojaskrå. På baggrund af det mindre fald i den anvendte totalmængde og den ekstra mængde fra korn giver det et anslået behov i størrelsesordenen fra 1 til 1,5 millioner t soja.
Hvilke muligheder har vi prøvet for at lukke det anslåede hul? Først har vi undersøgt muligheden for at hæve støttebeløbet til oliefrø til 74 euro pr. t, i stedet for at holde det - som besluttet i Agenda 2000 - på samme niveau som korn, nemlig på 63 euro pr. t. Ulempen ved denne mulighed er, at dette ville genskabe den kulturspecifikke støtte til oliefrø, og at produktionen herefter ville falde ind under den maksimumsgrænse, som blev fastsat i Blair House-aftalen. Desuden ville man ved denne mulighed skulle anvende ca. 1.270 euro pr. t sojaskråækvivalent mere til ekstra støtte, altså seks gange så meget i ekstra støtte, som sojaskrå koster i øjeblikket. Budgetudgifterne ville for denne variant beløbe sig til ca. 475 millioner euro pr. år.
Dernæst har vi undersøgt mulighederne for at hæve støttebeløbet til ærter, bønner og sødlupiner med 6 euro. 6 euro har vi valgt, fordi der ville være dækning for en sådan forøgelse i WTO's fredsklausul. Beregningerne viser, at denne forøgelse ved den nuværende prisforskel mellem proteinplanter og korn kun ville medføre en meget begrænset udvidelse af de dyrkede arealer, og dette medfører naturligvis, idet de totale dyrkningsarealer skulle betales med denne højere støtte, ligeledes større udgifter, end det der svarer til prisen på den ekstra import af soja.
For det fjerde har vi vurderet, hvilke følger dyrkningen af proteinrige afgrøder vil få på braklægningsarealerne. Hvis der dyrkes produkter på braklægningarealer, som derefter kommer på markedet i konkurrence med korn og oliefrø, ville det medføre tvivl om arealpræmiernes tilhørsforhold til den blå kasse i korndyrkningen, bortset fra, at et sådant skridt internationalt ville blive mødt med meget kraftig kritik.
Jeg erklærer Europa-Parlamentets session, der blev afbrudt den 5. april, for genoptaget.
Arbejdsplanen blev fastsat den 2. april, men jeg har modtaget en række ændringer.
Kommissionens redegørelse omhandler partnerskabet med De Forenede Nationer om områderne udvikling og humanitære anliggender og vil blive afgivet af kommissær Nielson.
Desuden vedtog Udvalget om Retlige Anliggender og det Indre Marked den 11. april en betænkning af MacCormick om anmodning om ophævelse af Elisabeth Jeggles parlamentariske immunitet. Denne betænkning er i henhold til forretningsordenens artikel 6, stk. 6, opført på dagsordenen umiddelbart efter betænkning af Zimeray om anmodning om ophævelse af Johannes Voggenhubers parlamentariske immunitet.
Fru formand, ifølge forretningsordenens artikel 6, stk. 6, optages udvalgenes betænkninger om medlemmernes immunitet som første punkt på dagsordenen. Nylige begivenheder har mindet os om, at spørgsmål vedrørende immunitet ikke blot er formsager, men tager fat om roden på vigtige spørgsmål om demokrati i Europa, hvilket De også selv har hentydet til.
Er De sikker på, at forretningsordenens artikel 6, stk. 6, overholdes, hvis spørgsmålene om immunitet behandles efter Kommissionens meddelelse, som tilsyneladende er optaget som første punkt på dagsordenen, før spørgsmålene om immunitet? Er det en korrekt fortolkning af artikel 6?
Hr. MacCormick, De har fuldstændig ret, og det bliver, som De siger, eftersom de tre betænkninger om ophævelse af immunitet står øverst på dagsordenen efter Kommissionens redegørelse og før hr. Cashmans betænkning om offentlighedens aktindsigt i dokumenter.
Fru formand, hvis jeg har forstået det korrekt, er spørgsmålet om de sultestrejkende i de tyrkiske fængsler ikke på dagsordenen i dag.
Det er korrekt, hr. Wurtz. Rådet vurderede, at det ikke kunne behandle dette spørgsmål, og uden Rådet er der ingen grund til at behandle det. Til gengæld vil Rådet være til rådighed på mødet den 14. maj.
Fru formand, jeg mener, at svaret - ikke Deres, men Rådets - er uacceptabelt, og vi bør ikke acceptere det.
Da jeg skrev til Dem den 25. april, var Deres personlige holdning i øvrigt positiv. Jeg mener, at alle politiske grupper var positive. På det tidspunkt var 17 fanger døde. I mellemtiden er tallet steget med endnu to. 160 andre befinder sig i en kritisk tilstand. Det er min opfattelse, at Rådets svar, der skal udskyde debatten til en ukendt dato på et senere tidspunkt, er et uacceptabelt og bureaukratisk svar. Vi kan ikke vente på, at antallet af ofre for sultestrejken stiger fra dag til dag, uden at vi lever op til vores ansvar.
Eftersom den svenske justitsminister, hvis mine oplysninger er korrekte, vil være til stede i forbindelse med Cashman-betænkningen, kan man ikke forestille sig, at han ikke vil svare på vores anmodning om, at han retter henvendelse til den tyrkiske regering med et krav om, at man genoptager forhandlingerne med repræsentanterne for de indsatte snarest med henblik på at sætte en stopper for disse tragiske massedødsfald.
Tak, hr. Wurtz. For at supplere Deres oplysning kan jeg informere om, at det er fru Lejon, ministeren for demokrati og administration, der vil være til stede. Hr. Danielsson er i øjeblikket på en opgave i Korea, så den eneste minister, der er til rådighed, vil være fru Lejon, som ikke ønsker at komme ind på denne debat.
Fru formand, det ville naturligvis have været fint, hvis vi kunne have diskuteret dette presserende spørgsmål i dag. Jeg vil gerne gøre Dem og Parlamentet opmærksom på, at hr. Daniel Cohn-Bendit og jeg i de sidste dage har været i Tyrkiet som led i en meget spontan aktion. Hr. Cohn-Bendit er jo formand for den delegation, der i juni vil besøge Tyrkiet og de tyrkiske fængsler. Vi har også i dag holdt et møde om dette emne.
Hr. Cohn-Bendit og jeg - i det omfang jeg var til stede - har de sidste dage i Tyrkiet tydeligt givet udtryk for Parlamentets holdning over for regeringen, justitsministeren og europaministeren, og ligeledes over for de organisationer, der organiserer denne sultestrejke, menneskerettighedsorganisationer og parlamentsmedlemmer. Det vil jeg ikke undlade at nævne. I betragtning af sagens presserende karakter har vi med en meget spontan aktion forsøgt at give Parlamentets mening til kende over for parlamentet og menneskerettighedsorganisationerne.
Hr. formand, som bekendt markeres i dag for 11. år den internationale dag for pressefriheden. Mange af Europa-Parlamentets medlemmer ønsker givetvis at benytte lejligheden til at give udtryk for deres engagement i kampen for pressefriheden. Denne har i øvrigt givet resultater, idet der ifølge sammenslutningen Journalister Uden Grænser sidder færre journalister fængslet i dag, og færre medier er underkastet censur, end det var tilfældet for et år siden.
Pressionen mod og undertrykkelsen af journalister antager imidlertid talrige former. Journalister Uden Grænser peger på lande som Burma, Syrien, Kina, Etiopien, Tunesien m.fl. Hertil kommer i stigende omfang mafiaer, terroristgrupper og fundamentalistiske bevægelser. For ganske nylig har vi med beklagelse erfaret, at den franske journalist Brice Fleutiaux, der i mange måneder var tilbageholdt som gidsel i Tjetjenien, og hvis sag vi i øvrigt er gået i brechen for, ikke har kunnet overvinde den depression, der fulgte efter fængselsopholdet, og har taget sit eget liv. Vi bør derfor efter min opfattelse benytte denne dag til med fornyet kraft at markere vores engagement i den fortsatte fælles kamp for pressefriheden, som er helt afgørende for demokratiet.
Det har De uden tvivl ret i, hr. Wurtz. Vi tager Deres erklæring til efterretning.
Hr. formand, jeg vil hermed anmode forsædet om at fremsende et brev eller træffe de foranstaltninger, som det finder hensigtsmæssige i forbindelse med det, der sker for øjeblikket med de afrocolombianske samfund på Colombias stillehavskyst. I december var vi en gruppe parlamentsmedlemmer, som sendte et brev dertil, fordi der var trusler mod disse afrocolombianske samfund. I forgårs blev syv medlemmer af disse samfund myrdet - jeg har her en liste med navne og alder på disse personer - men det mest alvorlige er, at hundredvis af medlemmer af disse afrocolombianske samfund stadig trues.
Vi har ikke tid til at sende endnu et brev til hr. Pastrana. Derfor synes jeg, at Parlamentets forsæde med sin fine optræden kan bidrage til, at dette problem bliver kendt, og at myrderierne standses. Jeg beder Dem derfor, hr. formand, om, at forsædet sender et brev til hr. Pastrana og til de europæiske institutioner for at advare om, hvad der sker, og forsøge at forhindre yderligere skader.
Mange tak, fru González Álvarez. De plejer at være hovedperson, når det gælder beskyttelse af menneskerettigheder i Amerika og andre lande, så De ved udmærket, at Europa-Parlamentet altid følger disse problemer med stor opmærksomhed.
Jeg vil overdrage sagen til Parlamentets formand, således at hun kan henvende sig til den colombianske regering, og disse meget alvorlige problemer kan blive løst.
Næste punkt på dagsordenen er betænkning (A5-0127/2001) af Katiforis for Udvalget om Økonomi og Valutaspørgsmål om årlig bedømmelse af gennemførelsen af stabilitets- og konvergensprogrammerne.
Jeg giver ordet i syv minutter til ordføreren, hr. Katiforis.
Hr. formand, de stabilitets- og konvergensprogrammer, som Parlamentet bedømmer i dag, er den anden orientering i rækken af de oprindelige programmer, der for første gang blev fremlagt af de 14 medlemsstater i 1999 undtagen Grækenland, der for første gang fremlagde et program i år.
Tillad mig at starte med det sidste program, der omtaler situationer, som både er karakteristiske, og som jeg kender godt. Programmerne er en del af kontrolmekanismen til at gennemføre lydighed over for stabilitetspagten, en pagt om finansiel lydighed, hvis to hovedformål er at opnå et budgetunderskud på højst 3% om året og at opnå balance eller overskud i en hel økonomisk cyklus. Hvis man i Grækenland i 1993 havde sagt, at landets økonomi ville opnå disse mål efter blot syv år, havde man ikke taget vedkommende alvorligt. Grækenland er kendt for sin inflation - 13% i 1993 - og sit underskud - over 14% af BNP i 1993. Det var et afskrækkende eksempel i EU. Kun få troede på, at landet ville komme ud af disse tilstande. Men for slutningen af 2001 forudser Grækenland, og Rådet siger god for det, i stedet for et underskud at kunne fremvise et overskud på et halvt procentpoint af BNP, der stiger med 1,5% i 2001 og med 2% i 2003. I stedet for en inflation på 13% vil det kunne fremvise en inflation, man ikke regner med vil overstige 2,3%. Med Deres tilladelse har jeg dvælet lidt ved disse oplysninger, hr. formand, fordi Grækenlands tiltrædelse af prisstabilitetens og den finansielle stabilitets kultur måske er det sidste skridt til at besegle denne politiks succes i hele Europa.
Denne imponerende vending af den sidste medlemsstat, man skulle tro kunne leve op til kriterierne i Maastricht-traktaten, karakteriserer generelt den monetære og finansielle stabilitet, der har hersket i Europa, hvor alle har forsøgt at støtte den fælles mønt. Med sit afstemningsforslag foreslår Udvalget om Økonomi og Valutaspørgsmål Dem at anerkende og billige opnåelsen af finansiel stabilitet og stabile priser. Det fastslår, at den lille overskridelse af målet for inflation, som Den Europæiske Centralbank har fastsat det, ikke skyldes interne, økonomiske svagheder, men påvirkninger fra udlandet (benzinprisen, undervurderingen af euroen over for dollaren). Det fastslår desuden, at vi kun kan overholde budgetbalancen og altså opnå finansiel stabilitet på mellemlangt sigt på grundlag af en stærk europæisk økonomi, der er kendetegnet ved en hurtig produktionsvækst.
Den gennemsnitlige vækstrate nåede i 2000 op på 3,3%, hvor Østrig nåede 3,5%, Finland 5,2%, Grækenland 4,1%, Irland overraskende 10,7%, Luxemburg 8,3%, Holland 4,5%, Portugal 3,3% - lige over det europæiske gennemsnit - Spanien 4% og Sverige 3,9%. Desværre kan disse vækstrater ikke fortsætte. De højere benzinpriser, de højere renter og tilbagegangen i den amerikanske økonomi har ført til en revidering af de oprindelige prognoser og sætter dem nu til mellem 2,4% og 2,8%. Derfor kan vi i indeværende år ikke forvente samme lethed og samme budgetoverskud som i 2000, hvilket dog ikke er ensbetydende med underskud. Det er altså særligt vigtigt at organisere og anvende de offentlige udgifter til udviklingsstøtte godt, især hvis vi tænker på de langsigtede mål fra mødet i Lissabon: genoprettelse af fuld beskæftigelse inden årtiets udgang, en forøgelse af befolkningens deltagelse i arbejdsstyrken til 70%, opnåelse af en gennemsnitlig vækstrate for økonomien på 3%, en omorganisering af velfærdsstaten og fremme af den europæiske økonomi, så den kommer i første række i vidensøkonomien.
De stabilitetsprogrammer, som er fremlagt, indicerer, at medlemsstaterne er klar over disse behov. De har afsat de overskud, der er opstået efter afviklingen af den offentlige gæld, til sænkning af skatter og stigning i de offentlige investeringer og på længere sigt til at stabilisere det offentlige pensionssystem, som har tiltrukket sig stor opmærksomhed og visse økonomiske midler, der fører til en reservekapital.
Alle disse måder at udnytte de stærke, finansielle situationer på accepteres og støttes af Økonomiudvalget, men ikke i samme grad. Rådet anser det for at have absolut prioritet at formindske den offentlige gæld, men det har ikke nogen indvendinger mod de offentlige investeringer, for så vidt de ikke forhindrer afviklingen af gælden og ikke ser ud til at modarbejde skattesænkningerne. Vi fra vores side mener derimod, at opnåelsen og anvendelsesmåden af de primære overskud ikke er et spørgsmål om principper, men om en politisk gunstig situation, som skal bedømmes på grundlag af de eksisterende situationer og behovet for økonomisk styring. I den nuværende situation, der er kendetegnet ved truslen om en alvorlig afmatning i USA's økonomi og ved det vedholdende behov for at styrke vækstraten i Europas økonomiske potentiale, anser vi afvikling af gælden og skattelettelser for mindre vigtige end finansieringen af de offentlige investeringer, naturligvis i budgetteringer, som er afbalancerede, og som ikke giver underskud, for at styrke en udvikling, som fremviser tegn på afmatning, samt for at bidrage i retning af de strukturelle ændringer, der er nødvendige for overgangen til en moderne, teknologisk banebrydende økonomi med fuld beskæftigelse i Europa. De må ikke glemme, at for at fjerne en stor del af arbejdsløsheden er det er forudsætning, at vi opnår en stabil vækstrate på 3%, hvilket man ikke kan gå ud fra, at vores økonomi har opnået permanent.
Til sidst, hr. formand, vil jeg gerne rette en bøn til kommissæren, for Økonomiudvalget er foruroliget over, at Unionen endnu ikke har udleveret de detaljerede tekniske bedømmelser af alle programmerne til det ansvarlige udvalg i Parlamentet, og gentager sin bøn om en mere harmoniseret tidsplan for fremsættelse af medlemsstaternes programmer, så man kan opnå større sammenlignelighed, og i den foreliggende situation beder det desuden om Europa-Parlamentets fulde og rettidige deltagelse.
Jeg erklærer Europa-Parlamentets session, der blev afbrudt den 3. maj, for genoptaget.
Kære kolleger, som De ved, slog ETA til igen i Spanien under valgkampen i Baskerlandet med mordet den 6. maj i Saragossa på Manuel Giménez Abad, der var formand for folkepartiet i Aragon, og med en bilbombe i Madrid den 11. maj, der sårede 13 mennesker. Jeg har straks personligt og på vegne af Europa-Parlamentet givet udtryk for vores dybe sympati og sendt kondolencer til Manuel Giménez Abads familie. Jeg givet ligeledes givet udtryk for vores støtte til de spanske myndigheder.
Der er i det mindste en ting, der fremgår klart af valgresultaterne fra det spanske Baskerland. Det baskiske folk, der i stort antal gik til stemmeurnerne, forkaster volden. I dette øjeblik kan jeg kun håbe, at denne besked vil blive hørt af alle de politiske kræfter.
Det endelige forslag til dagsorden, som det blev opstillet af Formandskonferencen på mødet den 10. maj i overensstemmelse med forretningsordenens artikel 95, er omdelt.
Det foreligger ingen forslag om ændringer for mandag, tirsdag og onsdag.
Med hensyn til den aktuelle og uopsættelige forhandling har jeg modtaget to anmodninger om ændringer.
Med hensyn til menneskerettighederne har jeg modtaget en anmodning om at erstatte det andet underpunkt om "Guatemala" med et nyt underpunkt om "Menneskerettighedssituationen i Cameroun". Denne anmodning er fremsat af De Grønne.
(Forslaget vedtoges) Stadig vedrørende torsdag og i forbindelse med punktet "Ulovlig udnyttelse af naturressourcerne i Den Demokratiske Republik Congo". Jeg har modtaget en anmodning fra GUE/NGL-Gruppen om at erstatte dette punkt med et nyt punkt om "Oversvømmelserne i Frankrig".
Fru formand, ligesom vores gruppe netop har stemt i Cameroun-sagen, går vi ud fra, at andre grupper vil hjælpe os i næste måned med at tage Guatemala, Rios Monts stilling og de meget alvorlige krænkelser af menneskerettighederne op. Vi vil også gerne foreslå, at dette punkt, meget vigtige betænkninger og situationen i Congo behandles i næste måned, fordi EU er temmelig direkte involveret, og det ser også ud til, at det kan lade sig gøre i næste måned. Så er der nu den alvorlige situation i forbindelse med oversvømmelserne i Frankrig. Vi tilslutter os altså forslaget om at erstatte et punkt.
Kære kollega, jeg tager gerne Deres udtalelse i betragtning, men som De ved, er det Formandskonferencen, der skal undersøge den situation, De beskriver. Det forekommer mig, når jeg ser på gruppeformændene, at der er en vis enighed om det, De har foreslået. Jeg tror, at man kan regne med, at det er i denne retning, tingene vil gå.
(Forslaget vedtoges) Med hensyn til onsdag den 30. og torsdag den 31. maj 2001 foreligger der ingen forslag til ændringer.
Fru formand, jeg har en bemærkning til forretningsordenen vedrørende dødsstraffen i USA. Hvis De ikke allerede har gjort det, vil jeg bede Dem om at skrive til USA's præsident Bush og bede ham forvandle dødsstraffen til livsvarigt fængsel for Tim McVeigh, den højreekstremistiske terrorist og bombemand i Oklahoma.
Dette er på baggrund af vores langvarige modstand mod dødsstraffen i USA, men netop denne sag forstærkes af, at der er stadig flere tegn på, at bombningen ikke var en enkelt sindssyg bombemands værk, men et led i en sammensværgelse fra den højreekstremistiske Aryan Republic Army. At henrette ham på nuværende tidspunkt ville være at forhindre kampen for sandhed og retfærdighed, og det ville i stedet tjene de menneskers interesser og ideologi, som er impliceret i forbrydelsen.
Hr. formand, en bemærkning til forretningsordenen. Alle vores stemmekort på disse rækker er fjernet. Det kan være en sammensværgelse fra PPE-DE-Gruppens side for at vinde næste afstemning, men noget er gået galt.
Miljøudvalget holdt møde her i salen i går aftes. Nu vil stemmekortene naturligvis blive leveret tilbage.
Hr. formand, jeg var til stede i går eftermiddags. Jeg talte på plenarmødet, men mit navn fremgår ikke af tilstedeværelseslisten.
Næste punkt på dagsordenen er betænkning (A5-0165/2001) af von Wogau for Udvalget om Økonomi og Valutaspørgsmål om henstilling fra Kommissionen om de overordnede retningslinjer for medlemsstaternes og Fællesskabets økonomiske politikker for 2001 (KOM(2001) 224 - C5-0169/2001 - 2001/2081(COS)).
Hr. formand, ærede kolleger, den første januar 2002 indledes en ny historisk i etape i den europæiske integrations historie. 12 suveræne stater ombytter deres nationale valutaenheder med en fælles europæisk valuta. Borgerne i disse 12 medlemslande vil fra dette tidspunkt begynde at anvende de samme sedler og de samme mønter.
Det synes at være på sin plads at finde en særskilt betegnelse for dette nye trin i integrationen af de nationale økonomier, som er kendetegnet ved et fælles marked og en fælles valuta, og som vel nok er enestående i den økonomiske historie. Vi foreslår begrebet "europæisk hjemmemarked" som synonym for euroland eller eurozone. I dette europæiske hjemmemarked findes allerede en fælles pengepolitik. Siden tiltrædelsen af ØMU'en den 1. januar 1999 har Den Europæiske Centralbank været ansvarlig for den. I dag står vi dog med den udfordring at skulle formulere en passende fælles økonomisk politik for det europæiske hjemmemarked.
Udvalget om Økonomi og Valutaspørgsmål har med et bredt flertal foreslået, at denne økonomiske politik skal baseres på principperne om den sociale markedsøkonomi. Hovedinstrumentet til at koordinere de økonomiske politikker er på europæisk plan proceduren for fastlæggelse af de overordnede retningslinjer for den økonomiske politik, som er fastsat i traktaten. Europa-Parlamentet har indtil videre kun spillet en underordnet rolle i denne procedure. Jeg finder det derfor bydende nødvendigt at øge Europa-Parlamentets deltagelse i fremtiden.
En yderligere svaghed ved proceduren er dens manglende fleksibilitet. Anbefalingerne formuleres på grundlag af prognoser for økonomisk udvikling. Men hvis de økonomiske data på tidspunktet for indførelsen afviger fra prognoserne, mister anbefalingerne værdi. Der skal derfor skabes spillerum for medlemsstaterne til at reagere hurtigt på kortfristede ændringer af de økonomiske data. Der mangler en retlig bindende virkning for de overordnede retningslinjer. Der kan dog tales om en udpræget politisk binding til de overordnede retningslinjer for den økonomiske politik.
Men det er en ubestridelig kendsgerning, at det er i alles interesse at korrigere for fejludviklinger. Der skal dog i denne forbindelse også gives et vist bedømmelsesspillerum. Det er efter min mening nødvendigt ved vurderingen af den økonomiske politik i en medlemsstat at tage med i betragtning, hvorvidt udviklingen i det pågældende land påvirker hele euroområdet.
Den økonomiske vækst i EU vil i år blive markant lavere end i 2000. Kommissionen har i mellemtiden reduceret sin prognose fra 3% til 2,8%. Fra andre sider ventes der en endnu lavere vækst. Vi mener på grundlag af disse nye prognoser, at en værdi mellem 2% og 2,5% for dette år er yderst realistisk. På baggrund af den svækkede verdenskonjunktur er det efter min mening afgørende, at EU bliver bevidst om sine egne styrker. Hvorvidt vi bliver delagtiggjort i verdensøkonomiens mindre gunstige klima, afhænger for den største del af os selv. Netop på baggrund af udviklingen i USA og Japan får EU et ansvar for verdenskonjunkturen, som vi skal varetage.
Hvordan ser situationen ud i EU? Om inflationen kan siges, at prisstigningerne ifølge de løbende prognoser nu i to år i træk har ligget på over 2% og dermed over den værdi, som Den Europæiske Centralbank selv har defineret som prisstabilitet. I denne udvikling spiller eksterne faktorer som stigningen i oliepriserne jo en vigtig rolle.
På dette svære område yder Den Europæiske Centralbank en fremragende indsats. Den skal dog fortsat gøre alt for ikke at sætte den tillid, som den nyder, over styr. Derfor bifalder vi dens tilbageholdende politik og opfordrer den til at forsætte denne politik. Om rentesænkningen i den forgangne uge så er i samklang med dette, vil jeg her gerne sætte spørgsmålstegn ved.
Inden for budgetpolitikken nåede medlemsstaterne i det forgangne år gennemsnitligt målet om budgetter i balance, som er målsætningen i stabilitets- og vækstpagten. Dette skete imidlertid på baggrund af UMTS-provenuer, den lave rente og de øgede skatteindtægter som følge af den øgede økonomiske vækst. Disse gunstige rammebetingelser blev af nogle medlemsstater ikke i tilstrækkelig grad udnyttet til at afvikle handelsunderskuddet og gælden.
På baggrund af den aldersmæssige udvikling i den europæiske befolkningen og den ventede belastning af pensionssystemerne er det dog afgørende, at der skabes et tilstrækkeligt finansielt spillerum. Således skal potentialet for nedskæring af udgifterne udnyttes fuldt ud på alle områder. Betydningen af de offentlige investeringer skal ikke drages i tvivl på denne baggrund. De skal dog være målrettede og baseret på strategiske målsætninger og ikke erstatte vigtigere private investeringer.
Med til bevidstheden om egne styrker hører også fortsættelsen af de strukturelle reformer af kapitalprodukterne og arbejdsmarkederne i medlemsstaterne. På topmødet i Stockholm lykkedes det ikke at blive enige om konkrete datoer for liberalisering af de europæiske elektricitets- og gasmarkeder. Det beklager jeg dybt. Vi skal dog gøre alt for at gennemføre liberaliseringen af de sektorer, der endnu mangler. Det er en væsentlig forudsætning for at nå det ambitiøse mål, nemlig inden 2010 at gøre EU til verdens mest konkurrencedygtige og dynamiske økonomiske område.
Samtidig skal bestræbelserne på at fuldende det indre marked intensiveres yderligere. Jeg vil her kun nævne to vigtige eksempler: For det første skal der nu endelig opnås enighed om fællesskabspatentet. For det andet skal der på forsvarsområdet åbnes for Fællesskabets regler for offentlig tildeling af kontrakter, for så vidt som dette er forsvarligt.
Netop på et tidspunkt, hvor EU tager initiativ til at styrke en fælles forsvarspolitik, er skjoldet mellem de nationale forsvarsmarkeder ineffektivt, gammeldags og ganske enkelt for dyrt.
Fru formand, som De ved, afholder De Forenede Nationers Konference for Handel og Udvikling i øjeblikket møde i Parlamentets bygning i Bruxelles. De ved måske ikke, at to repræsentanter for den burmesiske militærjunta deltager i denne konference. Som De ved, har EU vedtaget en fælles holdning - med støtte fra Europa-Parlamentet - om ikke at udstede indrejsevisa til medlemmer af den burmesiske militærjunta. Og alligevel opholder de sig nu i vores egen bygning.
Så vidt jeg forstår, har Rådet ophævet forbuddet under konferencen, fordi det finder det nødvendigt af hensyn til forpligtelserne over for De Forenede Nationer. Hvis det er tilfældet, vil jeg anmode Dem, fru formand, om at få Rådet eller hr. Solana til at understrege, at der var tale om en undtagelse, og at visumforbuddet og den fælles holdning stadig er gældende.
Tak, hr. Corbett, jeg agter at drøfte dette spørgsmål med hr. Solana. Endvidere formoder jeg naturligvis, at ministeren har lyttet opmærksomt til Deres indlæg og noteret sig indholdet heraf. Jeg ved ikke, om ministeren ønsker at svare ... Ikke på nuværende tidspunkt. Udmærket. Vi har imidlertid hørt Deres budskab, hr. Corbett, og jeg vil personlig følge sagen på behørig vis.
Fru formand, jeg har en bemærkning til forretningsordenen. Jeg vil gerne gøre opmærksom på nogle uvelkomne gæster på vores område. I går var der en skammelig kommunistisk demonstration i gården over for Parlamentets tårnbygning. Det er meget intimiderende for medlemmerne med en sådan indtrængen på Parlamentets område. Vil De venligst undersøge de nærmere omstændigheder? Hvor går Parlamentets grænser, og hvilken ret har vi til at udelukke folk fra vores område?
Jeg har fornøjelsen straks at kunne give ordet til fru Banotti, som ønsker at besvare Deres spørgsmål.
Fru formand, som De ved, gjorde jeg i sidste uge Præsidiet opmærksom på en meget intimiderende og forstyrrende demonstration foran parlamentsbygningen i Bruxelles, så det overraskede mig også noget at se præcist det samme gentage sig i går.
Pladsen foran Parlamentet er åbenbart et offentligt sted, der falder ind under de lokale myndigheders kompetenceområde. Der har åbenbart været nogle kommunikationsforstyrrelser, for Parlamentet var ikke blevet informeret om den demonstration, der fandt sted i går. Jeg er enig med hr. Van Orden. Alle har ret til at udtrykke deres demokratiske synspunkter, men det var bestemt intimiderende for både parlamentsmedlemmerne og gæsterne, der i hundredvis forsøgte at komme ind i Parlamentet samtidig. Derfor håber jeg meget, at forvaltningen i Strasbourg vil sørge for, at noget lignende ikke gentager sig.
Jeg har ingen bemærkninger til den aktuelle sag, men det er anden gang, at adgangen til Parlamentet er blevet besværliggjort af de samme demonstranter.
Fru formand, mandag aften, efter Deres meddelelse om Berlusconi-sagen i Spanien, forespurgte jeg, om det ville være muligt at sende os de dokumenter, De havde modtaget fra de spanske politiske og juridiske myndigheder. De svarede, at De straks ville sørge herfor. Her til morgen, onsdag, har jeg imidlertid stadig ikke modtaget de pågældende dokumenter.
Det er helt uacceptabelt, hr. Caudron. Jeg skal straks undersøge, hvad der er sket. Jeg har to gange rejst spørgsmålet over for de berørte tjenestegrene, og man har forsikret, at dokumenterne var tilgået alle Europa-Parlamentets medlemmer. Jeg skal følge op på sagen.
Fru formand, jeg vil gerne kommentere det samme som hr. Corbett. Vi er også blevet underrettet om, at officielle repræsentanter fra Burma er i Bruxelles. Det er Unionens officielle politik ikke at modtage regeringsmedlemmer fra Burma på grund af landets skandaløse styre. Bemærk, at fru Aung San Suu Kyi, som har modtaget Sakharovprisen, stadigvæk sidder fængslet. Det er en skandale, at disse mennesker kan være til stede her og tale i Parlamentet. Derfor tilslutter jeg mig fuldt ud hr. Corbett og anmoder om, at der reageres øjeblikkeligt.
Fru formand, jeg går videre med Berlusconi-sagen. Først et positivt punkt: Jeg vil gerne meddele Dem og hr. Caudron, at den dokumentation, som De lovede os, er blevet sendt af tjenestegrenene. Vi modtog den i går, godt nok efter kl. 21.00, pr. e-mail på alle sprog, og derfor tror jeg, at flere kolleger endnu ikke har åbnet deres e-mail i dag.
Men nu en anden ting, fru formand. Foran mig har jeg et telegram, som De har sendt til hr. Berlusconi, leder af Forza Italia. De lykønsker hr. Berlusconi, ganske vist på egne vegne, men jeg må sige, at jeg undrer mig over den forholdsvis hjertelige måde, hvorpå De udtrykker håb om, at Italien med hans valgprogram får ny styrke. Jeg vil minde Dem om, fru formand, og understrege, at Berlusconis valgsejr ikke giver ham immunitet over for beskyldningerne om korruption og magtmisbrug. Jeg vil gøre det helt klart, at der er meget stor uklarhed om hans formues oprindelse. Endvidere udgør det monopolistiske greb om medierne en fare for det italienske demokrati, fru formand. De ved, at Berlusconi kontrollerer en stor del af den italienske presse. Det er ikke acceptabelt. Jeg håber, at Kommissionen hurtigt iværksætter en undersøgelse af denne krænkelse af den europæiske konkurrenceret.
Fru formand, jeg havde håbet, at De til trods for de pæne ord, som De har sendt til Berlusconi, ville tage initiativet under denne aktion for at gøre det klart, at det, der finder sted i Italien i øjeblikket, ikke er helt, som det burde være.
Hr. Staes, tak for Deres meddelelse om, at De har modtaget de omtalte dokumenter i går aftes. Jeg må anmode hr. Caudron om at kontrollere, at han har modtaget meddelelsen via det elektroniske postsystem.
Hvad angår det telegram, jeg har sendt til hr. Berlusconi, præciserede jeg, som De også bemærkede, hr. Staes, at der var tale om en personlig lykønskning. Jeg inddrog selvsagt på ingen måde Europa-Parlamentet, men udtrykte mig på egne vegne i dette lykønskningstelegram.
Fru formand, selv et roligt og moderat menneske som mig mister tålmodigheden til sidst. Vi har været vidner til en række personlige angreb på formanden for en politisk gruppe, og disse angreb blev begrundet med presseoplysninger, hvis rigtighed endnu ikke er blevet bevist. Parlamentet er en institution, og en institution ønsker, at alle dens medlemmer respekteres, hvilket efter min mening ikke er sket i de sidste to måneder. Det italienske folk har truffet et klart valg, der ikke kan bestrides, og vi har fået en regeringschef. Alle har således ret til at have deres egen mening, hvilket er helt legitimt, men når man befinder sig her i Parlamentet, bør man være så venlig ikke at give udtryk for sine holdninger i den forbindelse!
Fru formand, for nogle timer siden blev der begået et attentat mod hr. Landaburu, en baskisk journalist, som nyder stor anseelse både for sit faglige virke og for sit engagement for demokratiet og imod franquismen. Heldigvis lykkedes det at redde hans liv, men det gør ikke hændelsen mindre chokerende her kun nogle få dage efter valget i Baskerlandet, hvor man ud over resultatet bør fremhæve den positive kendsgerning, at 80% af de baskiske borgere afgav deres stemme.
Fru formand, der indtraf i går i forbindelse med forhandlingen om de tyrkiske arrestanters situation en lille hændelse her. I denne forbindelse udtalte bl.a. den fungerende næstformand, at Budgetudvalget ville blokere stillinger, som ville være nødvendige til at opbygge en sikkerhedstjeneste. Jeg vil gerne i egenskab af ansvarlig ordfører konstatere, at de pågældende stillinger i forståelse med Præsidiet er opført under reserven, og at Præsidiet indtil i dag ikke har anmodet om, at disse planlagte stillinger tages i brug. Således afviser jeg i høj grad påstanden om, at Budgetudvalget skulle blokere stillinger her, som ville være nødvendige til forbedring af sikkerhedssituationen i Parlamentet. Jeg henviser hermed til, at Præsidiet er blevet opfordret til at anmode om overførsel af relevante midler.
Hr. Ferber, Deres indlæg er ikke helt i overensstemmelse med protokollen, for ikke at sige slet ikke. Når dette er sagt, omtaler De problemet med hændelsen i går. Jeg kan sige, at vi har betragtet denne hændelse med den alvor, den fortjener. Kvæstorerne har allerede holdt møde og behandlet sagen. Jeg kan for øvrigt fortælle, at de pågældende demonstranter var kommet ind på Parlamentets område via indbydelse fra et medlem. Hverken dette medlem selv eller hans assistent lod til mere være til stede, således at demonstranterne på en måde var forældreløse og ikke mere blev ledsaget. Det er en ting.
Hvad angår Præsidiet, hr. Ferber, takker jeg Dem for at erindre herom, for vi er for tiden ved at vedtage nogle meget strenge sikkerhedsforanstaltninger. Det tror jeg, at mange parlamentsmedlemmer ønsker i vores institutions interesse, fordi det, der skete i går er én ting, men der kan ske andre ting. Alle er bevidst om det. Præsidiet ønsker naturligvis at samarbejde med Budgetudvalget. Vi håber, at det vil lykkes så snart som muligt.
Fru formand, hændelsen i går har intet med den kendsgerning at gøre, at der endnu ikke er godkendt bestemte stillinger. Der er ingen forbindelse.
For det første drejer det sig om en fejl ved indgangskontrollen her til plenarsalen. Folkene er der. Vi har ikke brug for nye stillinger. For det andet drejer det sig om, at Sikkerhedstjenesten, som vi har bedt overvåge indgangene, ville have været ansvarlig. Heller ikke den har noget med stillingerne at gøre. Det vigtige er, at vi gør noget på sikkerhedsområdet. Her har hr. Ferber ret. Men der er ingen direkte forbindelse mellem det og hændelsen i går.
Helt rigtigt, hr. Schmid, det er det samme, jeg selv har sagt. Begivenhederne i går er et forhold, det generelle sikkerhedsproblem er et andet.
Fru formand, jeg vil også gerne tage fat på punkt 23 i protokollen fra i går om sikkerhed.
Vi er alle meget taknemmelige for den forklaring, som De har givet på, hvordan sagen opstod i går, og det er meget vigtigt, at Parlamentet anerkender det, De også sagde, nemlig at dette er et emne, som Præsidiet også drøfter i øjeblikket. Det er en yderst alvorlig sag af vital betydning, for sikkerheden her i Parlamentet er ikke god nok.
Men det, der skete i går, er lidt anderledes, for det drager individuelle medlemmers status og ansvar i tvivl med hensyn til, hvem de inviterer ind i Parlamentet.
Vi har haft en meget livlig drøftelse i vores egen politiske gruppe her til morgen om denne sag, og jeg vil anmode Dem, fru formand, om at indkalde til et ekstraordinært møde i Præsidiet, så alle disse sager kan blive drøftet. Jeg erkender, at det allerede står på Præsidiets dagsorden, og at det er en igangværende diskussion, men det er så vigtigt, at vi får tid til at overveje dette spørgsmål ordentligt, at jeg mener, at vi har brug for et ekstraordinært møde i Præsidiet, og jeg anmoder Dem hermed om at indkalde til et sådant.
Tak, hr. Provan. Vi ser, om det kan lade sig gøre i morgen tidlig. Det er min spøg. Den 30. maj behandler vi problemet samlet i alle aspekter. Jeg tror ikke, at hr. Provan har forstået min opfordring.
Fru formand, jeg vil først takke hr. Ferber og hr. Schmid for ikke at have behandlet denne hændelse polemisk. Jeg beklager også meget, at den kunne finde sted. Jeg undersøgte straks, hvordan disse personer kunne trænge ind i mødesalen. Det viser sig, at et medlem af min gruppe er blevet misbrugt i denne sag. Jeg garanterer for min kollegas loyalitet. Han ønskede selvfølgelig ikke på noget tidspunkt en sådan begivenhed.
... havde anmodet om at blive modtaget, fordi den enes mor deltager i en sultestrejke i Tyrkiet, og hendes tilstand er kritisk. Min kollega gik ind på at møde dem på sit kontor, og da han tog afsked med delegationen, blev hans omsorg brugt mod ham, og de tre personer kunne trænge ind i mødesalen.
Jeg kan fortælle, at min kollega - som jeg straks informerede herom - i morges sendte mig et brev, hvori han forklarer, hvad der var sket. Han giver udtryk for sin bestyrtelse og undskylder over for Parlamentet. Jeg giver dette brev videre til Dem, fru formand. Jeg vil gerne sige, at jeg er så meget desto mere skuffet over denne begivenhed, da jeg ikke tror, at den tjener de mænds og kvinders sag, som dør hver dag i Tyrkiet. Jeg mener, at dette er den egentlige tragedie.
Jeg erklærer Europa-Parlamentets session, der blev afbrudt torsdag den 17. maj 2001, for genoptaget.
Kære kolleger, den 24. maj 2001 blev Santiago Oleaga, økonomidirektør for det baskiske dagblad El Diario Vasco, myrdet i San Sebastian med syv skud i ryggen.
Dagen før havde terroristerne allerede forsøgt at myrde en sikkerhedsvagt ved det baskiske universitet ved at anbringe en bombe under hans bil. Bomben sprang heldigvis ikke.
Straks efter meddelelsen om mordet på Santiago Oleaga kondolerede jeg på egne og på Europa-Parlamentets vegne hans familie og kolleger og forsikrede dem om vores medfølelse.
Endnu en gang har ETA desværre vist sit sande ansigt, den blinde terrorisme, der afviser demokratiet, og som forhåner alle frihederne, herunder en af de mest grundlæggende friheder, nemlig ytringsfriheden.
Næste punkt på dagsordenen er fastsættelse af arbejdsplanen. Forslaget til dagsorden er omdelt, og der er foreslået eller foretaget følgende ændringer (forretningsordenens artikel 111):
Jeg vil allerførst komme med to oplysninger. Kommissionens meddelelse, som hr. Busquin vil fremlægge, omhandler det særlige program, der iværksætter rammeprogrammerne 2000-2006 for på den ene side De Europæiske Fællesskaber, for så vidt angår tiltagene inden for forskning, teknologisk udvikling og demonstration, og på den anden side Det Europæiske Atomenergifællesskab, for så vidt angår tiltagene inden for forskning og uddannelse.
Jeg kan endvidere oplyse, at hr. Mayers betænkning for Udvalget om Retlige Anliggender og det Indre Marked er taget af dagsordenen, da det endnu ikke er blevet vedtaget i det kompetente udvalg.
Med hensyn til forhandlingen under ét om miljøpolitikken har Rådet underrettet os om, at den svenske miljøminister, hr. Larsson, ønsker at være til stede under behandlingen af fru Hulthéns betænkning. Efter aftale med de politiske grupper rykkes forhandlingen under ét derfor frem på dagsordenen. Den sættes ind før betænkningen fra fru Myller, ligeledes for Miljøudvalget, om et EU-miljøhandlingsprogram.
Endelig kan jeg oplyse, at dagens frist for anmodninger om separate afstemninger, delte afstemninger og anmodninger om afstemninger ved navneopråb er rykket frem til kl. 16.00 - dette også på foranledning af og efter aftale med alle de politiske grupper.
Fru formand, man har i de seneste dage indgået en aftale om et forslag til en EU-lovgivning om bekæmpelse af pædofili. Jeg vil gerne minde om, at denne aftale kommer på et lidt sent tidspunkt i betragtning af de tusindvis af underskrifter, som vi har har haft den ære at forelægge for Dem i forbindelse med dette problem, og i betragtning af forværringen af dette fænomen, der har ramt mange hundreder børn, sådan som det har været tilfældet i Italien i de sidste par uger.
Vi vil gerne have et hurtigere retssystem og nogle strengere love. Alt for ofte ligger der nemlig økonomiske interesser - og tit også politisk overbærenhed - bag denne afskyelige forbrydelse, som præger tusindvis af børn resten af livet.
Vi vil gerne have, at Parlamentet henvender sig til Kommissionen og Ministerrådet for at få skabt en kultur, der bygger på en bred afvisning af pædofili, og hvor der også fastlægges regler for brugen af internettet, der alt for ofte er et redskab, som børnemisbrugerne benytter sig af. Børn fra hele verden - og i dette tilfælde navnlig fra Europa - anmoder Parlamentet om at give sin holdning til kende. Vi kan ikke nøjes med forsinkede eller begrænsede dokumenter - vi er nødt til at begynde at gøre en effektiv indsats!
Fru formand, jeg ville gerne komme ind på et meget vigtigt møde, der fandt sted i går i Rådet (retlige og indre anliggender), hvor man nåede til enighed om retten til privatlivets fred og den grundlæggende ret til adgang til telekommunikation.
Det er det, der kaldes ENFOPOL 29. Det har aldrig været drøftet her i Europa-Parlamentet. Der var en drøftelse om ENFOPOL 98 om omarbejdelse af de internationale brugerkrav, men dette er noget helt andet. Det er at fortolke de eksisterende krav, og hvordan de vil blive brugt i EU. Det er fuldstændig uacceptabelt, at vidtrækkende beslutninger er blevet truffet af Rådet (retlige og indre anliggender), når der ikke har været nogen debat om emnet i Europa-Parlamentet. Disse beslutninger vil berøre os alle, og de vil berøre alle uden for Europa-Parlamentet. Folk vil ikke have ret til privatlivets fred, og det er et spørgsmål, der bør rejses over hele linjen. Det er et spørgsmål om en grundlæggende ret.
Fru formand, jeg vil gerne tale om det samme emne. Det uheldige ved fornyelsen af disse ENFOPOL-planer er, at de rækker langt ud over det, der blev planlagt for bare tre år siden. Det er ikke længere kun traffic data og content data - altså headeren i en e-mail og indholdet - der overvåges, der overvåges mange, mange flere detaljer, lige til de mindste detaljer om kreditkort, IP-ports, hvor computeren overvåges helt igennem. Det vil sige, at der ikke længere er noget på kommunikationsområdet, der ikke bliver overvåget. Det forelå ikke engang som et rigtigt dokument i Rådet. Vi har overhovedet ingen muligheder for at nærme os informationerne! Selve beslutningen er endnu ikke truffet, tilsyneladende på grund af en formel fejl. Men beslutningen kan træffes til enhver tid, det behøver vi ikke holde møde om.
Næste punkt på dagsordenen er betænkning (A5-0173/2001) af Hautala for Udvalget om Kvinders Rettigheder og Lige Muligheder om forslag til Europa-Parlamentets og Rådets direktiv om ændring af Rådets direktiv 76/207/EØF om gennemførelse af princippet om ligebehandling af mænd og kvinder for så vidt angår adgang til beskæftigelse, erhvervsuddannelse, forfremmelse samt arbejdsvilkår (KOM(2000) 334 - C5-0369/2000 - 2000/0142(COD)).
Hr. formand, EU har allerede et kvart århundredes traditioner inden for lovgivning, hvilket forpligter os til at tage kvinders og mænds ligestilling i erhvervslivet alvorligt. Direktivet, som i dag er forelagt, har såmænd fået sin oprindelige form allerede i 1976. Vi kan konstatere, at vores samfund i mange henseender har udviklet sig kraftigt i løbet af dette kvarte århundrede, og tiden er også inde til at undersøge, om vores opfattelser af kvinders og mænds ligestilling i erhvervslivet svarer til moderne krav. Dette forpligtes vi også til af Amsterdam-traktaten, der bl.a. bestemmer, at der generelt skal tages hensyn til kvinders og mænds ligestilling i alle Fællesskabets aktiviteter.
Vi har helt nye udfordringer, som vi skal tage fat på med lovgivningsinstumenter. I dette direktiv foreslår EU for første gang foranstaltninger, der binder medlemsstaterne til at bekæmpe sexchikane, som hyppigt forekommer på arbejdspladser. Jeg kan også sige, at ifølge undersøgelser har hver anden kvinde i Den Europæiske Union været udsat for sexchikane på sin arbejdsplads. Det er helt klart, at den sommetider også kan være rettet mod mænd, også mænd kan være ofre for sexchikane, men det er dog hovedsageligt i dag sådan, at størstedelen af ofrene er kvinder. I den henseende foreslår Udvalget om Kvinders Rettigheder og Lige Muligheder, at vi skal gå lidt længere, end Kommissionen oprindeligt har ment. Udvalget vil gerne have, at medlemsstaterne træffer forebyggende foranstaltninger til bekæmpelse af seksuel chikane, og at arbejdsgiverne har en forpligtelse til at skabe arbejdsforhold, hvor sexchikane ikke er sandsynlig. Jeg har også påpeget, at dette kan forbedre arbejdsgiverens stilling, for hvis vedkommende kan vise at have påbegyndt sådanne forebyggende foranstaltninger, står vedkommende sikkert stærkere i en konfliktsituation.
At sikre moderskab kræver også ekstra bekræftelser. Jeg kommer selv fra Finland, og jeg tænker ofte på, at Finland egentlig er et mønsterland for ligestilling. Jeg kan dog fortælle, at også i vores land får f.eks. ca. 30-årige kvinder flere aborter, end man egentligt burde. Når man har undersøgt, hvad det skyldes, har man konstateret, at dette kan skyldes, at konkurrencen på arbejdspladserne er så hård. Arbejdsgiverne forskelsbehandler kvinder, der har den alder, hvor de sandsynligvis vil anskaffe sig børn. Dette vil vi nu forbyde endegyldigt. Det er kønsdiskrimination, og det er forbudt.
I dette direktiv gives ofrene for sexchikane også stærkere instrumenter til retsbeskyttelse og denne kan kræves selv efter ansættelsesforholdets ophør, og ofret for sexchikane kan påbegynde retslige foranstaltninger. Her kan vedkommende få bistand af uafhængige myndigheder, hvis etablering forpligtes af dette direktiv.
I de fleste medlemsstater findes der sikkert allerede den type af uafhængig myndighed, der står for ligestilling, men jeg ønsker at påpege, hvor vigtigt dette spørgsmål er med tanke på ansøgerlandenes situation. Udvalget om Kvinders Rettigheder og Lige Muligheder har i anden forbindelse i særdeleshed lagt mærke til, at spørgsmålet om mænds og kvinders ligestilling i ansøgerlandene slet ikke har været så eftertrykkeligt fremme i forhandlingerne om medlemskab, som der er behov for. Dette kan også styrkes, således at der skabes tilstrækkelige institutioner, hvis opgave ifølge loven er at sørge for gennemførelsen af ligestillingen og endda at fremme den.
Jeg vil gerne fremhæve, at samfundets udvikling har frembragt en ny type spørgsmål om ligestilling. Der blev livligt diskuteret i vores udvalg, om også unge mænd og fædre har brug for en stærkere beskyttelse mod sexchikane. Jeg tror, at vi fandt et godt kompromis, hvorved vi også tager fædrene og deres rettigheder med i dette direktiv. Jeg mener, at dette er ganske tidssvarende, når ligestillingsdebatten hovedsageligt har drejet sig om, hvordan mændene kan deltage i gennemførelsen af deres familieforpligtelser. På den måde kan vi nærme os den faktiske ligestilling.
Hr. formand, Udvalget om Beskæftigelse og Sociale Anliggender har ment, at der trods de fremskridt, der er sket på lovgivningsområdet, stadig består lønforskelle og adskillelse af kvinder og mænd på arbejdsmarkedet, ligesom de lave lønninger i de traditionelle sektorer synes at blive ført videre i servicefagene og i den såkaldte "nye økonomi". 40% af væksten i kvinders beskæftigelse er i deltidsjob eller som løstansatte på mindsteløn, hvilket som alternativ til ledighed og som middel til at forene arbejde og familieliv uundgåeligt bliver en ny indirekte forskelsbehandling, som statistikken ikke i tilstrækkelig grad afspejler, og det samme gælder ansættelse af overkvalificerede til stillinger på lavere niveau.
Strukturfondene bør kunne fungere som incitament for arbejdsmarkedets parter til at indgå ligestillingsaftaler. Konklusionerne fra Rådet i Lissabon, beskæftigelsesretningslinjerne for 2001, den socialpolitiske dagsorden og traktatens nye ordlyd lægger større vægt på at øge kvindernes beskæftigelse kvantitativt og kvalitativt, ikke kun for at føre en rettighed ud i livet, men især af hensyn til balance i økonomien og holdbare pensioner. Det er vigtigt, at det sker, selv om det sker med andre motiver.
Udvalget om Beskæftigelse og Sociale Anliggender foreslår i sine tekster nye former for positive særforanstaltninger mod den indirekte forskelsbehandling, som rammer en eller flere, og mod seksuel chikane som middel til undertrykkelse og ydmygelse, med eller uden direkte seksuel udnyttelse. Lad os sige det på den måde, at vi går ind for en bredere og mere realistisk opfattelse på dette område.
Udvalgets medlemmer var enige om yderligere beskyttelse ved moderskab, faderskab, adoption og graviditet, og vi anbefaler igen, sådan som Europa-Parlamentet allerede har gjort, at direktiv 92/85/EF revideres. Retten til at vende tilbage til den samme stilling, som er indeholdt i direktiv 76/207/EØF - og her er vi uenige i fru Hautalas betænkning - bør som sikring af beskæftigelse efter barsel indebære, at kvinden kan beklæde en lignende stilling, hvis den foregående er nedlagt eller ændret ...
Hr. formand, det er snart seks år siden, efter EF-Domstolens famøse dom af 17. oktober 1975, at vi diskuterede ændringen til direktivet fra 1976 om ligestilling, for så vidt angår beskæftigelse, uddannelse, forfremmelse og arbejdsvilkår.
Kommissionen havde gode intentioner, da den i 1996 forelagde et ændringsforslag til dette direktiv, som alligevel har været medvirkende til konkret at fremme ligestillingen mellem kvinder og mænd på arbejdsmarkedet på de pågældende områder.
Ændringsforslaget fra 1976 havde udelukkende til formål at redde den positive særbehandling, som var truet af dommen fra 1975. Som ordfører til dette ændringsforslag, som ikke beroligede mig, mente jeg, at det var rigtigt at konsultere en anden dom fra Domstolen i en tilsvarende sag, Marshall-sagen. En sag, som blev indledt i november 1997, og som ikke gav medhold til hr. Marshall, som følte sig diskrimineret på grund af positiv særbehandling af en kollega. Vi har igen set på sagen for at se, om den positive særbehandling i virkeligheden ikke er diskriminerende, for der er sket en kovending i Domstolen.
Med udgangspunkt i at vi naturligvis alle er lige for loven, ville Udvalget om Kvinders Rettigheder og Lige Muligheder og det daværende Parlament alligevel støtte mig i en anmodning til Kommissionen om at trække sit forslag tilbage, da dette var utilstrækkeligt, særligt fordi Amsterdam-traktaten i mellemtiden var blevet underskrevet. Den 8. marts 1999 bad vi derfor her i Parlamentet Kommissionen om ikke kun at trække forslaget tilbage, men også at fremlægge et nyt forslag på grundlag af den ratificerede Amsterdam-traktat. Vi har præciseret denne anmodning og har understreget, at i henhold til artikel 2, 3 og 141 i Amsterdam-traktaten er ligestilling mellem mænd og kvinder en grundlæggende rettighed i et demokratisk samfund, hvilket kræver, at denne ligestilling bliver gennemført ved en række aktive foranstaltninger med positiv særbehandling.
Vores budskab er klart. Forslaget i direktivet bør indeholde et bindende juridisk mandat til at tage positive foranstaltninger hver gang, de er nødvendige, for at tilvejebringe ligestillingen mellem mænd og kvinder og for at afhjælpe underrepræsentationen af kvinder i beslutningsprocesserne.
Kommissionen måtte bide i det sure æble. Den foreslog for næsten et år siden en ændring af direktivet fra 1976. Personligt ville jeg have foretrukket, at den havde fremlagt en helt ny udgave i stedet for småændringer hist og her, for teksten medførte næsten 200 ændringsforslag fra ordføreren og de medvirkende udvalg, der ofte glemte den oprindelige tekst og med den den helt prisværdige hensigt i dette direktiv at ville genskabe hele ligestillingspolitikken for alle områder, der er dækket af andre direktiver. Man kan med rette sige, at disse andre direktiver skal forbedres, men denne ændring har intet at gøre med disse direktiver. Dette har ikke gjort min opgave som tidligere ordfører og skyggeordfører, denne gang for min gruppe, lettere, for uheldigvis kunne jeg ikke glemme budskabet fra min betænkning fra 1999. Personligt mener jeg, at den foreslåede tekst fra Udvalget om Kvinders Rettigheder og Lige Muligheder skyder over målet og indimellem er meget svag juridisk og ikke lever op til det ansvar, som Rådet og Kommissionen med rette kan forvente af en lovgivende part som Parlamentet.
Jeg har forsøgt at mane til fornuft, men det er kun delvis lykkedes. Jeg beklager især de ændringsforslag, der overser artikel 141 i traktaten. Jeg beklager de ændringsforslag, der indfører de såkaldte definitioner. Jeg beklager det sammensurium i forbindelse med beskyttelse af moderskabet og forvirringen mellem barselsorlov for kvinder, forældre, ...
Hr. formand, først vil jeg gerne takke ordføreren, fru Hautala, for det omhyggelige arbejde, hun har udført, og for hendes vilje til at tage højde for alle de politiske gruppers bidrag og forslag på dette vanskelige område. Indlægget før mit viste, hvor heftig en diskussion vi havde i Udvalget om Kvinders Rettigheder, for det er rigtigt, at direktivet fra 1976 har spillet en meget stor rolle, men der er gået 25 år, og de sociale adfærdsmønstre og kvindernes rolle har ændret sig. I mellemtiden har der været utallige domme fra Domstolen, og vi har ikke mindst fået Amsterdam-traktaten, som ud fra et juridisk synspunkt giver os mulighed for at styrke og effektivisere de juridiske instrumenter, der som bekendt er uundværlige for, at vi kan gennemføre politikkerne i praksis og konkret føre princippet om lige muligheder ud i livet, også når det gælder adgangen til arbejdsmarkedet.
Vi var stærkt fristet til at løse mange af kvindernes problemer med denne ændring af direktivet - det har fru Lulling ret i - men ud fra et juridisk synspunkt tror jeg, at resultatet af vores arbejde er helt i tråd med forslagene og målsætningerne i det ændringsforslag, som Kommissionen har forelagt for os. Definitionerne af "direkte forskelsbehandling" og "indirekte forskelsbehandling", som vi har forbedret ved at tage udgangspunkt i Kommissionens forslag, gør det efter min mening muligt at skabe juridisk klarhed omkring brugen af dette instrument. Medtagelsen af chikane og seksuel chikane som diskriminerende handlinger er uden tvivl lige så klar, og dette er også tilfældet med præciseringen af, at hverken retten til moderskabet eller retten til faderskabet må give grund til forskelsbehandling. Muligheden for at iværksætte positive særforanstaltninger - og det gælder i øvrigt også for den mulighed, traktatens artikel 141, stk. 4, giver os - er efter min mening et lige så klart instrument, der virkelig gør direktivet - som forhåbentlig træder i kraft inden årets udgang og bliver et instrument, der står til rådighed for alle medlemsstater, alle kvinder og alle organisationer - til et ekstra instrument foruden dem, som EU allerede har stillet til rådighed for mange medlemsstater i alle disse år.
Der var nogle, der kom ind på spørgsmålet om, hvorvidt EU blander sig for meget, subsidiaritetsprincippet taget i betragtning. Jeg er dog af den opfattelse, at dette heller ikke er noget, der kan bruges som undskyldning, for man fastlægger her de juridiske instrumenter, som kan vedtages, og som er bindende på nogle punkter og frivillige på andre punkter alt efter medlemsstaternes retssystemer. Men jeg tror og håber, at Parlamentet i dag vedtager fru Hautalas forslag med et bredt flertal, og det er et forslag, som det altovervejende flertal i Udvalget om Kvinders Rettigheder står bag. Jeg mener nemlig, at dette også vil være et skridt i retning af en konkret gennemførelse af et af Fællesskabets grundlæggende principper, og det er netop princippet om lige muligheder.
Hr. formand, jeg vil gerne tilslutte mig lykønskningerne til Heidi Hautala. Hun har søgt efter kompromisser, og hun har imødekommet de forskellige indvendinger, som vi havde. Jeg håber derfor, at hendes indsats belønnes kl. 11.00, for en betænkning, som man har arbejdet så hårdt på, og som man burde være enige om, skal have et stort flertal i Parlamentet. De kan i hvert fald regne med min gruppes støtte.
Jeg erklærer Europa-Parlamentets session, der blev afbrudt den 31. maj, for genoptaget.
Fru formand, kære kolleger, jeg vil gerne komme med en bemærkning til protokollen. I bilaget til protokollen, under Vedtagne tekster, ad Méndez de Vigos betænkning - jeg leder netop efter mine papirer og finder selvfølgelig ingenting - står der i et punkt, at der skal udarbejdes en europæisk forfatning. Det stammer fra et ændringsforslag fra hr. Brok. Efter at have talt med hr. Brok har han bekræftet over for mig, at han ikke valgte en sådan formulering i sit ændringsforslag. Jeg skal derfor anmode om på grundlag af ændringsforslagene endnu en gang at undersøge, om dette emne nu er optaget korrekt i slutdokumentet fra hr. Méndez de Vigo i alle sprogversioner, da vi naturligvis gerne vil undgå fejlfortolkninger her.
Det endelige forslag til dagsorden, som det blev opstillet af Formandskonferencen i overensstemmelse med forretningsordenens artikel 110, er omdelt.
Med hensyn til mandag og tirsdag har jeg ikke modtaget ændringsforslag.
Jeg har modtaget en anmodning fra PPE-DE-Gruppen om udsættelse af forhandlingen under ét om den årlige betænkning af Wuori for Udvalget om Udenrigsanliggender, Menneskerettigheder, Fælles Sikkerhed og Forsvarspolitik om menneskerettighederne i verden i 2000 og Den Europæiske Unions menneskerettighedspolitik samt redegørelsen fra Rådet om Unionens strategi i de internationale organisationer.
Vi skal høre en repræsentant fra PPE-DE-Gruppen, så Parlamentet i forbindelse med forberedelsen af Det Europæiske Råds møde i Göteborg og i nærværelse af Rådet kan tage resultatet af folkeafstemningen i Irland om Nice-traktaten i betragtning.
Fru formand, det er faldet os meget, meget svært at stille dette forslag, fordi vi jo også gerne vil have et godt samarbejde med fru Hautala inden for det politisk mulige. Men vi vil have tilstrækkelig tid til debatten om Göteborg, og vi har derfor foreslået at udskyde hr. Wuoris betænkning til minimødet. Det er altså ingen indvending imod sagen. Det drejer sig derimod om at få mere tid til at forberede det vigtige topmøde i Göteborg.
Fru formand, jeg vil gerne appellere til hr. Poettering og også de andre, som har planlagt en udsættelse af forhandlingen af Wuori-betænkningen om menneskerettigheder. Det er nemlig således, at hver gang Parlamentet skal tage stilling til menneskerettigheder, sker det på et meget teoretisk plan. Men når der så faktisk kan gøres noget, bliver sagen udsat.
Jeg beder hr. Poettering om at overveje den mulighed, at hr. Wuoris betænkning ikke tages af dagsordenen, og at der alligevel føres en kort forhandling om den irske folkeafstemning i forlængelse af forhandlingen om Det Europæiske Råd i Göteborg. Det vil være meget uheldigt, hvis denne betænkning af hr. Wuori - uden tvivl et stort højdepunkt i denne uge - nu pludselig skulle tages af dagsordenen. Ingen af jer ønskede noget sådant i sidste uge. Da burde vi selvfølgelig have tænkt på, at folkeafstemningen i Irland giver anledning til en forhandling, men det gjorde vi ikke.
Fru formand, min gruppe vil støtte, at forhandlingen om menneskerettigheder udsættes, forudsat at den bliver sat på dagsordenen for mødeperioden i juli, altså at der ikke sker en udsættelse på ubestemt tid. Og det er, fordi vi mener, at forhandlingen om den betænkning er meget vigtig, men vi mener også, at der er andre begivenheder som f.eks. Irland, der fortjener vores opmærksomhed kort før topmødet i Göteborg.
Og jeg kan tilføje en oplysning: Hvis mine oplysninger er korrekte, vil den belgiske premierminister, hr. Verhofstadt, besøge Parlamentet i næste mødeperiode. Hr. Verhofstadt var som senator fra Kongeriget Belgien formand for den kommission, der undersøgte Belgiens ansvar i Rwanda-sagen. I Belgien kører der i øjeblikket en historisk sag, hvor omfanget af folkedrabet indkredses, og det tjener efter min mening til Belgiens og EU's ære. Jeg mener, at det er meget vigtigt, at vi lytter til Belgiens premierminister i forbindelse med et emne, der er så afgørende.
Tak, hr. Barón Crespo. Jeg mente, at hr. Poettering var enig i, at betænkningen medtages på dagsordenen for Parlamentets møde i juli.
Hr. Poettering har fremsat sin anmodning, og fru Hautala er imod. Vi skal nu høre en taler for, eftersom hr. Poettering fremsatte anmodningen. Hr. Barón Crespo er mest for, men på betingelse af en udsættelse til juli. Man kan altså sige, at der også har været en anden taler for udsættelsen.
Jeg må indlede med en beklagelig meddelelse. Som De har set, er mødelisterne endnu ikke hængt op ved indgangen til salen. Der er tekniske problemer med den computer, som de bliver printet ud på, og jeg må desværre bede Dem skrive Dem på lidt senere - f.eks. i forbindelse med afstemningen til middag. Der er desværre ikke andet at gøre.
(Tilråb fra hr. Ferber: Det er alt sammen næstformandens skyld!) Hr. Ferber, i sådanne tilfælde er det automatisk embedsmand Rømer her ved siden af mig, der har skylden!
Hr. formand, jeg vil gerne meddele, at jeg var til stede her i går. Jeg ankom til Parlamentet i går klokken 18, men desværre skrev jeg mig ikke på tilstedeværelseslisten, fordi jeg var optaget af noget andet.
Hr. Sacrédeus, vores tjenester vil finde ud af, hvordan man skal håndtere det.
Hr. formand, i går talte jeg på vores gruppes vegne om dødsstraffen, og jeg sagde også ved den lejlighed, at der i vores øjne er en konflikt mellem Europas værdisæt og det værdisæt, som i øjeblikket er forbundet med dette emne i USA. Jeg sagde også, at dette er meget vigtigt, navnlig i forbindelse med hr. Bushs besøg i Europa i denne uge. Disse to elementer, konflikten mellem de to værdisæt og præsident Bushs holdning og besøget i Europa i denne uge, nævnes ikke i protokollen under dette punkt. Jeg vil gerne have dem optaget i protokollen.
Hr. formand, jeg var inde på spørgetiden i går. Formanden - det står i protokollen - svarede mig, at der var indkommet for få spørgsmål til to kommissærer, som derfor var blevet slettet af talerlisten for spørgetiden. Jeg har undersøget det. Hr. Kinnock havde fået stillet et eneste spørgsmål. Han står fortsat på listen. Fru Schreyer havde fået stillet et spørgsmål af mig, hun står ikke på listen, selv om flere andre kolleger også havde stillet spørgsmål, som var rettet til fru Schreyer, f.eks. hr. Trakatellis. Der er altså noget, der ikke stemmer. Jeg vil bede Dem undersøge det og i morgen give mig et klart svar på, hvorfor spørgetiden er blevet afkortet.
Hr. formand, et flertal i Udvalget om Landbrug og Udvikling af Landdistrikter stemte i aftes for anmodningen om uopsættelig forhandling. Ved at vedtage betænkningen i går aftes skabte vi mulighed for, at der kan stemmes om det i denne uge, hvis Parlamentet også stemmer for anmodningen om uopsættelig forhandling.
Forslag til Rådets afgørelse om yderligere ekstraordinær finansiel hjælp til Kosovo (KOM(2001) 81 - C5-0138/2001 - 2001/0045(CNS))
Hr. formand, Kommissionen og Rådet har annmodet om uopsættelig forhandling. Dette er en hastesag, så denne hjælp kan blive ydet hurtigt. Udvalget stemte allerede i aftes om betænkningen, så vi kan anbefale den uopsættelige forhandling.
Forslag til Rådets afgørelse om makrofinansiel bistand til Forbundsrepublikken Jugoslavien (KOM(2001) 277 - C5-0231/2001 - 2001/0112 (CNS))
Fru formand, jeg vil gerne henlede Deres og Parlamentets opmærksomhed på, at to borgere fra mit land, fra min region - Castilla y León - har været tilbageholdt i Georgien siden den 30. november 2000.
José Antonio Tremiño Gómez og Francisco Jesús Rodríguez Cabal, som for seks måneder siden rejste til dette land, har siden da været tilbageholdt et ukendt sted, uden at nogen eller noget i dette land har givet nogen form for oplysninger. Fru formand, jeg beder Dem tage Dem af dette alvorlige problem, som vedrører to europæiske borgere og deres familier, og gå i forbøn over for de georgiske myndigheder og bede dem lokalisere og straks frigive disse to spaniere, som er blevet berøvet den første af menneskets grundlæggende rettigheder, nemlig friheden.
Gerne, fru Redondo Jiménez. Vi skal undersøge sagen nærmere og se, hvorledes vi kan hjælpe Deres landsmænd.
Forberedelse af Det Europæiske Råds møde (Göteborg, 15./16. juni 2001)
Næste punkt på dagsordenen er redegørelserne fra Rådet og Kommissionen om forberedelsen af Det Europæiske Råds møde i Göteborg den 15.-16. juni 2001.
Jeg giver straks ordet til formanden for Rådet, fru Lindh.
Fru formand, kære parlamentsmedlemmer, for snart et halvt år siden talte jeg første gang i Parlamentet om det svenske formandskabs målsætninger. Siden da har vi haft en tæt og konstruktiv debat om Europas fremtidsspørgsmål, om de tre E'er, det vil sige Enlargement, Employment og Environment, om åbenhed og reformarbejde, om krisehåndtering og konfliktforebyggelse, om fremtidsdiskussionen og om demokrati, udvikling og menneskerettigheder. Desværre har Parlamentet aflyst den debat, vi skulle have haft i dag om menneskerettigheder, hvilket jo var en vigtig prioritering for det svenske formandskab.
Spørgsmålene om Europas fremtid vil naturligvis også præge Det Europæiske Råds møde i Göteborg. Først vil jeg sige noget om udvidelsen - Europas historiske forpligtelse og allervigtigste fremtidsspørgsmål. Det er et troværdighedsspørgsmål for hele Unionen, at vores arbejdsprogram, som mange for seks måneder siden fandt meget ambitiøst eller tilmed urealistisk, faktisk føres ud i livet. Der er opstillet fælles EU-holdninger for samtlige ni kapitler i det svenske formandskabs roadmap, heriblandt flere vanskelige spørgsmål såsom borgernes fri bevægelighed, ejendomserhvervelse og ikke mindst miljøområdet. Vi har kunnet lukke kapitlet om personers bevægelighed med to ansøgerlande og kapitlet om fri kapitalbevægelse med syv ansøgerlande. Miljøkapitlet er lukket med ikke mindre end fire ansøgerlande. Vi kan derfor tale om reelle gennembrud i forhandlingerne. Hele det indre marked er faldet på plads. De fire grundlæggende friheder for EU-borgere kan nu gennemføres med et par lande.
Vi har også lagt en god grund, hvad angår centrale spørgsmål som nuklear sikkerhed, fødevaresikkerhed og landtransporter, og vi har fået lukket nogle kapitler, der først skulle have været lukket til efteråret ifølge vores roadmap. Vi vil have indledt forhandlinger på samtlige områder med nogle af de lande, der indledte forhandlinger sidste år. Dermed kan vi bekræfte differentieringsprincippet. Hvert ansøgerland bedømmes ud fra egne meritter og styrer selv forhandlingstempoet.
Vi havde ministermøder med samtlige ansøgerlande i mandags og tirsdags. De var generelt meget glade for de fremskridt, der er opnået under forhandlingerne. Samtidig kunne vi hos mange spore en tydelig uro efter folkeafstemningen i Irland. Selvfølgelig er jeg og mange andre skuffede over afstemningsresultatet, men netop derfor er det vigtigt, at arbejdet med at ratificere Nice-traktaten fortsætter, da det er selve grundlaget for udvidelsesforhandlingerne. Det er også vigtigt, at medlemskabsforhandlingerne med ansøgerlandene fortsætter med uformindsket styrke. Den usikkerhed, som folkeafstemningen kan have spredt i ansøgerlandene, skal vi håndtere ved, at vi endnu tydeligere viser, at udvidelsen skal fortsætte.
De fremskridt, vi har set under forhandlingerne med ansøgerlandene, havde ikke været mulige, hvis ikke landene havde gennemført store reformer og gjort sig store anstrengelser for at leve op til vores krav. Det gør naturligvis de EU-venlige regeringer i ansøgerlandene ekstra sårbare over for populistiske angreb, hvis udvidelsen går i stå.
Jeg mener, at vi skal drage tre konklusioner efter Nice. For det første skal vi på mødet i Göteborg sende klare signaler om, at udvidelsen skal fortsætte. For det andet har vi alle et ansvar for at give klar besked om, at Nice-traktaten skal gennemføres, og at ratifikationen skal fortsætte i andre lande. For det tredje skal vi generelt blive bedre til at forankre EU blandt borgerne. I den forbindelse kan vi også benytte fremtidsdebatten som en anledning til at føre en bred debat om Europa, og der har vi alle et ansvar.
Vi diskuterede sidst fremtidsspørgsmålene her i Parlamentet den 30. maj. Jeg vil bare tilføje, at rapporten til Göteborg beskriver alle initiativer fra medlemslande, ansøgerlande og institutioner - ikke mindst Parlamentets resolution fra den 31. maj. Hvad angår den fortsatte proces, kan vi også konstatere, at mange går ind for et konvent i den forberedende fase. Mange mener også, at et sådant konvent bør kombineres med andre tiltag. Det er også Sveriges holdning, og vi ser gerne kursen afstukket i Göteborg. Præcist hvordan det skal udformes, skal imidlertid løses i Laeken.
I Göteborg vil vi også komme til at arbejde med det svenske formandskabs tredje "E": Environment. Vi skal tage nogle vigtige skridt for at tilpasse EU's politik til en økologisk, langsigtet og bæredygtig udvikling ved at opstille konkrete mål, konkrete foranstaltninger og en effektiv opfølgningsproces. Hvad det angår, vil vi bygge videre på Kommissionens rapport, der bl.a. foreslår foranstaltninger til bekæmpelse af klimaændringer og sundhedsrisici og til fremme af en ansvarsfuld håndtering af naturressourcer og forbedrede transportsystemer.
EU er faktisk den eneste globale kraft, der kan fremme miljøspørgsmål og bæredygtig udvikling på globalt plan. Derfor er det også naturligt at diskutere klimaspørgsmålene og Kyoto-protokollen med den amerikanske præsident i Göteborg, hvilket vi vil gøre. Samtidig ved vi, at vi skal gøre vores hjemmearbejde godt, hvis vi vil indtage en ledende rolle på globalt plan.
Det gælder også andre internationale spørgsmål, hvor Unionen for at kunne præge udviklingen nu udvikler sine værktøjer og bliver mere samstemt i sin optræden.
I den henseende er sikkerheds- og forsvarspolitikken en af vores allervigtigste processer. Konfliktforebyggelse, civil krisehåndtering og militær krisehåndtering udgør tilsammen en helhed. Nu supplerer vi den positive udvikling på det militære område ved også at udbygge den civile krisehåndtering med betjente, på retsområdet og med civil administration. Vi har også udviklet indsatsen for at undgå væbnede konflikter. Topmødet i Göteborg får både en rapport om fremskridt inden for sikkerheds- og forsvarspolitikken og et europæisk program for konfliktforebyggelse.
FN er en af vores vigtigste partnere i dette arbejde. Under vores arbejdsmiddag med FN's generalsekretær Kofi Annan i maj opstillede vi en række prioriteringer for samarbejdet inden for konfliktforebyggelse og krisehåndtering, hvor vores nye militære og civile kapaciteter bliver reelle gevinster for FN. Vi styrker samarbejdet i marken gennem fælles fact finding-missioner og et samarbejde mellem særlige repræsentanter. Balkan, Mellemøsten og Afrika er særlige prioriteringer. Selvfølgelig udvikler vi også samarbejdet med NATO, hvilket vi ikke mindst har kunnet se i de aktuelle kriser i Makedonien og det sydlige Serbien.
I Göteborg vil vi også diskutere vigtige udenrigspolitiske spørgsmål - bl.a. om Mellemøsten, hvor EU har spillet en meget aktiv rolle. Statsminister Göran Persson har været der, og den højtstående repræsentant Javier Solana har haft flere konsultationsrejser og forventes i Göteborg at præsentere en roadmap for EU's fortsatte engagement og arbejde i Mellemøsten.
Vi kommer også til at diskutere det vestlige Balkan, hvor udviklingen i Den Tidligere Jugoslaviske Republik Makedonien fortsat er foruroligende. Vi har både fra formandskabets side og sammen med Javier Solana kæmpet aktivt for at holde sammen på koalitionsregeringen, isolere ekstremisterne og holde liv i reformprocessen for at forbedre minoriteternes stilling og rettigheder og fortsætte tilnærmelsen til EU. Men som alle ved, er situationen fortsat kritisk.
Udviklingen er straks mere positiv i det sydlige Serbien. Det er også et eksempel på, at EU og NATO også kan håndtere konflikter, når de arbejder tæt sammen.
Fru formand, vi nærmer os nu afslutningen på vores formandskab, men der er en del opgaver tilbage, og vi kommer forhåbentlig til at tage nogle afgørende skridt på topmødet i Göteborg - i forhold til udvidelsen, beskæftigelsen, miljøet og Unionens globale rolle. Vi regner med et aktivt arbejde, og vi ved, at vi har brug for Parlamentets aktive støtte i alle de spørgsmål, der diskuteres.
Fru formand for Parlamentet, fru udenrigsminister, mine damer og herrer, i morgen mødes Det Europæiske Råd i Göteborg. Der er mange punkter på dagsordenen, og jeg vil kun koncentrere mig om to af disse punkter, nemlig udvidelsen og den bæredygtige udvikling. I Göteborg skal man dog også drøfte et andet meget vigtigt emne, nemlig resultatet af den folkeafstemning om Nice-traktatens ratificering, der blev afholdt i Republikken Irland.
Vi drøftede allerede dette spørgsmål i Rådet (almindelige anliggender) for to dage siden, og de 14 medlemsstater vedtog en erklæring. Jeg vil gerne komme med et par korte bemærkninger i den forbindelse. Jeg vil ikke blande mig unødigt i det irske folks selvstændige beslutninger, men jeg må sige, at folkeafstemningens resultat skuffer mig dybt. Udvidelsesprocessen må dog ikke forsinkes. Den er historisk og politisk nødvendig, og det kommer jeg ind på igen om et lille øjeblik. Kommissionen vil derfor fortsætte med fuldt ud at gøre sin pligt for at nå denne målsætning. Og vi kan under alle omstændigheder drage nogle politiske konklusioner af resultatet.
Hr. formand, jeg vil gerne vende tilbage til et spørgsmål, som jeg rejste ifølge gårsdagens protokol. I går var spørgetiden til Kommissionen skåret ned til en time, under hvilken kun fem spørgsmål blev besvaret. Et af de væsentligste aspekter i EU's struktur er netop kommissærernes oplysningspligt over for Parlamentet, der skal omhandle detaljerede spørgsmål, som stilles i spørgetiden, og ikke blot spørgsmål af generel karakter.
Det er katastrofalt for EU, hvis vi fortsætter med at skære i spørgetiden og dermed kun har tid til at gå i dybden med et par spørgsmål. Et af de forslag, jeg har modtaget, er at indføre en ugentlig spørgetid i Bruxelles foruden i Strasbourg, så vi har mulighed for at udspørge Kommissionen grundigt om emner, som vores vælgere ønsker behandlet.
Det glæder mig at se hr. Provan her i dag, fordi denne type spørgsmål sorterer under ham som medlem af Parlamentets Præsidium. Jeg ønsker at minde medlemmerne om, at det er vigtigt, at vi udspørger Kommissionen grundigt. Det gør vi ikke i øjeblikket.
Vi tager Deres bemærkning til efterretning, og den vil blive behørigt behandlet.
Jeg giver ordet til hr. Andrews, som har et indlæg til forretningsordenen.
Hr. formand, jeg henviser til en administrativ ændring i Parlamentet, som er ny for mig. Der er åbenbart underskrevet en kontrakt med et nyt rejsebureau i stedet for Wagonlit. Siden jeg blev valgt ind i Parlamentet i 1984, har Wagonlit ydet en særdeles god service. Nu skal et nyt rejsebureau tage over måske for at spare EU for et par kroner.
Parlamentsmedlemmernes rejseplaner er omstændige nok i forvejen, uden at nye rejsebureauer inddrages uden om medlemmerne. Nogle af de rejsebureaumedarbejdere, der har serviceret medlemmerne af Parlamentet bedst, er nu på vej ud. Vi bør i højere grad tages med på råd, når der indføres administrative ændringer af denne art. Jeg mener ikke, det er en parlamentsbeslutning, men en kommissionsbeslutning. Dette er kun med til yderligere at sænke det serviceniveau, som medlemmerne har krav på. Jeg håber, at formanden vil gøre rede for grunden til tildelingen af kontrakterne og de opnåede besparelser. Min eneste interesse i sagen er medlemmernes ve og vel.
Vi tager Deres bekymring til efterretning, og Præsidiet vil overveje sagen.
Jeg giver ordet til hr. Fitzsimons, som har et indlæg til forretningsordenen.
Hr. formand, lad mig kort indføre en bemærkning til forretningsordenen i forbindelse med protokollen. En stor del af gårsdagens forhandling handlede om den irske befolknings afgørelse om Nice-traktaten. I denne forbindelse vil jeg blot sige, at den irske befolkning tog en demokratisk beslutning, som vi alle respekterer. Befolkningen i Irland tror på EU og støtter udvidelsen, og vi vil beskæftige os med disse spørgsmål, når den tid kommer.
Min egentlige pointe er, at jeg dybt beklager, at den franske Nationale Front under hr. Le Pens tale viftede med det irske flag. Jeg kan forsikre medlemmerne af Parlamentet om, at National Front med denne handling misbrugte det irske flag og det, det står for.
Hr. formand, jeg har en bemærkning til forretningsordenen. Lige som hr. Andrews er jeg bekymret over den måde, sagen med rejsebureauet er blevet håndteret. Jeg er ikke sikker på, at administrationen har forelagt sagen for Kvæstorkollegiet, som er den rette instans at henvise sagen til. Det er i virkeligheden dem, der skal varetage medlemmernes interesser.
Hvad angår hr. MacCormick, er jeg glad for at se hr. Corbett her i dag, fordi det er Udvalget om Konstitutionelle Anliggender, der nu ser nærmere på sagen, efter at Præsidiet valgte at henvise sagen hertil. Jeg er sikker på, at sagen er i gode hænder.
Hr. formand, jeg har taget ordet vedrørende to forskellige ting. Først vil jeg angående det helt rimelige spørgsmål om for lidt tid til spørgetid gøre opmærksom på, at man ikke både kan begrænse mødeperioderne i Strasbourg, bagefter være bekymret over den manglende tid, vi har til at behandle problemerne, og så foreslå at supplere den med en forøgelse af dagsordenen for Bruxelles-møderne.
Hvad angår traktaten, er det helt klart, at mødeperioderne i Bruxelles har karakter af supplement i forhold til Strasbourg, og man kan således ikke udvide dem fra det øjeblik, vi ikke fuldt ud anvender den tid, vi har til rådighed inden for rammerne af mødeperioderne. Det er nødvendigt at være opmærksom på dette, ellers vil der være fuldstændig mangel på sammenhæng i planlægningen af mødeperioderne.
En anden mindre bemærkning, hr. formand, som ikke har noget at gøre med den foregående. Den drejer sig om protokollen, som De har godkendt med Deres sædvanlige omhu og dygtighed. Jeg vil blot sige, at ved afstemningen om beslutningen om forberedelserne til Det Europæiske Råd i Göteborg stemte jeg hverken for eller imod, jeg undlod at stemme. Jeg går ud fra, at det kan indføres i protokollen, da jeg har gjort en bemærkning om det tidligere
Tak, hr. Bourlanges. Den rettelse, som De har påpeget, vil blive udført.
Jeg erklærer Europa-Parlamentets session, der blev afbrudt den 14. juni 2001, for genoptaget.
Jeg gør opmærksom på, at hr. Holmes fra i dag, mandag den 2. juli, ikke længere er medlem af Gruppen for Demokratiernes og Mangfoldighedens Europa, men deltager som løsgænger.
Jeg gør ligeledes opmærksom på, at Retsudvalget i overensstemmelse med forretningsordenens artikel 7, stk. 2, har foretaget valgs prøvelse af fru Zrihen Zaari og hr. Mayol i Raynal. Jeg foreslår Dem derfor at godkende disse mandater.
Lad mig indskyde den bemærkning, at hr. Holmes er leder af Det Forenede Kongeriges Uafhængighedsparti. Jeg spekulerer på, om det betyder, at hele det Det Forenede Kongeriges Uafhængighedsparti nu skifter gruppe eller i det mindste de to medlemmer, som er til stede i dag.
Det endelige forslag til dagsorden, som det blev opstillet af Formandskonferencen (på mødet den 28. juni 2001) i overensstemmelse med forretningsordenens artikel 110, er omdelt.
Fru formand, jeg er ked af, at jeg altid er nødt til at sige det samme vedrørende onsdag, men der er stadig de samme dårlige forhold. Som jeg ser, er spørgetiden nu igen blevet udskudt og reduceret. Hver gang, jeg protesterer, får jeg det svar, at dette er en undtagelse. Imidlertid begynder undtagelsen langsomt at blive reglen, fordi vi på grund af den meningsløse annullering af fredagsmøderne har overlæsset onsdagen. Jeg anmoder Dem derfor om at sørge for, uafhængigt af fredagsspørgsmålet, som vi ikke kan løse nu, at onsdagen igen kommer til sin fulde ret. Det vil sige, at der fastsættes en fuld halvanden time til spørgetiden, for retten til at stille spørgsmål er ethvert parlamentsmedlems elementære ret.
Hr. Posselt, jeg lover Dem, at det bliver den sidste undtagelse.
Fru formand, jeg vil gerne endnu en gang minde Dem om, hvor vanskeligt det er at rejse til Strasbourg fra vores lande. Her til morgen skulle der afgå et fly fra Milano Malpensa med 18 pladser, men dette fly var overbooket, og derfor kunne flere af vores kolleger, bl.a. fru Morgantini, ikke gå om bord og nå frem til mødets begyndelse, selv om hun tog af sted fra Rom kl. 7.30 i morges. Jeg vil derfor gerne gøre opmærksom på denne meget alvorlige ulempe. Jeg er klar over, at luftfartsselskaberne har nogle begrænsninger, men på mødeperiodens første dag kunne Airfrance godt have benyttet et større fly end et med 18 pladser, fru formand! Dette forhindrer Parlamentet i at arbejde!
Tak, fordi De gjorde mig opmærksom herpå, fru Napoletano. Som De ved, gør vi alt, hvad vi kan, for at forbedre tingene. Jeg tror alligevel, at der er sket et par forbedringer. Jeg håber, at nogle af Dem har haft lejlighed til at konstatere dette, men jeg er udmærket klar over, at der stadig mangler en hel del, og jeg vil derfor notere mig alt, hvad De har at sige.
Fru formand, i morges var der slet ingen flyafgange fra Amsterdam til Strasbourg. Afgangen blev endnu en gang aflyst. Jeg har påpeget dette forhold flere gange i Europa-Parlamentet. Antallet af afgange er reduceret fra tidligere tre til nu to daglige afgange. Vi troede egentlig, den pågældende afgang ville blive genindsat, men Air France har besluttet helt at lade denne udgå. Jeg vil bede Dem være opmærksom på dette forhold. Vi måtte nu alle igen flyve via Paris, Bruxelles eller Frankfurt og ankom derfor sent til Strasbourg, til trods for at vi var mødt i lufthavnen før klokken otte.
Det Europæiske Råds møde den 15.-17. juni 2001 - Status over det svenske formandskab
Rapporten fra Det Europæiske Råd og Kommissionens erklæring om Det Europæiske Råds møde den 15. og 16. juni i Göteborg;
erklæringen fra Rådets formandskab om status over det svenske formandskab.
Det er mig en glæde nu at give ordet til formanden for Rådet, hr. Persson.
Fru formand, ærede medlemmer af denne vigtige forsamling, lad mig begynde med at takke for et godt samarbejde under det svenske formandskab. Det er vigtigt, at Unionens forskellige institutioner støtter hinanden, samarbejder, inspirerer og kritiserer hinanden, men aldrig glemmer, at det er vores fælles opgave at udvikle Unionen.
Det svenske formandskabs målsætning var at gå fra at træffe vigtige beslutninger og til at effektuere disse beslutninger. Vi havde ikke ambitioner om at træffe nye beslutninger, ambitionen var at føre de beslutninger, der allerede var truffet, ud i livet. Vi ville koncentrere os om tre områder, som jeg også fortalte om, da jeg var til stede i Parlamentet i begyndelsen af formandskabet. Det var udvidelsen af Unionen og beskæftigelses- og miljøspørgsmålene. Derudover ville vi udvikle Unionens fælles udenrigs- og sikkerhedspolitik.
Jeg har ikke tænkt mig at dække hele den svenske formandskabsperiode i min redegørelse, men jeg vil fremkomme med nogle refleksioner over det halve år, som vi nu har lagt bag os. Vi har sammen med Kommissionen arbejdet utroligt hårdt for at fremskynde forhandlingerne om udvidelsen. Arbejdet havde til formål at vise, at den plan for udvidelsens forhandlingsarbejde, som Kommissionen har udarbejdet, var realistisk. Vi kan nu se, at vi under det svenske formandskab fik gennemført alt det, vi skulle gennemføre, og lidt til. Det viste sig, at den meget ambitiøse tidsplan, som Kommissionen har lavet, er realistisk. Det var på dette grundlag, at vi på Det Europæiske Råds møde i Göteborg sagde, at vi vurderer, at vi inden udgangen af 2002 vil være færdige med forhandlingerne med de bedst forberedte lande, og at vi også kunne sige, at de første af de nuværende ansøgerlande skal deltage i valget til Europa-Parlamentet i 2004 som medlemmer af Unionen. Vi fik det tydelige signal om udvidelsen, som vi ville have. Det fik vi, fordi forhandlingsarbejdet har været frugtbart. Det betyder jo naturligvis ikke, at udvidelsesprocessen er gennemført, men vi har taget et vigtigt skridt. Det er stadig nødvendigt med koncentration, med støtte til Kommissionens arbejde, støtte til de kommende formandskaber, og det er også nødvendigt at gøre sig klart, at mange af de vanskeligheder, som udvidelsesprocessen repræsenterer, faktisk er at finde i den eksisterende Union og ikke i relation til ansøgerlandene. Den mest krævende opgave for os i Unionen er at udarbejde fælles holdninger for de 15 medlemslande. Senere vil der komme en anden krævende opgave. Vores venner og kolleger i ansøgerlandene har til opgave at gennemføre reformer i deres respektive lande, således at de er forberedt på et medlemskab af Unionen. Vi må dog ikke glemme, at vi selv skal håndtere en intern debat i Unionen, som set i et politisk perspektiv er lige så besværlig som det reformarbejde, som vores venner skal gennemføre i ansøgerlandene.
Vi sagde i Göteborg, at udvidelsen skulle være et faktum i 2004. En uigenkaldelig proces, som den franske præsident kaldte projektet. Når vi sagde det, sagde vi også, at vi skal være realistiske og indse, at der er visse lande, der har brug for ekstra støtte i forberedelserne. Til disse hører Rumænien og Bulgarien. Her taler vi ikke om ekstra økonomisk støtte, men om støtte i forhandlingsarbejdet.
Da Sverige overtog formandskabet, havde vi også ambitioner om at udvikle udenrigs- og sikkerhedspolitikken. Det havde vi ikke så meget fokus på i vores formandskabsprogram, men vi nævnte det. Vi valgte i stedet den strategi at handle, at gøre noget. Jeg er overbevist om, at det, vi har opnået med udenrigspolitikken, vil vokse under det kommende formandskab. Udviklingen er nemlig til Unionens fordel, hvad angår udenrigsrelationer.
Her tænker jeg især på tre vigtige faktorer. For det første handler stadig flere udenrigspolitiske handlinger om vurderinger, demokrati og menneskerettigheder. For det andet er stadig flere udenrigspolitiske handlinger også koblet til økonomiske relationer, ikke mindst hvad angår handel. For det tredje er stadig flere udenrigspolitiske handlinger koblet til, og vil også for vores vedkommende være koblet til, en progressiv og retfærdig bistandspolitik. Dette sidste er noget, som vi ofrer for lidt tid og opmærksomhed. Det er en undervurderet faktor i udenrigsrelationerne. Disse tre faktorer viser en udvikling, der går i Unionens retning. Hvis vi kan agere kollektivt ud fra vores vurderinger, kan vi også øve påvirkning.
Vi har under det svenske formandskab udviklet relationerne til Rusland. Vi har ikke et øjeblik lagt skjul på vores kritik af situationen i eksempelvis Tjetjenien. Aldrig har vi lagt skjul på, hvad vi mener om situationen for de frie medier i Rusland, men vi har samtidig udviklet relationer for at skabe en tillidsfuld dialog og et økonomisk samarbejde.
Vi har også sagt, at det ikke er nok med Rusland. Rusland er en vigtig faktor. I den del af Europa handler det også om at udvikle relationerne til Ukraine, et stort land, et strategisk vigtigt land, et land med en europæisk identitet, et land, der skal have en europæisk option. Ukraine er ifølge konklusionerne fra Göteborg et land, der i fremtiden sammen med Moldova vil blive indbudt til at deltage i den europæiske konference. På den måde udvikler Unionen også den relation, en udenrigspolitisk relation.
Vi har i vores formandskabsperiode også for første gang mødt den amerikanske præsident i gruppen af De 15. De 15 medlemslande havde en direkte dialog med den amerikanske præsident, på samme måde som vi mødte den russiske præsident. Det handlede naturligvis i den sammenhæng meget om Kyoto-aftalen, hvor vi jo tydeligvis ikke har samme opfattelse, hvilket der ikke ville være nogen som helst pointe i at skjule. Tværtimod, her er der lejlighed til at føre en meget åben og hård debat, eftersom vi mener, at USA ikke lever op til de forpligtelser, som de tidligere har udsendt signaler om, at de var parat til at påtage sig. Jeg er glad for, at Unionen i dialogen med USA om Kyoto talte med én stemme. Det var utroligt vigtigt.
Relationerne til USA handler ikke kun om Kyoto. De handler naturligvis også om situationen på Balkan, situationen i Mellemøsten og andre internationale problemstillinger, hvor vi står hinanden nær og har al mulig grund til at samarbejde. Under det svenske formandskab er Unionens tilstedeværelse i Mellemøsten jo også blevet understreget. Og dette er vigtigt. Mellemøsten er Unionens nabo. Hvis krisen i Mellemøsten eskalerer yderligere, hvilket vi jo alle kan se, at der overhængende fare for, så bliver den også vores krise, og det må med alle til rådighed værende politiske midler hindres. Også med hensyn til Mellemøsten har vi fra formandskabets side sammen med Kommissionen, men også sammen med FN's generalsekretær, den højtstående repræsentant Javier Solana, haft en overordentlig aktiv periode.
På denne måde kan man opremse udenrigspolitiske aktiviteter. Læg dertil Nordkorea og Sydkorea! Fredsprocessen i disse lande skal fortsætte, skal fuldføres. Også der fik Unionen lejlighed til at spille en rolle. Der tegner sig et billede af en Union, som bliver stadig mere udenrigspolitisk aktiv, fordi vi står for fælles værdier, fælles opfattelser og en fælles holdning! Når vi handler sammen, kan vi påvirke. Det er signalet.
Udvidelsen, udenrigspolitikken, miljøspørgsmålene - disse områder var utroligt vigtige for det svenske formandskab. Vi havde et godt grundlag fra Kommissionen og kommissær Wallström, nemlig det sjette miljøhandlingsprogram og derefter Kommissionens rapport om en bæredygtig udvikling. I Göteborg kunne vi fastlægge principperne for, hvordan miljøspørgsmål skal håndteres i fremtiden. Vi kunne fastslå, at disse processer nu også skal tilføres Lissabon-processen, og dermed kunne vi tage et afgørende skridt hen imod en bæredygtig udvikling på tre områder, nemlig det økonomiske, det sociale og det økologiske. Dette var et overordentligt godt grundlag fra Kommissionen, og nu skal hvert formandskab og Kommissionen successivt indarbejde det og gøre det stadig mere konkret. Det går måske ikke hurtigt nok. Det gør det vist aldrig i miljøsager. På den anden side har vi processerne. Vi har lagt kursen, og vi har de første nødvendige politiske beslutninger. Jeg tror, at dette var en særdeles vigtig beslutning i Göteborg.
Vi diskuterede naturligvis også de økonomiske spørgsmål i Göteborg. Vi tog en del af de beslutninger op, der så at sige blev tilovers på topmødet i Stockholm - European Single Sky, patentspørgsmålene, den generelle økonomiske udvikling, det demografiske spørgsmål og gode pensionssystemer. Der var også sager på dagsordenen, der ikke skaber de store modsætninger internt i Unionen i dag, men som mere er et tilløb til et fælles arbejde med spørgsmål, som vi ved vil være livsvigtige for mennesker i vores del af verden i de kommende 20-30 år.
Vi har også under vores formandskab haft lejlighed til at stille et beslutningsforslag om åbenhed i Unionen, om aktindsigt i dokumenter. Lad mig sige, at det ikke havde været muligt at nå frem til den beslutning uden en meget aktiv støtte fra Parlamentet. Det er et udmærket eksempel på, hvordan Parlamentet sammen med Rådet, og også sammen med Kommissionen, kan gennemføre forandringer. Jeg er naturligvis heller ikke helt tilfreds på dette område. Vi kunne have været nået længere, men som i alle politiske sammenhænge kan man ikke få det hele. Vi fik et kompromis, og det var et skridt i den rigtige retning. Det gjorde Unionen mere åben, men det blev ikke til et færdigt resultat. Jeg ser gerne, at den debat fortsætter, men der vil være større mulighed for, at borgerne kan følge med i, hvad vi arbejder med i Unionen, og på et sagligt grundlag fremføre kritik og alternativer - på et sagligt grundlag, netop fordi informationerne er tilgængelige.
Vi har også startet fremtidsdebatten under det svenske formandskab. Den vil komme til at dominere det belgiske formandskab og skal gradvist resultere i en stor beslutning i 2004. Retningslinjerne fra Nice er trukket op, det vil sige, at vi ved, hvad der i det store og hele skal være inden for rammerne af debatten. Men både De og jeg ved, at man i en debat om Unionens fremtid ikke kan nøjes med at koncentrere sig om de fire spørgsmål, der blev rejst i Nice, debatten skal være bredere. Lad det blive en bred debat. Lad det blive en debat om, hvad der skal være målet for Unionen, hvad vi vil udrette med Unionen, og derefter en diskussion om, hvordan det skal foregå. Vi skal ikke altid begynde med en diskussion om institutionernes opbygning, institutionernes konstruktion, for siden lidt efter lidt at slutte med den politiske diskussion om, hvad det er, vi vil. Vi skal have en ny indfaldsvinkel til debatten. Indbyd europæerne til at deltage, gør debatten bred, sæt ingen grænser. Saml lidt efter lidt debatten til en ordentlig regeringskonference med den målsætning, at Unionen skal gøres mere rationel og mere handlekraftig. Vores ambition var at starte en bred debat, og det har vi gjort.
Som jeg indledte med at sige, har vi fra det svenske formandskabs side bestræbt os på at samarbejde med Parlamentet. Jeg regnede efter i går og kom frem til, at i 86 tilfælde har svenske ministre her i Parlamentet, eller i andre konstellationer i forbindelse med Parlamentet, deltaget i debatter og diskussioner. Det har været utroligt givende for os, og det vil jeg takke Dem for.
Jeg vil også sige, at vi nu tror, at vi har nået et gennembrud med statutten for medlemmerne, vi tror, at vi nu kan finde en løsning på problemet. Sådan ser det ud efter en første præliminær beslutning. Jeg er glad for, at vi også, når vi taler om Parlamentet og relationerne mellem formandskabet og Parlamentet, kan sige, at vi har fået rigtig mange gode synspunkter og forslag fra Deres side.
Til sidst vil jeg takke alle de tjenestemænd i Kommissionen, i Parlamentet og i Rådet, der har bistået os under formandskabet. Selvfølgelig er jeg dybt taknemmelig også over for mine egne medarbejdere i regeringskancelliet, der har sørget for, at vi, da vi satte punktum for det svenske formandskab, kunne sige, at vi er kommet et stykke af vejen. I dette halve år har vi taget nogle skridt i den rigtige retning. Jeg håber nu, at det belgiske formandskab vil arbejde videre med disse store sager. Jeg vil gøre, hvad jeg kan, for at min kollega, Guy Verhofstadt, får al den støtte, som han har brug for, præcis på samme måde som jeg under det svenske formandskab har fået en særdeles god støtte fra Jacques Chirac og Lionel Jospin, den franske præsident og premierminister. Dette var absolut forudsætningen for, at vi kunne løse vores opgaver under formandskabet, og det er jeg dybt taknemmelig for.
Endelig vil jeg, fru formand, sige, at når vi nu går på sommerferie i parlamenterne rundt omkring i Europa, er der en sag, som jeg synes, at vi skal tage med os, nemlig den sag, der sandsynligvis skal præge fremtidsdebatten. Det drejer sig om, hvordan vi skal gøre Unionen mere åben, mere resultatorienteret, og om, hvordan Unionen skal komme tættere på borgerne. Hvordan skal det gøres? Hvordan skal den udvikling udformes? Hvad er muligt i en udvidet Union? Unionen vil vokse. Det ved vi nu efter dette formandskab. Den vil vokse og blive en stor Union med måske yderligere fem, 10 eller måske endnu flere medlemsstater i Parlamentet ligesom i Rådet.
Tak for et godt samarbejde. Jeg ser frem til de fortsatte relationer med Europa-Parlamentet.
Fru formand, hr. statsminister, ærede parlamentsmedlemmer, jeg vil naturligvis begynde med at takke for, at De har givet mig mulighed for at komme her og præsentere Kommissionens vurdering af Det Europæiske Råds møde i Göteborg. Også dette møde kom i sagens natur til at handle om vidt forskellige ting. To af beslutningerne fortjener særlig opmærksomhed, eftersom de vil være medvirkende til at føre den europæiske integration videre og forme politikken på mellemlangt og langt sigt. Jeg vil derfor koncentrere min redegørelse her om disse to beslutninger.
For det første har Det Europæiske Råd givet os en fast tidsramme for den første runde af udvidelsen. Forhandlingerne med de ansøgerlande, der er parat, bør kunne afsluttes i slutningen af næste år. De nye medlemslande kan derefter deltage som fuldgyldige medlemmer i valget til Europa-Parlamentet i 2004.
For det andet gav Det Europæiske Råd sin støtte til en strategi for en bæredygtig udvikling. Denne strategi indebærer, at Unionen forpligter sig til at træffe visse foranstaltninger for, at velstanden, i Europa og resten af verden, skal kunne bevares også på langt sigt. Miljøet er via Lissabon-processen havnet i centrum for vores politik. Dette er vigtige og konkrete beslutninger, som Kommissionen bifalder.
Fru formand, i august måned samles Parlamentet som bekendt ikke. Derfor vil jeg gerne minde om i dag, at den 8. august i år er en tragisk årsdag, eftersom det er 45 år siden, at der fandt en alvorlig ulykke sted i minerne i Marcinelle. Den 8. august 1956 mistede 262 minearbejdere livet, og det er den alvorligste arbejdsulykke, der nogensinde er sket i Europa. Disse 262 minearbejdere kom fra mange forskellige lande i hele Europa. Fru formand, jeg er sikker på, at De vil træffe nogle passende initiativer, så vi kan mindes denne tragiske årsdag, og jeg er også sikker på, at det belgiske formandskab, som i sit program har bebudet, at der skal skabes et socialt retfærdigt Europa, vil gøre en indsats for, at man med dette forslag skaber betingelserne for, at Europa aldrig mere kommer til at opleve en tragedie som den i Marcinelle.
Fru formand, jeg hørte i går, at Præsidiet i dag vil udtale sig om et notat, som Parlamentet forbereder om udvidelsen. De har en virkelig god sprogfornemmelse, fru formand, og De forstår bedre end nogen anden, at det valg, som vi træffer med hensyn til sprogordningen, er nøglen til mange andre fremtidige beslutninger. Kan De garantere, at alle valgte parlamentsmedlemmer også i fremtiden har ret til at udtrykke sig på deres eget sprog, at lytte til deres kolleger på deres eget sprog og skrive på deres eget sprog? Det ville berolige os meget.
Fru Thyssen, jeg har taget Deres bemærkning til efterretning. I den forbindelse vil jeg præcisere, at Præsidiet ikke vedtager det dokument, som De omtaler, i aften. Beslutningen bliver truffet i september, når grupperne har haft mulighed for at undersøge det nærmere.
Fru formand, jeg vil gerne henlede Deres opmærksomhed på vores chaufførers voksende og vedvarende problem. Jeg er blevet underrettet om, at der i eftermiddag er modtaget et brev fra advokaten for Strasbourgs præfektur, som skal løse uklarheden omkring problemerne mellem det franske indenrigsministerium og det franske transportministerium, fordi reglerne i øjeblikket skulle føre til, at bilerne, som man i de øvrige uger kører taxi med, ikke må bruges i denne uge. Jeg tror, at det i sammenhæng med, at Frankrig er meget ivrig efter at fastholde Parlamentets sæde her, er meget dårligt, at denne type formaliteter bringer vores transport i fare.
Ja, jeg kan svare Dem, at kvæstorerne vil tage sig af dette spørgsmål. Jeg kan se, at nogle af kvæstorerne er til stede i salen, og jeg kan bekræfte, at de vil undersøge dette spørgsmål nøje.
Næste punkt på dagsordenen er Rådets redegørelse om det belgiske formandskabs aktivitetsprogram.
Fru formand, hr. formand for Kommissionen, mine damer og herrer, det er en stor ære for mig at kunne præsentere Dem for det nye formandskabs arbejdsprogram. Fru formand, det er for øvrigt ikke første gang, jeg taler her i Europa-Parlamentet, for i 1987 i min egenskab af formand for Rådet (budget) præsenterede jeg budgettet for 1988 for Parlamentet. Sammenlignet med i dag var det budgetmæssig forhistorie. Der fandtes endnu hverken finansielle perspektiver eller loftet fra Berlin, og tilrettelæggelsen af et europæisk budget var dengang et helt kunststykke, der fandt sted om natten.
Tillad mig først at udtrykke min anerkendelse af det svenske formandskab. Sverige havde tre prioriteter, nemlig arbejde, miljø og udvidelse, og der er sket betydelige fremskridt på alle områder. Et nyt fremskridt blev gjort med Lissabon, en fælles strategi for bæredygtig udvikling blev sat i gang, og der blev gjort et flot stykke arbejde med hensyn til Unions udvidelse.
Der er imidlertid ikke tvivl om, at det største fremskridt gælder den fælles udenrigs- og sikkerhedspolitik. Som eksempel nævner jeg gerne møderne med præsident Putin og præsident Bush - hvor De 15 talte med én stemme, Javier Solanas fremragende rolle i konflikten på Balkan og EU's og USA's fælles indsats i Mellemøsten.
Fru formand, der er tilstrækkeligt med beviser på, at EU også anerkendes som fuldgyldig partner på internationalt plan. Når EU taler med én stemme, så lytter man.
Fru formand, mine damer og herrer, til trods for de mange lyspunkter i de forløbne måneder trækker mørke skyer sig sammen over den europæiske horisont. Efter det danske nej blev Nice-traktaten forkastet ved en folkeafstemning i Irland, og, for så vidt det var nødvendigt, blev det for anden gang klart, at der er en identitetskrise i EU. Der er en stor kløft mellem borgerne og de europæiske institutioner. Det ville vidne om en hovmodig og faktisk arrogant holdning, og derfor også være en stor fejl, hvis det ignoreres. Borgernes angst, bekymringer og klager skal tages alvorligt. Deres forventninger skal endvidere imødekommes. Derfor står det nye formandskab faktisk over for én stor udfordring, nemlig at forsone borgerne med Europa, Unionen og de europæiske institutioner. Vores opgave er at forsone borgerne med Europa samt på ny at give den europæiske befolkning tro på og tillid til Unionen.
EU er den eneste fremtid for det gamle kontinents folk, stater og nationer. Kun som Union kan vi deltage på verdensplan, og er vi en magt, som er i stand til at vende tingene til det gode, om det nu vedrører konflikten i Mellemøsten, bekæmpelsen af klimaændringer eller af sult og uretfærdighed på den sydlige halvkugle. Lad os være ærlige: Det er vi ikke i stand til alene, medmindre europæerne samarbejder i én Union, rejser sig og gør sig gældende sammen. Nøjagtig som Europa kun tæller med i økonomisk henseende ved at arbejde videre med det indre marked og lade den fælles mønt træde i kraft den 1. januar næste år.
I øvrigt er det af ovenstående grunde, at jeg ikke forstår antigloballisterne. Jeg mener naturligvis ikke enkelte voldelige demonstranter, som vi så i Göteborg, for det er ballademagere, for hvem kun volden tæller. Nej, jeg taler om dem, der i forargelse protesterer imod globaliseringen. Måske er det en generation, som ikke tilfældigvis er født i rigdom og velstand.
I EU er globaliseringen ikke en trussel, men en velgerning. Unionen er takket være en fælles global optræden i stand til at gennemføre ting, som tidligere i det, på grund af jerntæppet og nationale grænser, opdelte gamle kontinent var umulige at gennemføre. F.eks. en fælles fremgangsmåde over for den organiserede kriminalitet, aftaler om gennemførelsen af Kyoto-aftalen, minimumsstandarder for bekæmpelsen af fattigdom og social udstødelse. Kort sagt, Unionen er ikke en trussel, men en velsignelse.
Retorik er ikke nok, hvis borgernes tillid skal genvindes. Der er brug for mere end blot en god historie til at forsone europæerne med deres institutioner. Det er nødvendigt med et dobbelt indgreb. På den ene side en række meget praktiske beslutninger, hvormed der kan skabes klare og synlige løsninger på rigtige problemer, som borgerne konfronteres med dagligt. På den anden side udarbejdelsen af en bred vision om Europas fremtid. Det er nødvendigt med en Union, som undgår de problemer, som den står over for i dag, nemlig manglende effektivitet, manglende gennemskuelighed og især manglende demokratisk legitimitet.
(FR) Lad os først og fremmest tale om de konkrete områder, vi vil beskæftige os med. Det første bliver naturligvis indførelsen af euroen den 1. januar og udarbejdelsen af en sammenhængende økonomisk politik som støtte til Den Monetære Union.
Jeg tror ikke, at noget vil knytte Europa tættere til borgerne end en vellykket indførelse af euroen. Det er formandskabets opgave - som bonus pater - at sørge for, at det bliver således. Derfor udarbejder stats-og regeringscheferne i oktober en evalueringsrapport, som skal sikre, at indførelsen af euroen den 1. januar sker uden problemer. Evalueringen følges op af en informationskampagne, som mere specifikt er rettet mod de små og mellemstore virksomheder og de svageste sociale klasser. Jeg tror, at den bedste måde at lette de bekymringer, som en foranstaltning af et sådant omfang altid medfører, er at forklare euroen for dem.
Mine damer og herrer, dette forekommer mig meget vigtigere end de endeløse diskussioner om euroens værdi. Som om vi havde indført euroen som spekulationsmiddel til valutamarkedet! Det er slet ikke euroens formål. Vi må ikke glemme, at målet - som ikke er nået, før euroen fysisk er i omløb både inden for og uden for Unionen - var at skabe et fælles marked uden valutaudsvingninger eller valutarisiko for at give EU's økonomiske vækst en saltvandsindsprøjtning.
Lad os anerkende det - hvad ville vi i øvrigt opnå med euroen? Vi ville give Europa et håndgribeligt bevis på dets eksistens. Men for at udnytte det indre markeds fordele optimalt er det også nødvendigt, at vi integrerer de finansielle markeder, at vi liberaliserer gasforsyningen, elektriciteten, telekommunikationen, postvæsenet og transportsektoren, at vi reducerer statsstøtten, og at vi realiserer skattepakken. Formandskabet vurderer imidlertid, at det i forbindelse med dette sidste punkt er nødvendigt med fremskridt på alle områder i pakken.
Fru formand, jeg har i denne uge set et par både lægge til her i Parlamentet og har underrettet sikkerhedstjenesten. Der var sproglige vanskeligheder med at forstå hinanden, men også telefonforbindelsen var så dårlig, at det næsten var umuligt at forstå hinanden. Jeg vil gerne anmode om også her i Parlamentet at tydeliggøre nummeret på sikkerhedstjenesten, så man kan anmelde en hændelse hurtigt og effektivt.
Hr. Rübig, vi vil meget gerne videregive dette nummer. Når De nu nævner det, må jeg sige Dem, at vi stod over for nogle meget store vanskeligheder i går. Nogle demonstranter, for man kan ikke kalde dem besøgende, skabte store problemer. Jeg vil gerne fastslå, at vores sikkerhedstjeneste virkelig reagerede meget hurtigt og meget effektivt, og at vi takket være denne effektivitet kunne få hold på tingene. Det vil jeg gerne lige slå fast her i mødesalen.
Fru formand, jeg har hørt, at man i Præsidiet i disse dage diskuterer spørgsmålet om sprog og tolkning efter optagelsen af ansøgerlandene. Som De ved, er det et emne, der ligger os alle på sinde, og spørgsmålet er især politisk og kan ikke begrænses til administrative foranstaltninger, så derfor vil jeg gerne bede Dem om at orientere os om de eksisterende tanker og om den måde, De forestiller Dem, at vi alle vil kunne deltage i den forhandling, der bliver nødvendig.
Tak, fru Zorba, de retningslinjer, som De hentyder til, bliver godkendt af Præsidiet i september, og indtil da har grupperne mere end rigelig tid til at drøfte dem. Jeg mener, at det er meget vigtigt, at de har tid til dette.
Fru formand, tillad mig at komme med en bemærkning, nu hvor spørgsmålet om sprogbestemmelserne allerede har været på tale to gange. Jeg vil gerne gøre opmærksom på, at sprogbestemmelserne er reguleret i forretningsordenen. Ifølge denne afgør Parlamentet selv i sidste ende sprogspørgsmålet her i salen, og derfor er alle bekymringer i denne anledning - også med hensyn til at inddrage Præsidiet - fuldstændigt ubegrundede.
Næste punkt på dagsordenen er Kommissionens redegørelse om topmødet mellem G8-landenes stats- og regeringschefer.
Fru formand, jeg er glad for at få mulighed for at tale om G8-topmødet. Efter forslag fra det italienske G8-formandskab skal det kommende topmøde i Genova fokusere både på globale udviklingsproblemer og andre vigtige problemer, f.eks. miljø og fødevaresikkerhed. Kommissionen støtter fuldt ud denne fokus på topmødet. G8-landenes stats- og regeringschefer har til hensigt, at Genova bør sende et stærkt signal om, at G8-landene tager deres egne borgere og udviklingslandenes bekymringer alvorligt.
G8 fortsætter bestræbelserne fra Okinawa sidste år, men vil nu behandle udviklingslandenes problemer langt mere seriøst. Inden for dette område mener Kommissionen, at topmødet bør behandle følgende nøglespørgsmål. For det første bekæmpelsen af smitsomme sygdomme, hvor EU går foran. Handlingsplanen mod bekæmpelse af smitsomme sygdomme blev vedtaget af Rådet tidligere på året. Jeg er glad for at kunne fortælle, at FN's Generalforsamling sidste uge vedtog at etablere en global sundhedsfond i overensstemmelse med Kofi Annans krav, hvorefter det forventes, at G8-medlemmerne vil yde politisk og finansiel støtte til den foreslåede fond. Kofi Annan deltager i et "forsoningsmøde" mellem G8 og de andre ledere i Genova, hvilket vil øge opmærksomheden på den globale sundhedsfond.
Der er mange udestående emner, og vi skal være sikre på, at fondens fokus og forvaltning stemmer overens med målsætningerne i EU's handlingsplan. Men det er både naturligt og forventeligt, at der i Genova sendes et stærkt signal om europæisk støtte på dette område.
For det andet er der problemerne med den tredje verdens gæld. G8 gik tidligt i spidsen med HIPC-initiativet i forbindelse med de fattigste landes gæld, og vi bør nu forsøge at gå videre. Romano Prodi og premierminister Guy Verhofstadt henviste til Rådets afgørelse i maj, som efterlyser en fuldstændig gældslempelse for alle de resterende lån, som er ydet på særlige vilkår til de mindst udviklede lande i henhold til første, anden og tredje Lomé-konvention.
For det tredje er der spørgsmålet om markedsadgang for de mindst udviklede lande. Vi støtter fuldt ud det italienske G8-formandskabs tiltag til at udvide debatten til ud over gældssanering at omfatte bekæmpelse af fattigdom. Især bør der være større fokus på forholdet mellem bekæmpelse af fattigdom og handel. I denne sammenhæng skal især initiativet om "alt, undtagen våben" naturligvis nævnes, og Kommissionen insisterer på, at andre G8-medlemmer følger trop ved, at alle produkter fra de mindst udviklede lande gøres told- og kvotefrie.
Hvad angår miljøet, ønsker G8-landenes stats- og regeringschefer at diskutere klimaændringerne. Dette bliver præsident Bushs første G8-topmøde. Kommissionen, og helt sikkert også de andre europæiske deltagere, vil meget gerne diskutere vores bekymring over USA's holdning til klimaændringerne og ratifikation af Kyoto-protokollen. Vi vil arbejde på at sikre, at kommunikéet indeholder en tydelig henvisning til de videnskabelige beviser for at understrege, hvor vigtigt det er hurtigt at indføre internationale foranstaltninger for at begrænse klimaændringerne.
Vi vil gentage vores faste mål om at få Kyoto-protokollen ratificeret og vores håb om, at den genindkaldte sjette partskonference om rammekonventionen om klimaændringer, som skal afholdes i Bonn, kan finde en metode, som gør det muligt for USA at holde fast ved processen.
Hvad angår fødevaresikkerhed, vil Kommissionen arbejde for, at G8-konklusionerne bl.a. skal henvise til forsigtighedsprincippet. Vi er fortsat fast besluttet på at gøre systemerne lydhøre over for offentlighedens voksende bevidsthed omkring fødevaresikkerhed, eventuelle risici i forbindelse med fødevarer og den hurtige udvikling inden for bioteknologi. Det er ikke de eneste punkter på dagsordenen for tredages-mødet. Ud over de overordnede emner vedrørende udvikling, miljø og fødevaresikkerhed, vil der være en diskussion af regionale emner med fokus på Mellemøsten og Balkan samt konflikterne i Afrika. Disse emner diskuteres på udenrigsministrenes møde, som jeg deltager i lige før stats- og regeringschefernes møde.
G8-topmødet efterfølges sædvanen tro af et G7-møde, det vil sige uden Rusland, hvor de overordnede emner vil være verdensøkonomien, herunder oliepriserne og den finansielle arkitektur. Den japanske premierminister Koizumi vil fremlægge sine planer om strukturreformer i slutspurten op til valget i Japan. Stats- og regeringscheferne vil ligeledes diskutere handel for at sende en klar og entydig besked om starten af en ny runde på Verdenshandelsorganisationens fjerde ministerkonference i Doha i november.
G7 vil ligeledes diskutere nuklear sikkerhed i forbindelse med situationen i Rusland og behovet for at fastholde lånetilsagnene over for Ukraine efter nedlukningen af kernekraftanlægget i Tjernobyl til opførelsen af K2R4-reaktorerne.
Det er blevet sædvane for G8-landene at fastlægge et forsoningsmøde med visse ledere fra udviklingslandene. I denne omgang har de italienske værter inviteret ledere fra Sydafrika, Nigeria, Mali, Algeriet, Bangladesh og El Salvador til at deltage i en arbejdssession og en middag, som primært skal fokusere på strategien til bekæmpelse af fattigdom og den globale sundhedsfond. Som jeg nævnte tidligere, vil FN's generalsekretær også deltage i denne del af topmødet sammen med præsidenten for Verdensbanken og lederne af Verdenshandelsorganisationen (WTO), Verdenssundhedsorganisationen (WHO) og FN's Organisation for Ernæring og Landbrug (FAO).
G8 er ikke en organisation eller en institution. Den er ikke baseret på en traktat og har ikke noget sekretariat. G8-gruppen er en årlig sammenkomst af demokratisk valgte stats- og regeringschefer i verdens førende nationer. Europa-Kommissionen er inviteret til at deltage, ikke mindst i lyset af dens handel og andre forpligtelser på vegne af hele Unionen. Romano Prodi har som tidligere til hensigt optimalt at udnytte denne mulighed for at videregive EU's synspunkter og holdninger. Men det er ikke nok, at nogle af verdens stats- og regeringschefer mødes for at diskutere disse emner indbyrdes. De skal lytte til tredjelandene og det civile samfunds bekymringer, hvorefter en dialog kan påbegyndes. Det er grunden til, at G8 i stigende grad iværksætter arrangementer og møder med tredjelandene og det civile samfund sideløbende med topmødet.
Jeg har allerede nævnt forsoningsmøderne med andre ledere. Sidste år oprettede japanerne et ngo-center i Okinawa. Italienerne fortsætter i år med et antal møder, som allerede har været holdt eller skal afholdes på aftenen før topmødet. Kommissionen har stor erfaring via egne forbindelser og konsulationer med det civile samfund. Vi har været ivrige efter at dele vores viden med G8-medlemmerne, og vi håber, at opmuntringen til denne form for dialog vil fortsætte og bliver videreudviklet fremover.
Jeg vil gerne komme med et sidste synspunkt. Ligegyldigt hvor enig eller uenig man er med visse repræsentanter fra det civile samfund i nogle af emnerne, f.eks. globalisering, synes jeg, det er yderst vigtigt at føre en åben dialog, som ikke skæmmes af gadevold. Nogle af de scener, som vi har været vidne til i forbindelse med de seneste topmøder og møder, har desværre gjort det mere vanskeligt for egentlige repræsentanter for det civile samfund at formidle deres holdninger til de tilstedeværende stats- og regeringschefer. Det synes jeg, er en tragedie. Det forringer tydeligvis den sag, som disse egentlige ngo'er ønsker at fremstille, og jeg håber virkelig, at de fremsætter deres synspunkter, og at de, som tidligere har udøvet vold, forstår budskabet.
Jeg erklærer Europa-Parlamentets session, der blev afbrudt den 5. juli 2001, for genoptaget.
Jeg håber, De alle har haft en god ferie, og at De nu er klar til at tage fat på denne mødeperiode.
Kære kolleger, jeg har med stor sorg modtaget meddelelsen om, at vores kollega Jacques Santkin afgik ved døden den 28. august. Som De ved, var vores kollega siden februar i år medlem af Parlamentet for Den Socialdemokratiske Gruppe. Han var medlem af Udvalget om Udenrigsanliggender, Menneskerettigheder, Fælles Sikkerhed og Forsvarspolitik, og han var ligeledes medlem af Delegationen for Forbindelserne med Det Palæstinensiske Lovgivende Råd.
For at mindes vores kollega beder jeg Dem iagttage et minuts stilhed.
Kære kolleger, endnu en gang har jeg den triste opgave at indlede mødeperioden med endnu en fordømmelse af den blinde og brutale terror, der har fundet sted i Spanien i løbet af sommeren.
Det er med stor sorg, at jeg på alles vegne udtrykker vores fulde og dybeste medfølelse med ofrenes familier.
I dag hylder Europa-Parlamentet Justo Oreja Pedraza, der var general i den spanske hær, Luis Ortiz de la Rosa, der var spansk politibetjent, Mikel Uribe, der var baskisk politibetjent, José Javier Múgica Astibia, der var byrådsmedlem i Unión del Pueblo Navarro i Leiza, og hvis familie i dag er til stede her i Parlamentet, og jeg vil gerne sige til hans hustru, hans børn og hans svigerinde, at vi beundrer det mod, som de udviser over for denne tragiske begivenhed, som har revet en af deres kære væk.
José Javier Múgica Astibia har altid været forkæmper for den frihed og det demokrati, som nægtede at tie over for terroren. Desværre betalte han for denne nægtelse med sit liv. Og det er altid terroren, som terrorismen vil lade hærge ved at placere bomber i lufthavne, på togstationer eller i byer med mange turister.
Vores tanker går ligeledes til María Eraunzetamurgil og hendes barnebarn, som var ofre for et modbydeligt attentat, som ingen endnu i dag kender årsagen til.
Europa-Parlamentet fordømmer - på trods af de forskellige politiske holdninger, som dets medlemmer står for - hårdt disse barbariske handlinger, for de er selve fornægtelsen af demokratiet og de grundlæggende værdier, som EU bygger på.
Jeg har fra de spanske myndigheder og gennem Spaniens faste repræsentation modtaget en skrivelse, dateret den 20. juli 2001, med en anmodning om ophævelse af Silvio Berlusconis og Marcello Dell'Utris parlamentariske immunitet udarbejdet af de spanske retlige myndigheder.
I overensstemmelse med forretningsordenens artikel 6 er denne anmodning blevet henvist til det kompetente udvalg, nemlig Udvalget om Retlige Anliggender og Det Indre Marked.
For alle tilfældes skyld vil jeg gøre opmærksom på, at anmodningen om ophævelse af Silvio Berlusconis parlamentariske immunitet ikke længere er relevant, da han fra den 11. juni 2001 ikke længere var medlem af Europa-Parlamentet.
Fru formand, jeg vil gerne på vegne af Den Socialdemokratiske Gruppe fremføre en erklæring om den meddelelse, som De lige har givet. Vi tager Deres meddelelse til efterretning, vi mener, den er et fremskridt, men vi vil gerne udtrykke vores bekymring over og vores kritik af håndteringen af denne sag.
De og jeg er parlamentsmedlemmer, vi har været fælles om ansvaret i Parlamentet, og vi er også fælles om en juridisk uddannelse, som får os til at tænke på aforismen om, at "forsinket retfærdighed er lig med ingen retfærdighed". De har selv netop erklæret, at retfærdigheden i dette tilfælde sandsynligvis ikke vil kunne ske fyldest i forbindelse med et af Europa-Parlamentets medlemmer, bortset fra den kendsgerning at anmodningerne om ophævelse af immunitet også skal give Europa-Parlamentets medlemmer mulighed for at forsvare sig, hvilket i et år ikke har været muligt i denne sag.
På vegne af min gruppe vil jeg gerne erklære, at vi - uafhængigt af de valgmotiver, som er blevet tillagt os - har fundet denne sag vigtig for Europa-Parlamentet, for vores værdighed, og vi mener, at det er et skridt i den rigtige retning, at Udvalget om Retlige Anliggender kan behandle den.
Men eftersom formandens fortolkning kolliderer frontalt med fællesskabsrettens integrationsånd, anmoder jeg Dem om, fru formand, at vi, efter at De har givet meddelelse om denne sag, i Parlamentet på positiv vis og i tråd med fællesskabsrettens integrationsånd kan vedtage, hvorledes vi skal behandle sager om ophævelse af immunitet. Jeg beder Dem derfor om endnu en gang at henvende Dem til Udvalget om Konstitutionelle Anliggender, således at dette udvalg kan stille forslag om en ændring af forretningsordenen, der klart faststår, hvorledes vi bør handle ikke kun i sager som denne, men i alle sager om ophævelse af immunitet.
Fru formand, jeg vil nævne en lille fejl: I den engelske version af protokollen står der, at hr. Napolitano er formand for CONT - som jeg formoder er Budgetkontroludvalget. Han er rent faktisk formand for Udvalget om Konstitutionelle Anliggender.
Fru formand, der er tale om et anliggende, der rammer Europa-Parlamentet mærkbart, og det i forbindelse med debatten om udvidelsen. Det drejer sig om en erklæring fra det tyrkiske udenrigsministerium vedrørende Poos-betænkningen om Cyperns tiltrædelse af EU. I erklæringen angriber det tyrkiske udenrigsministerium på en unfair og ærekrænkende måde en kollega, der har fremlagt sin betænkning for det ansvarlige udvalg. Udvalget vedtog betænkningen med kun to stemmer imod. Jeg har forståelse for, at den parlamentariske udvikling i Tyrkiet endnu ikke er så vidt, at landet kan forstå, hvad der står i betænkningen, og hvilket ansvar, hvis man må kalde det det, hr. Poos har påtaget sig. Det er en betænkning fra Parlamentet. Derfor kunne jeg også godt tænke mig en reaktion fra Parlamentets side på dette unfair angreb.
Fru formand, jeg vil gerne give Dem et eksempel på den smagløse fremgangsmåde og citere fra erklæringens punkt 1:
"Parlamentsmedlemmet er kendt, både for sin opposition mod Tyrkiet og for sine private forbindelser til den cypriotiske regering."
(DE) Det er en ærekrænkelse, der grænser til at være en forbrydelse. Jeg ser gerne, at det ikke er hr. Poos, men derimod Europa-Parlamentet og Kommissionen, der reagerer på denne anklage fra Tyrkiets side!
Jeg vil blot fortælle hr. Helmer, at embedsmændene er i færd med at sætte det britiske flag tilbage på dets plads. Der var ganske rigtigt et problem med det britiske flag i morges, som vi har bestræbt os på at få løst øjeblikkeligt.
Næste punkt på dagsordenen er Rådets og Kommissionens redegørelser om situationen i Mellemøsten.
Fru formand, hr. kommissær, mine damer og herrer, først vil jeg bede Dem undskylde min lille forsinkelse, men jeg kommer direkte fra Bruxelles. Jeg håber, at De forstår. Tak.
Mine damer og herrer, som minister Louis Michel allerede hentydede til i forbindelse med sit møde for Parlamentets Udvalg om Udenrigsanliggender, Menneskerettigheder, Fælles Sikkerhed og Forsvarspolitik den 28. august, har vi i flere måneder oplevet en optrapning af volden med det alarmerende resultat, at den gensidige tillid mellem parterne er brudt totalt sammen, og i felten har dette skabt en dyb følelse af afmagt hos alle de involverede befolkninger.
Der går desværre nærmest ikke en dag, uden at vi oplever blodige sammenstød og nye provokationer, hvilket udsætter skabelsen af en våbenstilstand og et brud på den onde cirkel af repressalier på ubestemt tid, samtidig med at listen over ofrene bliver længere og længere. Denne situation, som for nylig blev kaldt uhyrlig og oprørende af minister Vedrine, skaber selvfølgelig dyb bekymring for stabiliteten i en region, der befinder sig klos op ad vores grænser. Det internationale samfund kan ikke blive ved med at tolerere denne optrapning og bør slå hårdt ned på de forværrende faktorer som f.eks. terrorisme og selvmordsattentater, der udøves af palæstinensere i Israel. Bortset fra, at disse terrorhandlinger er modbydelige, fordi de rammer uskyldige civile, får de blot Israel til at udøve en mere og mere repressiv politik.
De palæstinensiske aktivisters angreb på israelere, hvad enten de er bosættere eller militærfolk, fra bebyggelser under palæstinensisk kontrol, men også Israels overdrevne og uforholdsmæssige magtanvendelse resulterer udelukkende i, at volden optrappes yderligere. Anvendelsen af kampfly i boligområder, den systematiske missilbeskydning af bygninger, der huser Den Palæstinensiske Myndigheds politi- og sikkerhedstjeneste, og de målrettede mord på palæstinensiske aktivister er ikke overbevisende elementer i en freds- og sikkerhedsstrategi. De israelske militære indtrængninger i de områder, der er overgået til palæstinensisk kontrol, er hver gang et brud på de underskrevne aftaler. Lukningen af palæstinensiske institutioner i Østjerusalem og især lukningen af Orient House samt beslaglæggelsen af arkiverne er politiske tiltag, som er lidet egnede til en fredsproces.
Fru formand, mine damer og herrer, hvis vi i dag ser på, hvilke perspektiver der er for genoptagelsen af en direkte dialog, hvor står vi så? Det er for det første i en meget foruroligende kontekst med radikalisering af de forskellige parter, som er involverede i konflikten, at den israelske udenrigsminister, Shimon Peres, for nylig og offentligt foreslog at genoptage en direkte dialog med Den Palæstinensiske Myndighed med det formål at nedbringe volden og sørge for, at våbenhvilen overholdes. Det er to målsætninger, som indtil nu tilsyneladende har været uopnåelige. Under et nyligt besøg i regionen opnåede den tyske udenrigsminister, Joshka Fischer, at den palæstinensiske leder gik med til sådan et møde, altså mellem på den ene side Arafat og på den anden side Shimon Peres.
Vi håber, at det nuværende dødvande med hensyn til sikkerheden kan brydes takket være sådan et møde, som naturligvis skal forberedes meget grundigt, og som derfor må indledes med forskellige kontakter på lavere niveauer. Det var i øvrigt for at bidrage til denne forberedelse, at Unionens særlige udsending, ambassadør Moratinos, rejste til regionen i slutningen af august. Han var desværre nødt til at ændre sin opgave meget hurtigt, fordi der opstod et nyt voldscenter og nye spændinger som følge af Israels mord på lederen af den palæstinensiske befrielsesfront, Abul Ali Mustafa, den 27. august. Mordattentatet har resulteret i en meget voldelig konfrontation i den sydlige del af Jerusalem, hvor den jødiske koloni Gilo ligger, samt i udkanten af den palæstinensiske Vestbred i områderne Beit Jalla og Betlehem.
Under stærkt internationalt pres og takket være hr. Moratinos', hans sikkerhedsrådgivers og det europæiske observatørholds meget intense penduldiplomati, men også takket være direkte telefonisk kontakt mellem Peres og Arafat er der opstået en lokal våbenhvile, hvilket førte til, at den israelske hær trak sig ud af Beit Jalla om morgenen den 29. august.
Hr. formand, dette vedrører protokollen i forbindelse med omdelingen af den rapport, hr. Kinnock har lovet som svar på mit mundtlige spørgsmål fra i mandags, som blev rejst her i salen i går eftermiddags. Jeg vil gerne bekræfte, at denne rapport er tilgængelig. Jeg har modtaget den med e-mail fra hr. Kinnocks kontor, men så vidt jeg kan se, er den endnu ikke officielt omdelt til medlemmerne. Jeg ved, at hr. Kinnock er meget opsat på, at vi alle skal have den hurtigst muligt, så må jeg endnu en gang bede Dem sørge for, at den bliver omdelt?
I samme forbindelse vil jeg gerne spørge Dem, hr. formand, om vi kan få en rapport svarende til Kommissionens statusrapport om personalereformerne vedrørende det arbejde, der pågår med Parlamentets personale. Vi befinder os nu i en situation, hvor vi ved mindre om status for personalereformerne her i Parlamentet, end vi gør om reformerne i Kommissionen. Må jeg bede Dem drøfte dette med Deres kolleger og sørge for, at der udarbejdes en udtalelse og en rapport til Parlamentet hurtigst muligt om status for disse vigtige reformer, som fik Parlamentets helhjertede støtte, da det godkendte min rapport sidste år?
Til Deres første spørgsmål kan jeg sige, at jeg var her, da formanden forsikrede Dem om, at hr. Kinnocks rapport ville blive omdelt. Jeg vil bede tjenestegrenene sørge for, at det sker.
Til Deres andet spørgsmål kan jeg sige, at Parlamentets formandskab mødes i aften. Desværre kan jeg ikke selv være til stede, men jeg vil anmode om, at dette bliver taget op af formandskabet i aften.
Næste punkt på dagsordenen er betænkning (A5-0264/2001) af Gerhard Schmid for Det Midlertidige Udvalg om Echelon-aflytningssystemet om eksistensen af et globalt system til aflytning af privat og økonomisk kommunikation (Echelon-aflytningssystemet) (2001/2098(INI)).
Hr. formand, mine damer og herrer, for godt et år siden nedsatte Europa-Parlamentet et særudvalg, der skulle opklare, om der eksisterer et system til aflytning af kommunikation, som drives af den amerikanske efterretningstjeneste som ansvarlig, og som har følgende egenskaber: Det arbejder globalt, og med dette system kan enhver telefonsamtale, enhver telefax og enhver e-mail i Europa aflyttes og aflæses. Det drives af en gruppe af stater, som også Det Forenede Kongerige tilhører, altså en medlemsstat i EU, og det er siden slutningen af den kolde krig især blevet anvendt til økonomisk spionage. Det påstås, at dette system har kodenavnet Echelon.
Dette, hr. formand, var en vanskelig opklaringsopgave, fordi Europa-Parlamentet ikke - og det under ingen omstændigheder - har indsigt i akterne hos EU-medlemsstaternes efterretningstjenester og da slet ikke har adgang til detailinformationer om amerikanske tjenesters virke. Alligevel kan vi efter et års omhyggeligt opklaringsarbejde meddele plenarforsamlingen følgende uden nogen tvivl. For det første eksisterer der ikke noget aflytningssystem, som drives af efterretningstjenester, ligegyldigt i hvilken stat, et system, hvormed enhver kommunikation i Europa kan aflyttes. Denne påstand må henvises til området for kreativ journalistik! Påstanden bliver heller ikke mere realistisk ved, at den desværre genfindes i en undersøgelse, som Europa-Parlamentet har sat i værk, og hvor der dermed er givet en slags kvalitetsstempel.
Det handler i sådan en situation ikke om, hvad man tror. Telekommunikation adlyder fysikkens love, og hvor der ikke er adgang til kommunikationsmedierne, kan man heller ikke aflytte, og der findes ingen magisk særfysik for efterretningstjenester! Men for det andet findes der derimod helt klart et aflytningssystem, som har følgende egenskaber: Det arbejder globalt og realiseres med et aflytningsforbund af såkaldte UK-USA-stater - det er USA, Det Forenede Kongerige, Canada, Australien og New Zealand. Dette er ikke nogen tilfældig sammenblanding, dette aflytningsforbund har sine historiske rødder i Anden Verdenskrig. Det har hovedsageligt kun adgang til interkontinental kommunikation, der enten formidles via kommunikationssatellitter eller føres via undervandskabler, som munder ud i ovennævnte lande.
Kommunikationen inden for Europa er derfor næppe berørt heraf, men det er til gengæld kommunikationen i f.eks. de afrikanske stater, i de arabiske stater og i Latinamerika. Hvad ambassaderne kan aflytte af teletrafik i deres nærområde, ved vi ikke, men det er klart, at det i den forbindelse ikke handler om den største andel af aflytningsvirksomheden. I modsætning til politiets aflytningsoperationer, der altid retter sig mod en person eller en klart defineret gruppe af personer, arbejder det aflytningssystem, vi har med at gøre, anderledes. Det opfanger enhver kommunikation, som det har adgang til, og overfører det til en computersøgemaskine. Denne maskine filtrerer kommunikationen i overensstemmelse med et katalog over søgetermer, som er interessante for efterretningstjenester. Systemet arbejder altså som en støvsuger, og efterretningstjenesterne indstiller filteret. Teknisk kalder man det strategisk telekommunikationsovervågning.
Søgemaskinen kan registrere telefonnumre, stemmer fra topmål, indholdet i e-mails og i maskinskrevne telefaxmeddelelser. Håndskrevne telefaxmeddelelser eller talte beskeder kan med det nuværende tekniske niveau ikke registreres med denne søgemaskine i nær fremtid og er derfor heller ikke tilgængelige for en efterretningsmæssig analyse. Ellers får vi bemærkninger om, at systemet har kodenavnet Echelon. Men det er ligegyldigt, hvad det hedder. Det kan også hedde troldmand, for os er det vigtigt, hvad det gør!
Det er resultaterne, og jeg vil gerne tilføje, at det ikke bare er noget, vi påstår. Vi kan bevise det med en kæde af indicier, der er så stærke, at de ville kunne holde stand ved en nævningedomstol. Den, der ønsker at vide mere, kommer ikke uden om at læse betænkningen. Her skal det blot være tilstrækkeligt med en bemærkning: Hvis vi havde skrevet noget forkert, kan De roligt regne med, at efterretningstjenesterne fra de omtalte stater havde parteret os offentligt og med nydelse! Men det har de ikke gjort, og det taler for sig selv.
Hvordan analyserer vi disse resultater? En målestok for analysen må for det første være: Hvad laver vores egne tjenester egentlig? Det er ikke den eneste målestok, men det er også en målestok, hvis man vil diskutere ærligt. De fleste efterretningstjenester i størstedelen af EU-staterne anvender strategisk telekommunikationsovervågning.
Det er kun Belgien, Grækenland, Irland, Østrig, Portugal og Luxembourg, der ikke bruger denne teknik.
For det andet spiller anvendelsesformålet naturligvis også en rolle ved analysen. Hvis det handler om bekæmpelse af international organiseret kriminalitet, narkotikahandel, menneskehandel, våbenhandel, terrorisme, spredning af kernevåben, overholdelse af embargoer eller spørgsmål om national sikkerhed, kan man ikke indvende noget mod formålet som sådant. Hvis virksomheder udspioneres hermed for at skabe fordele for ens eget erhvervsliv, så skal det analyseres anderledes.
Men for det tredje helliger målet ikke midlet. Det handler altså ikke kun om formålet, for enhver aflytning, hver enkelt sag krænker privatsfæren. I den forbindelse handler det ikke om et mængdeproblem. Menneskerettigheder er individuelle rettigheder, ikke et spørgsmål om statistik. Det er kun tilladt at krænke privatsfæren på denne måde under bestemte forudsætninger. Den Europæiske Menneskerettighedsdomstol er klokkeklar i sin retspraksis, hvad det angår. Disse forudsætninger lyder i korte træk således: Et indgreb skal have et lovmæssigt grundlag, det må ikke være vilkårligt. Der skal altså finde en afvejning sted mellem en krænkelse af privatsfæren og det formål, det handler om. Det skal være forudsigeligt, det vil sige, at borgerne skal vide, at der findes et sådant system. Og aflytning må kun bruges, hvis der ikke er nogen anden mulighed. Det er altså en ultima ratio. Her i Parlamentet er der kolleger, der siger, at når det handler om strafforfølgelse, når politiet gør det på baggrund af en dommerkendelse, er det i orden. Hos efterretningstjenester siger de, at det er en krænkelse af menneskerettighederne. Jeg har stor forståelse for det, når nogen siger, at de rent politisk ikke ønsker, at tjenester gør det. Det kan jeg fuldt ud forstå. Det er ikke min holdning, men det kan jeg fuldt ud forstå. Men når nogen siger, at det er ulovligt, tager vedkommende ikke Menneskerettighedsdomstolens retspraksis med i betragtning.
Økonomisk spionage er helt sikkert ikke noget tilladt formål. Nu beskæftiger alle efterretningstjenester sig også med økonomiske forhold, f.eks. med udviklingen på de finansielle markeder eller på råstofmarkederne. I denne forstand driver de fleste efterretningstjenester økonomisk spionage. Det er heller ikke det punkt, der bliver kritiseret. Problemet opstår, når det ikke er generelle forhold, der opklares, men derimod detaljer fra industrien i ens eget land, der lækkes, således at den får en konkurrencefordel.
Mellem EU-stater ville en sådan optræden i øvrigt ikke være forenelig med EU-retten, fordi det er en slags forbudt statsstøtte. På internationalt plan er det mere end en uvenlig handling, og mellem allierede er det en skandale! I øvrigt er aflytning ikke metoden til udvælgelse ved økonomisk spionage, det gør man som regel med de klassiske midler. Men der er enkelte tilfælde, hvor dette instrument kan anvendes med succes.
Nu var det især USA, der var i kritikkens søgelys. USA har altid afvist, at landet giver efterretningsmæssig viden direkte videre til amerikanske firmaer. USA har dog indrømmet, at landet i detaljer aflytter, når det handler om internationalt udbudte storordrer. Argumentet og retfærdiggørelsen i den forbindelse har lydt, at de europæiske firmaer jo arbejdede med bestikkelse, og det måtte man forsvare sig mod.
Denne optræden skal der - jeg siger det meget høfligt og forsigtigt nu - sættes spørgsmålstegn ved. For det første ved vi, at amerikanske firmaer også arbejder med bestikkelse. I den korruptionsanalyse, der foreligger globalt, ligger de i centrum for bestikkelsesaktiviteterne.
For det andet er noget sådant i mellemtiden blevet forbudt ved konvention inden for OECD, og medlemsstaterne i EU har gennemført dette i national lovgivning. Når USA alligevel holder fast ved en næveret med cowboymentalitet, kan det ikke forenes med den idé, at sådanne forhold reguleres gennem internationale juridiske aftaler.
Hr. formand, som demokrat skal jeg naturligvis tage afgørelser til efterretning, også selv om jeg ikke bryder mig om dem. I går traf man imidlertid i forbindelse med min betænkning en afgørelse, som giver anledning til en indholdsmæssig uoverensstemmelse. Efter at vi allerede havde diskuteret denne afgørelses retsgrundlag og også havde fremført relevante indvendinger imod retsgrundlaget, som Kommissionen ikke har svaret på, vedtog Parlamentet i går at godkende Kommissionens forslag, og det vedtog umiddelbart efter en lovgivningsmæssig beslutning, hvorved Kommissionens forslag forkastes. Det kan man læse under punkt 11 i protokollen.
For at få sagen afklaret vil jeg nu i henhold til artikel 148, stk. 3, anmode om, at den afgørelse, som Parlamentet vedtog i går, henvises til Udvalget om Konstitutionelle Anliggender, og det af to grunde. For det første har vi brug for at få afklaret, hvilken af de to afgørelser der virkelig gælder, og for det andet har vi også for fremtidige tilfældes skyld brug for, at forretningsordenen indeholder en afklaring af, hvad der i sådanne tilfælde skal ske. For når der her så at sige straks foretages en korrektion af afstemningen fra den administrative forvaltnings side, så synes jeg ikke, det er helt korrekt. Jeg mener, at en korrektion principielt skal foretages, når Udvalget om Konstitutionelle Anliggender beslutter det. Min indvending baserer jeg altså på artikel 148, stk. 3. Jeg beder Udvalget om Konstitutionelle Anliggender klarlægge situationen og også for fremtidige tilfældes skyld fastlægge i forretningsordenen, hvordan man skal forholde sig.
Hr. Swoboda, jeg forstår baggrunden for Deres anmodning. Jeg mener, formanden bør overveje Deres anmodning nøje for at tage stilling til, om den kan imødekommes. Jeg kan ikke på stående fod sige hverken ja eller nej. At sige nej ville være uhøfligt, men det ville på den anden side være forhastet, hvis jeg svarede Dem her og nu. Hvis Deres anmodning imødekommes, må det blive en henvisning til Udvalget om Forretningsorden, som for nærværende er Udvalget om Konstitutionelle Anliggender.
Næste punkt på dagsordenen er forhandling under ét om følgende betænkninger:
A5-0280/2001 af Bösch for Udvalget for Andragender om Den Europæiske Ombudsmands årsberetning 2000 (C5-0302/2001 - 2001/2043(COS));
A5-0245/2001 af Perry for Udvalget for Andragender om særlig rapport fra Den Europæiske Ombudsmand til Europa-Parlamentet i fortsættelse af undersøgelsen på eget initiativ om eksistensen af og offentlighedens adgang til en adfærdskodeks for god forvaltningsskik i Fællesskabets forskellige institutioner og organer (C5-0438/2000 - 2000/2212(COS));
A5-0240/2001 af Almeida Garrett for Udvalget om Konstitutionelle Anliggender om ændring af artikel 3 i Ombudsmandens statut (1999/2215(ACI)).
Hr. formand, i 1993 fastsatte Maastricht-traktaten europæiske borgeres ret til at indgive andragender til Europa-Parlamentet og indgive klager til Den Europæiske Ombudsmand. På topmødet i Nice i december 2000 blev disse rettigheder indført i EU's charter om grundlæggende rettigheder. De betænkninger og beslutninger, som Europa-Parlamentet drøfter i dag, omhandler disse vigtige konstitutionelle rettigheder for Europas borgere. Jeg er taknemmelig for at have mulighed for at tale under denne vigtige forhandling, der omhandler selve betydningen af unionsborgerskabet.
Inden jeg kommenterer betænkningerne, vil jeg gerne takke kommissær Loyola de Palacio for fortsat at sikre, at Kommissionen overholder tidsfristerne for svar på Ombudsmandens forespørgsler med tilbagemeldinger, som er fyldestgørende og nøjagtige. Dette gode samarbejde er af afgørende betydning, hvis Ombudsmanden skal behandle klager hurtigt og effektivt og dermed opfylde sin mission om at forbedre forholdet mellem borgerne og Fællesskabets institutioner og organer.
Jeg vil også gerne benytte lejligheden i dag til at takke Jean-Claude Eeckhout for hans store arbejde. Han forlader snart sin post i Kommissionens Generalsekretariat, hvor han bl.a. har beskæftiget sig med relationerne mellem Kommissionen og Den Europæiske Ombudsmand. For mig er han indbegrebet af en god embedsmand. Han er forkæmper for idealet om Europa, men yder også et stort praktisk arbejde for at forbedre administrationen til gavn for borgerne.
Jeg vil nu drøfte adfærdskodeksen for god forvaltningsskik og takke Roy Perry for hans fremragende betænkning. Det er helt på sin plads, at hr. Perry er ordfører, da han som den første for nogle år siden fremlagde idéen i rapporten fra Udvalget for Andragender om udvalgets aktiviteter i 1996-1997. Jean-Maurice Dehousse, ordfører for Udvalget om Retlige Anliggender og Det Indre Marked, har også spillet en vigtig rolle. Han har understreget, at adfærdskodeksen bør have et fast retsgrundlag, og har foreslået en praktisk fremgangsmåde.
Jeg håber, at betænkningen følges op af en hurtig vedtagelse af en forordning. I henhold til Nice-chartret er god forvaltningsskik en af de grundlæggende rettigheder for unionsborgerne. Jeg forstår ikke, hvordan man kan være modstander af, at fællesskabslovgivningen skal yde samme standarder for retsbeskyttelse i forbindelse med den europæiske administration som standarderne i medlemsstaterne.
Betænkningen fra Udvalget om Konstitutionelle Anliggender om Ombudsmandens statut er usædvanlig, fordi traktaten giver Europa-Parlamentet rollen som lovgiver og initiativtager. Rådets rolle er begrænset til at godkende Parlamentets tekster med kvalificeret flertal, mens Kommissionen kommer med udtalelser.
Jeg vil gerne takke ordføreren, Teresa Almeida Garrett, for den principfaste indstilling til lovgivningsprocessen. Som hun har understreget, blev der udarbejdet et udkast til den oprindelige statut for næsten 10 år siden. Bestemmelserne heri om inspektion af dokumenter og afhøring af vidner skal opdateres, da der skal lægges større vægt på administrativ åbenhed og behovet for at opnå offentlighedens tillid og fremme en moderne forvaltningskultur på fællesskabsplan.
Vi har også betænkningen fra Udvalget for Andragender om Den Europæiske Ombudsmands Årsberetning 2000 foran os i dag. Jeg vil gerne takke ordføreren, hr. Bösch, for hans fremragende og konstruktive betænkning, som helt korrekt fokuserer på behovet for at tjene Europas borgere effektivt.
Jeg er helt enig med ordføreren i, at Ombudsmanden skal behandle klager så hurtigt som muligt. Vi har i denne forbindelse fortsat vores bestræbelser på at udrydde unødvendige forsinkelser ved at insistere på, at institutionerne og organerne skal overholde tidsfristerne for sagsbehandling af klager og ved at forbedre vores egen effektivitet.
Vi har gjort fremskridt i opfyldelsen af vores interne krav til ledelse, som omfatter kvittering for modtagelse af klager inden for en uge, vurdering af, hvorvidt klagerne kan antages til behandling inden for en måned, og afslutning af behandlingen af forespørgsler inden for et år. I slutningen af august var der efter et år 65 verserende sager. I august 2001 var der 25 sager. Ud af disse er der én sag, som stadig er under behandling, fordi vi har udarbejdet en særrapport til Europa-Parlamentet. I fem andre tilfælde blev det i henhold til statutten fastsat, at den pågældende institution har yderligere tre måneder til at fremlægge en begrundet udtalelse.
Hr. Böschs betænkning henviser endvidere til de problemer, som Udvalget for Andragender har oplevet vedrørende indhentning af relevante oplysninger til effektiv behandling af borgernes andragender. Et eksempel på et sådant problem er andragendet om regulering af Lloyd's forsikringsmarked.
Det er min opfattelse, at den mest effektive måde, hvorpå situationen kan forbedres, er ved at styrke samarbejdet mellem Ombudsmanden og Udvalget for Andragender, især i forbindelse med andragender om medlemsstaternes overtrædelse af fællesskabslovgivningen, hvor Kommissionen spiller en afgørende rolle via den såkaldte artikel 226-procedure.
Vi er rede til at behandle sådanne sager på en professionel måde og dermed lette arbejdet for Udvalget for Andragender.
Personligt er jeg rede til at drøfte muligheden for at opnå dette med Udvalget for Andragender og Europa-Parlamentets administration.
Kære kolleger, denne rædselsvækkende ulykke med et ubegribeligt omfang berører os alle dybt, og det er med bevægelse og en følelse af tristhed, at jeg åbner dette ekstraordinære møde.
Mødet er først og fremmest et udtryk for vores solidaritet med det amerikanske folk, der netop er blevet ramt af en barbarisk terrorhandling, vores medfølelse med det antal ofre, der uden tvivl vil vise sig at blive uhyggeligt stort, og vores støtte til alle dem, der stædigt kæmper for at redde endnu nogle liv. I går udtrykte jeg på mine og hele Europa-Parlamentets vegne denne solidaritet over for præsident Bush, og jeg forsikrede ham om, at europæerne står ved amerikanernes side gennem de tragiske prøvelser, som hans befolkning gennemlever i øjeblikket. Når terrorismen slår ned i et medlemsland, berører det os alle. Jeg har samme følelse af oprør og indignation over disse grusomme attentater. I dag er amerikanernes smerte også vores. Dette store demokrati, der har gjort så meget for at hjælpe Europa med at genfinde sin frihed, er blevet ramt. Men også selve livets og demokratiets hellige værdier er ramt.
Vi vil aldrig glemme den 11. september 2001. Denne dato kalder på vores besindighed, men også på det tættest mulige samarbejde mellem alle lande, der forkaster terrorisme, for at gerningsmændene bag disse grufulde forbrydelser og deres støtter bliver identificeret, eftersøgt, arresteret og dømt, så den blinde terrorisme en gang for alle udryddes fra jordens overflade. Den kræver ligeledes en indsats fra det internationale samfund, så man på fredelig vis kan løse de konflikter, der puster til og vedligeholder fanatismen. Ud over erklæringer og et fælles svar på terrorismen - noget, vi ønsker - er det i dag op til alle aktører på den internationale scene at vedkende sig et ansvar. Tiden er inde til beslutsomme handlinger, og jeg er overbevist om, at for EU's vedkommende må der nu træffes vigtige beslutninger.
Jeg glæder mig over, at vi blandt os har premierminister Verhofstadt, hr. Michel og Kommissionens formand Romano Prodi.
EU vil kun være troværdigt, hvis det får en fælles politik til bekæmpelse af terrorisme. Kommissionen og Europa-Parlamentet har klart udtalt sig i denne retning - navnlig under vores seneste møde. Jeg håber, at Rådet behandler disse forslag så hurtigt som muligt. Siden Det Europæiske Råds møde i Tampere er der ganske vist sket små fremskridt i forbindelse med et område med frihed, sikkerhed og retfærdighed i Europa, men disse fremskridt ligger langt under forventningerne. Det haster med at komme videre. Selv om også EU har slået sin tilstedeværelse fast på den internationale scene, hvad enten det drejer sig om Mellemøsten, Durban eller Den Tidligere Jugoslaviske Republik Makedonien, beviser gårsdagens begivenheder, hvis der er behov for et bevis, at det er tvingende nødvendigt, at vi så hurtigt som muligt gennemfører et Europa med et fælles forsvar og en fælles udenrigs- og sikkerhedspolitik. Et ekstraordinært møde i Det Europæiske Råd vil meget belejligt kunne give startskuddet til alle disse overvejelser, for, som vi ved, fortsætter historien sin gang.
Kære kolleger, jeg opfordrer Dem til at iagttage et minuts stilhed til minde om de mange ofre.
Fru formand, mine damer og herrer, for knapt 24 timer siden blev USA ramt af et angreb, der i omfang og brutalitet ikke er set tidligere. Endnu i dette øjeblik kæmper kvinder, mænd og børn i alle aldre, af alle overbevisninger og oprindelser for deres liv, mens andre græder over tabet af deres kære, og endnu andre plages af bekymringer, mens de venter på beroligende nyheder om de forsvundnes skæbne.
Vores tanker, fru formand, går til vores venner i USA, der er ofre for en afstumpet og barbarisk vold. Vi vil gerne vise, at vi meget personligt føler landets smerte. I dag føler vi os som amerikanere. Fordi, og det skal vi ikke tage fejl af, det ikke blot er USA og dets befolkning, men hele demokratiet, der er ramt. Demokratiet og dets værdier som frihed, tolerance og medmenneskelighed, der står i skarp kontrast til en blind selvmordsterrorisme. Som mennesker, som demokrater og som europæere kan vi ikke - og vil aldrig kunne - lade stå til over for et sådant barbari.
Fru formand, vi ønsker at skabe Unionen for netop at forkaste det had, den fanatisme og den dødsensfarlige galskab, der nær førte vores eget kontinent i undergang. Og disse tragedier kalder på stærke og konkrete handlinger. De forskellige medlemsstater har truffet de nødvendige initiativer for at komme USA til hjælp.
Fru formand, jeg har på vegne af EU og i samråd med formanden for Kommissionen, Romano Prodi, og medlemslandenes stats- og regeringschefer over for præsident Bush givet udtryk for vores dybeste medfølelse. Som et vidnesbyrd om solidaritet og medfølelse er det besluttet, at fredag den 14. september i EU vil være viet sorgen og solidariteten med det amerikanske folk.
De 15 medlemslandes stats- og regeringschefer vil om morgenen offentliggøre en fælles politisk erklæring. Klokken 12 iagttages tre minutters stilhed overalt i EU, og alle aktiviteter indstilles.
(Kraftigt bifald) De lande, der søger optagelse i EU, opfordres til at deltage i denne solidaritetstilkendegivelse. Europas befolkning vil med denne tilkendegivelse og med de politiske beslutninger, der træffes i de kommende uger, vise sin dybe medfølelse med det amerikanske folk i denne situation, hvor sorg og smerte dominerer.
Fru formand, hr. premierminister, mine damer og herrer, Kommissionen afholdt i morges et ekstraordinært møde. Efter at have iagttaget et minuts stilhed drøftede vi denne forfærdelige tragedies forskellige politiske aspekter, som henhører direkte under Kommissionens kompetenceområde.
Her i eftermiddags har jeg understreget over for både Europa-Parlamentet og Rådet (almindelige anliggender), at vi skal give udtryk for Europas fulde solidaritet med det amerikanske folk og indtage en fælles europæisk holdning til alle aspekter af disse tragiske begivenheder.
Kommissionen er bekymret over disse kriminelle og barbariske handlinger, og den har allerede givet udtryk for sin medfølelse med ofrene og deres familier og for sin solidaritet med det amerikanske folk. Vores samarbejde med USA om at bekæmpe terrorismen er mere nødvendigt end nogensinde, og dette samarbejde skal fortsættes. Kommissionen vil i de næste par dage behandle yderligere forslag til en stadig mere effektiv bekæmpelse af terrorismen.
Vores landes økonomiske og sociale struktur er heldigvis stærk og solid. Derfor bevarer vi roen og optimismen - selv under disse triste omstændigheder - og vi giver ikke terrorismen lov til at splitte hverken os eller resten af verden, sådan som den har til hensigt, og sådan som den ønsker at gøre med sine handlinger.
Vi skal nu gøre os nogle overvejelser om Europas rolle. Med denne kriminelle handling ønskede man at angribe alle vores fælles værdier og selve friheden. Denne begivenhed gør, at intet længere er som før. I den situation er det dog nødvendigt at give kraftigt udtryk for vores solidaritet med og støtte til det amerikanske folk og den amerikanske regering, og EU's institutioner og regeringer vil arbejde tæt sammen med vores amerikanske venner og med de andre lande, der står på vores side, i dette dramatiske øjeblik og i fremtiden.
Der er dog også en rent europæisk dimension. De dramatiske begivenheder, vi har været vidner til, understreger endnu en gang behovet for et samlet, stærkt, beslutsomt og solidarisk EU, der beskytter friheden og bevarer freden både i Europa og i resten af verden, og for et EU, som står sammen og støtter de lande, der har de samme målsætninger, og som står sammen om at beskytte og fremme de værdier, der bygger på frihed og solidaritet. Disse værdier er vores demokratiske grundlag, og dem vogter Parlamentet over.
Jeg vil derfor gerne opfordre til, at den tragedie, der fandt sted i går, får os til at tænke over den slags hændelser. Borgerne kan nemlig kun sikre sig selv og deres efterkommere fred og stabilitet ved at stå sammen og ved at mærke, at de kan regne med EU. Det er i befolkningernes interesse, og det er den vej, vi skal gå - modigt, beslutsomt og med ansvarsfølelse.
Fru formand, mine damer og herrer, jeg vil først på vegne af Rådet delagtiggøre Dem i vores umådelige forfærdelse, indignation og modstand over for de tragiske hændelser i USA i går morges. Jeg vil her på vegne af EU, på vegne af Unionens ledere, men også på vegne af alle europæiske borgere gentage vores mest dybfølte kondolencer til ofrene, deres familier, det amerikanske folk og den amerikanske regering. Denne vederstyggelige handling, der har ramt den amerikanske befolkning, krænker selvsagt også de universelle værdier, som Europa altid har delt med Amerika. Jeg vil gerne på vegne af Rådet endnu en gang i Parlamentet højtideligt bekræfte de europæiske befolkningers urokkelige solidaritet med det amerikanske folk i forsvaret af disse værdier. USA skal vide, at Europa står ved deres side i kampen mod terrorismens ondskab i alle dens afskygninger. Vi kan ikke tolerere, at den frie og demokratiske verdens værdier trues af skjult terrorisme. Forenede og solidariske vil vi gå til angreb på den svære trussel, som masseterrorisme udgør. Kampen mod denne terrorbølge vil blive langt mere effektiv, i det omfang den hviler på fremadrettede aktioner og en udvidet politisk dialog med landene i de egne af verden, hvor terrorismen udvikler sig. Gårsdagens terrorangreb på USA's territorium er en provokation og en voldshandling uden fortilfælde af et yderst odiøst tilsnit. Sådanne barbariske og nederdrægtige handlinger og en sådan terror er uacceptabelt. Tragediens omfang kræver en tilsvarende reaktion. EU vil sammen med sine allierede undersøge alle muligheder for at forhindre sådanne handlinger og for passende modtræk. EU vil styrke sin tilstedeværelse i de kompetente internationale fora for at bekæmpe terrorismen og sikre, at gerningsmændene, de medansvarlige og bagmændene til terrorhandlinger uskadeliggøres. Vores beslutsomhed skal under alle omstændigheder omgærdes af ansvarlig omtanke. Vi ved ikke på nuværende tidspunkt, hvem gerningsmændene, bagmændene og de eventuelle medansvarlige til disse frygtelige attentater er. Disse faktorer er essentielle for at kunne give en rationel bedømmelse af og et rationelt svar på terrorhandlingerne, med en ansvarlig og hensigtsmæssig holdning til tingene. Vi må undgå enhver form for improvisation.
Mens vi venter på svaret på disse spørgsmål, har vores regeringer truffet de nødvendige foranstaltninger til at beskytte deres befolkninger. Rådet er blevet informeret om de nødsikkerhedsforanstaltninger, der er truffet af medlemsstaterne. For at sikre et maksimalt samarbejde mellem os, har Rådet anmodet sine justitsministre, indenrigsministre og transportministre om inden for en kort frist at træffe alle de nødvendige foranstaltninger til opretholdelse af højeste sikkerhedsniveau, særligt på lufttransportområdet, samt alle anviste forholdsregler mod nye attentater. Mødet i Rådet (retlige og indre anliggender) den 27. september og det uformelle møde mellem transportministrene den 14. september vurderer de trufne foranstaltninger og overvejer, hvilke foranstaltninger der om nødvendigt skal supplere dem. Det ekstraordinære Råd (udenrigsministrene) har i strengeste vendinger fordømt disse barbariske handlinger, der er en hån mod vores fælles værdier. Vi har erklæret landesorg fredag den 14. september i de 15 medlemslande. Vi har anmodet formandskabet om at holde en tæt kontakt til USA for sammen med dem at afklare, hvordan en eventuel hjælp bedst kan ydes. NATO's generalsekretær har på opfordring fra flere lande informeret Rådet om de løbende drøftelser i organisationen.
"Rådet for Den Europæiske Union, som er samlet i dag i et ekstraordinært møde med generalsekretæren for Atlanterhavspagten, har givet udtryk for den rædsel, som gårsdagens terrorangreb mod USA vækker hos alle medlemmer. Rådet har understreget sin fulde og hele solidaritet med USA's regering og det amerikanske folk i denne svære stund og har udtrykt sin dybeste medfølelse med alle ofrene og deres familier. Vi anmoder alle i Europa om at iagttage tre minutters stilhed fredag den 14. september kl. 12.00 og erklærer samtidig landesorg den 14. september 2001. Disse frygtindgydende handlinger er et angreb, ikke blot mod USA, men også mod hele menneskeheden og de værdier og frihedsrettigheder, som er fælles for os alle. Livet og hverdagen i vores åbne og demokratiske samfund fortsætter, og det kan der ikke rokkes ved. Unionen fordømmer på det skarpeste gerningsmændene og de medansvarlige til disse barbariske handlinger. Unionen og dens medlemsstater vil ikke spare nogen anstrengelser for at hjælpe med at identificere, retsforfølge og straffe de ansvarlige. Terroristerne og deres medansvarlige vil ikke finde tilflugt noget sted. Unionen handler i et tæt samarbejde med USA og alle landets partnere for at bekæmpe den internationale terrorisme. Alle de internationale organisationer og særligt FN skal deltage i kampen, og alle internationale foranstaltninger af væsentlig betydning, inklusive dem, der omhandler finansiering af terrorismen, skal iværksættes fuldt ud. Fællesskabet og dets medlemsstater har tilbudt USA al den hjælp, der kan etableres, til eftersøgnings- og redningsaktionerne. Der foregår løbende drøftelser for at finde frem til den mest hensigtsmæssige hjælp. Idet Rådet understreger de mangeårige, stærke bånd, der knytter Den Europæiske Union og USA sammen, har det anmodet formandskabet om at holde en tæt kontakt til USA's regering for at overbringe den dette budskab om solidaritet."
Jeg erklærer Europa-Parlamentets session, der blev afbrudt den 12. september, for genoptaget.
Protokollerne fra møderne den 6. og 12. september 2001 er omdelt.
Fru formand, jeg ved godt, at vi i dag har vigtigere ting at tage os til, men jeg vil alligevel gerne gøre Dem opmærksom på, at jeg den 6. september gjorde indsigelse imod protokollen fra dagen før og også bad om, at det udvalg, der er ansvarligt for spørgsmål til forretningsordenen, skulle tage sig af et afstemningsresultat, som senere blev ændret, for at belyse disse spørgsmål generelt og ikke kun dette specifikke tilfælde. Hen imod middag gjorde jeg endnu en gang indsigelse, og jeg henviste til det, men jeg har endnu ikke fået noget svar, og jeg mener da, at et parlamentsmedlem har krav på et svar.
For det første vil jeg gerne spørge Dem, om De også mener, at et medlem har krav på et svar i forbindelse med indsigelser. For det andet vil jeg gerne spørge, hvornår kan jeg forvente et svar.
Ja, hr. Swoboda, De har fuldstændig ret. Jeg mener naturligvis, at et medlem har krav på svar, og jeg kan forsikre Dem, at tingene vil blive bragt i orden.
Fru formand, naturligvis har min ærede kollega hr. Swoboda krav på et konkret svar. Jeg vil blot bede Deres kontor om at give det korrekte svar på grundlag af debatten i middags. For nu at udtrykke mig lidt forsigtigt, så havde jeg en fornemmelse af, at hr. Swoboda den dag forsøgte at fordreje afstemningsresultatet i Parlamentet ved at ændre protokollen. Derfor vil jeg gerne bede om, at debatten i middags bliver lagt til grund, når Deres kontor giver hr. Swoboda et svar, og vil De også være så rar at give mig en kopi af svaret? Jeg er helt sikker på, at Deres kontor har forstået, hvad Parlamentet mente!
Kære kolleger, den 4. april besøgte general Massoud Europa-Parlamentet. Nogle dage inden de frygtelige attentater i New York og Washington blev han på en fej måde myrdet af de fjender, som han bekæmpede.
Jeg inviterede ham, fordi han for et meget stort flertal af det afghanske folk var håbet om at genfinde en fremtid med fred og frihed. Han advarede os mod Taleban-styrets hemmelige aftale med den internationale terrorisme og bekæmpede med alle kræfter dem, som førte islam på afveje ved at lade hånt om de mest grundlæggende menneskerettigheder. Han gav os meget klar besked ved indtrængende at opfordre os til at bidrage til fred.
Jeg beklager, at de vestlige diplomater ikke forstod denne opfordring og hjalp denne modige mand på en bedre måde. Mange af Dem har mødt ham. Han betog os med sine intellektuelle og menneskelige kvaliteter. Jeg vil bede Dem ære ham ved at iagttage et minuts stilhed.
Kære kolleger, jeg gør Dem opmærksom på, at jeg ønsker at komme med en meddelelse om Europa-Parlamentets sikkerhedsforanstaltninger.
Som De ved, har de frygtelige terrorattentater i USA ført til velbegrundede bekymringer i selve Europa-Parlamentet. Sunday Telegraph har endda talt om alvorlige trusler, der var rettet mod Europa-Parlamentet, men som var blevet forhindret. Jeg bekræfter, at Europa-Parlamentet ikke har haft kendskab til disse påståede trusler. I forgårs gjorde præfekten i Bas-Rhin-området sig den ulejlighed at ringe til mig personligt for at sige, at han kategorisk havde dementeret disse trusler. Som De ved, er de franske myndigheders kategoriske dementi blevet bekræftet ved et officielt kommuniké. Jeg tilføjer, at de britiske efterretningstjenester heller ikke havde kendskab til truslerne. Jeg har for øvrigt besluttet at sende en skrivelse til Sunday Telegraph for at protestere mod udspredelsen af falske oplysninger af så alvorlig karakter.
Jeg kan dog imidlertid forsikre Dem om, at Præsidiet, næstformændene, kvæstorerne, formanden og generalsekretariatet løbende beskæftiger sig med Europa-Parlamentets sikkerhed. Vi har truffet en række foranstaltninger til forøgelse af sikkerheden særligt sidste år i december til jul, da der var rygter om domkirken i Strasbourg. Da den ikke ligger ret langt herfra, traf vi naturligvis på det tidspunkt en række foranstaltninger.
Siden den 11. september har generalsekretæren og jeg været i tæt kontakt, og vi har tilføjet flere foranstaltninger til yderligere forbedring af kontrollen af personer og bagage ved indgangen til Europa-Parlamentets tre arbejdssteder. Jeg tilføjer, at vi naturligvis er i konstant kontakt med de øvrige europæiske institutioner på den ene side og med regeringerne i EU's medlemslande på den anden side.
Præsidiet afholder i aften møde for at behandle en række nye foranstaltninger, som generalsekretæren har foreslået, og som går ud på at udbrede - og jeg siger virkelig at udbrede - sikkerhedsforanstaltningerne. Jeg regner med forståelse fra alle, så disse nødvendige foranstaltninger kan blive positivt modtaget. På forhånd tak.
Hr. formand, jeg står ikke på tilstedeværelseslisten for mødet i går, men jeg var til stede, hvilket underskrifterne på alle min gruppes møder beviser. Jeg beder Dem rette op på denne forglemmelse.
Hr. formand, jeg var til stede under hele forhandlingen i går om redegørelserne fra Kommissionen og Rådet i forbindelse med tragedien i USA. Ikke en eneste gang blev den krise nævnt, som den europæiske luftfartsindustri står over for som følge af denne grusomhed. Det påhviler Parlamentet at præcisere over for Kommissionen og Rådet, at de europæiske flyselskaber og luftfartsindustrien generelt skal støttes, så vi kan bevare en europæisk luftfartsindustri og især flyselskaberne. I modsat fald befinder vi os i en meget alvorlig situation, især hvis USA som foreslået støtter de amerikanske flyselskaber. Det er af afgørende betydning, at de tusindvis af arbejdspladser, som står på spil i luftfartsindustrien, reddes.
Hr. De Rossa, vi tager det til efterretning. Dagsordenen for næste møde opstilles af Formandskonferencen. Vi vil videregive Deres idé.
Næste punkt på dagsordenen er betænkning (A5-0274/2001) af Marinho for Udvalget om Borgernes Friheder og Rettigheder og Retlige og Indre Anliggender om initiativ fra Den Franske Republik, Kongeriget Sveriges og Kongeriget Belgiens regeringer med henblik på Rådets vedtagelse af en rammeafgørelse om gennemførelse i Den Europæiske Union af kendelser om indefrysning af aktiver eller bevismidler (5126/2001 - C5­0055/2001 - 2001/0803(CNS)).
Hr. formand, denne betænkning omhandler en medlemsstats anerkendelse af retslige kendelser i en anden medlemsstat om indefrysning af aktiver eller bevismidler på dens område for at sikre en hensigtsmæssig afvikling af en retssag også forud for den egentlige retshandling. Denne rammeafgørelse, der er et initiativ fra regeringerne i Frankrig, Sverige og Belgien, bør træde i kraft den 31. december 2002 og gennemføres i alle medlemsstaterne uden behov for ratifikation - et meget vigtigt punkt! - hvilket jo ellers hidtil har været reglen for de mekanismer, der har indført gensidig anerkendelse af retsafgørelser. Det drejer sig kort sagt om automatisk at få anerkendt en kendelse i en medlemsstat, der skal sikre, at aktiver eller bevismidler af betydning for retsforfølgning af kriminelle, som måtte befinde sig i en anden medlemsstat, ikke ødelægges, forsvinder eller unddrages strafferetlig efterforskning. Denne anerkendelsesmekanisme hænger tæt sammen med det oprindelige beslutningsforslag om grænseoverskridende kriminalitet som f.eks. narkotikahandel, svindel med EU-midler, hvidvaskning af udbytte fra kriminalitet, forfalskning af euroen, korruption og menneskehandel.
Udvalget om Borgernes Friheder og Rettigheder har imidlertid været af den opfattelse, at den række lovovertrædelser, der særlig har med det indre markeds funktion at gøre, lader andre kriminelle forhold ude, herunder ikke mindst det, der lige nu optager os mest, nemlig terrorisme. Den nye formulering af artikel 2, som i øvrigt er et resultat af det udmærkede samarbejde med fru Ana Palacio, og som Udvalget om Borgernes Friheder og Rettigheder har vedtaget, er efter min mening klart mere hensigtsmæssig, hvis man ønsker, at et område med frihed, sikkerhed og retfærdighed skal være effektivt. Det drejer sig om at give substans til princippet om gensidig anerkendelse som grundlag for retsforfølgning inden for EU af de kriminelle og deres organisationer. Jeg tror, at vi i dag er fuldt bevidste om den afgørende betydning heraf, og jeg appellerer derfor til, at forsamlingen vedtager ændringsforslag 5 til artikel 2 i det oprindelige beslutningsforslag, og at Kommissionen og Rådet tager hensyn hertil, så det aktuelle forslag bringes i samklang med dem, der skal følge om bekæmpelse af terrorisme m.v., således som hr. kommissær António Vitorino redegjorde for det i går.
Hr. formand, dette forslag har den rækkevidde, som det har, og er blot et lille bidrag til et fælles retligt område, men det er med små skridt, med små sten, at fundamentet til en europæisk retsbygning lægges, der kan give borgerne den nødvendige tryghed. Det er på den måde, at kampen skal føres mod det europæiske retstomrum, og det er sådan, at institutionernes inerti og såkaldte bureaukrati skal bekæmpes. Vores arbejde består i at vise borgerne, at Europa også tjener til at beskytte dem, at et europæisk civil- og strafferetligt system er muligt. Først og fremmest selvfølgelig for at styrke unionsborgerskabet, men også for at imødegå den ansigts- og fædrelandsløse kriminalitet, der forekommer overalt. Ikke engang de største pessimister kan benægte, at disse tiltag leder os på rette vej. Den isolationistiske suverænitet fremmer kriminalitet og giver de kriminelle råderum. Lad os derfor fra i morgen, netop fra i morgen, på det ekstraordinære Europæiske Råd, sætte fart i opbygningen af frihedsrettighedernes Europa, altså det største område med frihed, sikkerhed og retfærdighed i verden.
Hr. formand, jeg tilslutter mig det, som ordføreren, hr. Marinho, sagde. De i sandhed tragiske begivenheder i sidste uge understreger betydningen af bekæmpelsen af terrorisme og organiseret kriminalitet. Med det samarbejde, som vi forsøger at opbygge verden over i forbindelse med bekæmpelsen af terrorisme, forsøger vi at finde en løsning på problemet, men der er også spørgsmålet om forebyggelse i form af sikkerhed og diplomati. Der er også brug for andre tiltag, hvis vi skal undgå, at den form for kriminalitet sker igen.
Det andet direktiv om hvidvaskning af penge er allerede til forhandling, og vi forsøger at få det igennem. Vi er nødt til at erkende, at vi på unionsplan kun har brug for ét retsområde. Det er ulogisk for folk at søge om asyl mellem en medlemsstat og en anden i Unionen. Det er ulogisk, at vi kan stå med en arrestordre, som ikke gælder i hele Unionen. Der var et tilfælde, hvor en person flygtede til Det Forenede Kongerige fra Frankrig. Det lykkedes den pågældende at afværge udlevering til Frankrig for hans terrorhandling. Han har faktisk trodset domstolene i fem år.
Den række af betænkninger, som vi står med her til formiddag, er et forsøg på at fremskynde tingene. Hr. Marinhos betænkning er en del af den franske, svenske og belgiske regerings initiativ, og jeg lykønsker ham og dem med den. En domstolsafgørelse i en medlemsstat skal automatisk gælde i hele Unionen. Vi skal have den gensidige anerkendelse, som hr. Marinho tilskynder til.
Bin Laden har en bankkonto i London. Man kunne håbe, at denne betænkning gør det nemmere at indefryse den og tilsvarende konti rundt om i Europa, hvis det bliver fundet nødvendigt. Jeg støtter på vegne af De Europæiske Socialdemokraters Gruppe denne betænkning og lignende foranstaltninger i de øvrige betænkninger denne formiddag og i de næste uger og måneder. Det bedste minde om de uskyldige mennesker, der døde så tragisk i sidste uge, er at skride til handling for at undgå en gentagelse. Dette er en lille del af den proces.
Hr. formand, Kommissionen glæder sig over Frankrigs, Sveriges og Belgiens initiativ til gensidig anerkendelse af beslutningerne om indefrysning af aktiver eller bevismidler. Faktisk er det det første reelle forslag efter Rådets og Kommissionens vedtagelse af programforanstaltninger til iværksættelse af princippet om gensidig anerkendelse af strafferetlige afgørelser. Jeg er ligeledes ordføreren, hr. Marinho, meget taknemmelig. Hans betænkning er fremragende, og i øvrigt betyder den gensidige anerkendelse, som han også understreger, et afgørende skridt for det strafferetlige samarbejde.
De ved alle, at det traditionelle retlige samarbejde er langsomt og bureaukratisk, hvilket er i direkte modstrid med borgernes interesser, og i øvrigt understreger de seneste begivenheder nødvendigheden af et hurtigt og effektivt retligt samarbejde. Jeg støtter ligeledes ordførerens holdning, der fremgår af hans ændringsforslag, især om at dette initiativ ikke er tilstrækkeligt ambitiøst. Det finder kun anvendelse på en meget begrænset række overtrædelser, som allerede er EU-harmoniseret, og dækker ikke nogle traditionelle forbrydelser som f.eks. mord, væbnet røveri eller voldtægt. Desuden finder det heller ikke anvendelse på terrorhandlinger.
Ordføreren foreslår derfor at udvide forslagets anvendelsesområde til at omfatte enhver overtrædelse, der kan straffes med frihedsberøvelse i minimum seks måneder, og Kommissionen er fuldstændig enig. Kommissionen taler i øvrigt allerede for denne udvidelse over for Rådet, og forhandlingerne tager deres begyndelse. Parlamentet har således gode chancer for at nå frem til et mere ambitiøst initiativ, hvilket bliver i overensstemmelse med målsætningerne hos stats- og regeringscheferne, der har opstillet princippet om gensidig anerkendelse i strafferetlige afgørelser på Det Europæiske Råd i Tampere. Hr. formand, det er på grundlag heraf, at jeg stemmer for vedtagelsen af denne positive og ambitiøse betænkning.
Jeg erklærer Europa-Parlamentets session, der blev afbrudt den 20. september 2001, for genoptaget.
Kære kolleger, som De ved, og sikkert kan forestille Dem, skal jeg ved åbningen af denne mødeperiode desværre afgive erklæring om en række katastrofale begivenheder, der har kostet mange ofre. Jeg foreslår i forbindelse med disse katastofer, at vi iagttager et minuts stilhed til ære for ofrerne.
I Toulouse skete der den 21. september en katastrofe uden sidestykke, som kostede 29 mennesker livet og sårede 2.500. Sorgen i de dødes og de såredes familier og befolkningens rådvildhed har chokeret os alle og gjort os alle meget triste. Efter eksplosionen i fabrikken AZF udtrykte jeg personligt og på Europa-Parlamentets vegne vores dybeste medfølelse og sympati til borgmesteren i Toulouse, hr. Douste-Blazy, og byens indbyggere. På nuværende tidspunkt er årsagerne til denne katastrofe endnu ukendte. Men én ting er sikkert: Frankrig, men også samtlige EU-medlemslande, bør absolut bestræbe sig på, at en sådan katastrofe bliver den sidste. Der mangler beviser for, at man ikke længere vil tolerere dette alle de steder, hvor lignende mulige risici findes. Menneskers sikkerhed må aldrig tilsidesættes af skødesløshed, passivitet eller af hungren efter økonomiske interesser.
Endnu en gang, denne gang i Nordirland, er en journalist, Martin O'Hagan, blevet myrdet i EU af terrorister, der kun har et mål, nemlig at sprede rædsel ved først og fremmest at angribe dem, hvis arbejde består i at informere. Ved at begå denne gemene handling krænkede udøverne de grundlæggende værdier, som EU hviler på, nemlig værdier om ret til livet, retsstatsprincippet og ytringsfriheden. Sådanne terrorhandlinger må ikke under nogen omstændigheder drage tvivl om bestræbelserne fra alle dem, der - på trods af de vanskeligheder, de møder - ufortrødent arbejder videre, så fredsprocessen endelig kan afsluttes.
Den 27. september kostede en forfærdelig massakre, der blev udført af en uligevægtig person, i lokalparlamentet i den schweiziske kanton Zug desværre 14 medlemmer af lokalparlamentet og lokalregeringen livet. Ca. 10 øvrige personer blev såret. Så snart jeg fik kendskab til denne blodige handling, udtrykte jeg på alles vegne vores dybeste kondolence til myndighederne, og jeg udtrykte vores dybeste medfølelse med ofrenes og de såredes familier.
Vi har lige i eftermiddag fået at vide, at et selvmordsattentat har fundet sted mod parlamentet i Kashmir i Indien. Dette modbydelige angreb har indtil nu kostet 22 døde og ca. 30 sårede. Eksplosionen anrettede ligeledes meget store skader på parlamentetsbygningen. Dette attentat har chokeret os og har gjort os triste.
Kære kolleger, jeg foreslår, at vi viser en stille ære for disse ofre, og anmoder Dem om, at vi nu iagttager et minuts stilhed.
Onesta (Verts/ALE). (FR) Fru formand, kære kolleger, jeg takker Dem for Deres sympati og medfølelse i forbindelse med begivenheden i Toulouse. Fredag morgen for ca. 10 dage siden var jeg i mit hjem, der ligger mindre end 2 km fra eksplosionsstedet, og jeg kan sige Dem, at jeg nu ved, hvad en tragisk begivenhed er. Vi har alle her set billederne på tv. Jeg tror og er endda helt sikker på, at alle de kolleger, der kommer fra min region, fru Ainardi, fru De Veyrac og hr. Rod, sammen med mig takker alle kollegerne for deres sympati og medfølelse.
Jeg vil for øvrigt vise Dem en affaldsspand af metal, som er helt ramponeret og forbrændt, og som jeg samlede op ved fabrikken mere end 1 km fra eksplosionsstedet. Forestil Dem, hvordan ligene, der blev fundet i den sydlige del af Toulouse, så ud!
Kære kolleger, efter det øjebliks stilhed, som vi iagttog i begyndelsen af den forhandling, som vi skal til at i gang med, bør vi nu komme med udtalelser, der kan genoprette tilliden i de befolkninger, der er bange for disse bomber, hvilket vil sige alle steder, og som De sagde, fru formand, bør vi gennem vores afstemninger i denne uge og ved at tage modige beslutninger bidrage til, at katastrofen i Toulouse virkelig bliver den sidste i en allerede alt for lang række.
Kære kolleger, hvis De er enige med mig, foreslår jeg undtagelsesvis og på grund af omfanget af de katastrofer, som vi taler om, at jeg undtagelsesvis giver ordet til de kolleger, som ønsker at få det.
Fru formand, af det, De lige sagde, fremgår det, at vi i disse tider skal være særligt forsigtige med, hvad vi udtaler os om offentligt, og det er bemærkelsesværdigt, at De talte om fire katastrofer, hvoraf to fandt sted i eller omkring et parlament, nemlig i Schweiz og i Kashmir.
Jeg siger dette, fordi jeg i dette øjeblik ønsker at udtrykke min og min gruppes solidaritet med de erklæringer, som er blevet fremsat af hr. Prodi, formand for Kommissionen, hr. Patten, næstformand i Kommissionen, hr. Michel, formand for Rådet, og hr. Chirac, Frankrigs præsident, og i dette tilfælde beklager jeg, at hans myndige, modige og altid betimelige stemme mangler i forbindelse med de uheldige offentlige udtalelser om den vestlige civilisations påståede overlegenhed over de øvrige civilisationer, som for nylig er blevet fremsat af hr. Berlusconi, formand for Republikken Italiens ministerråd.
På nuværende tidspunkt finder jeg det særligt vigtigt, at vi i Europa-Parlamentet endnu en gang med syvtommersøm slår fast, at vi ikke står over for et sammenstød mellem civilisationer, men at vi skal forsvare nogle værdier, som er fælles for hele menneskeheden. Derfor mener jeg, at det er vigtigt, at vi i Europa-Parlamentet klart fastsætter og udtrykker en linje, som ikke kun er min gruppes linje, og her henvender jeg mig til hr. Poettering for at sige, at jeg var den første, der klappede, da han på det ekstraordinære plenarmøde i anledning af angrebene den 11. september udtrykkeligt citerede Anwar al-Sadats erklæringer her i Parlamentet.
Jeg mener, at udtalelser som hr. Berlusconis bør kritiseres af os alle, og jeg håber - for det er ikke første gang - at de ikke gentages, for de er til stor skade for den europæiske sag i hele verden.
Fru formand, jeg fortsætter med samme emne. Siden den 11. september har der her været stor enighed om, at det er nødvendigt at forkaste enhver sammenblanding, der forsøger at påvise den uacceptable og farlige teori om konflikt mellem kulturer.
På den anden side husker vi de bemærkninger, der med samme formål blev fremsat af hr. Solana, som anbefalede ikke at skabe splittelse, hvilket ville være en meget alvorlig fejl. Og hermed også sagt i hvor høj grad hr. Berlusconis helt utrolige og dybt skandaløse bemærkninger tvinger os til at reagere meget skarpt, først og fremmest ved hårdt at fordømme den forældede forestilling om den vestlige og kristne verdens såkaldte overlegenhed, dernæst ved vedtagelsen af et forslag, der i henhold til ånden i Nice-traktatens artikel 7 dels vil give Rådet mulighed for at konstatere, om der findes en reel risiko i en medlemsstat for alvorlig tilsidesættelse af Unionens grundlæggende principper, og dels mulighed for at give henstillinger til medlemsstaten.
Fru formand, jeg foreslår derfor, at Formandskonferencen undersøger, hvilken væsentlig politisk handling det er relevant at vedtage i denne forbindelse.
Jeg giver straks ordet til fru Roure, der vil komme med en udtalelse fra Udvalget om Borgernes Friheder og Rettigheder og Retlige og Indre Anliggender.
Roure (PSE), ordfører. (FR) Fru formand, den 14. november fremsatte jeg her og for Udvalget om Borgernes Friheder og Rettigheder og Retlige og Indre Anliggender en betænkning, som Parlamentet vedtog, om et fransk initiativ med henblik på vedtagelse af en konvention om forbedring af den gensidige retshjælp i straffesager.
I dag hører Rådet os om et nyt udkast - denne gang til protokol. Efter Rådets ekstraordinære møde den 21. september, der omhandlede bekæmpelse af terrorisme, skal der fastsættes hurtige foranstaltninger. Jeg forstår naturligvis, at omstændighederne betyder, at EU så hurtigt som muligt må øge samarbejdet med hensyn til bekæmpelsen af terrorismen.
Ikke desto mindre vil jeg komme med nogle bemærkninger. Jeg vil begynde med at beklage, at Rådet ikke har vedtaget det ændringsforslag, som vi stillede, og som sigter mod at udvide princippet om, at tavshedspligten ikke kan gøres gældende over for handelsaktiviteter, advokaters finanskomité samt andre retsligt forordnede komitéer. Jeg fastholder således den opfattelse, at denne bestemmelse er væsentlig i det retlige samarbejde med hensyn til bekæmpelse af hvidvaskning af penge. Jeg beklager desuden, at Rådet ikke er nået til enighed med hensyn til dobbelt strafbarhed.
Men ud over disse forbehold er det min opfattelse, at protokolteksten indeholder meget mere præcise bestemmelser om opfølgningen på banktransaktioner. Jeg bemærker også med interesse, at Eurojust i fremtiden skal spille en større rolle med hensyn til den gensidige retshjælps virke.
Når disse bemærkninger er gjort, accepterer jeg selvfølgelig i lighed med Kommissionen, at Europa-Parlamentet i dag ekstraordinært uden betænkning og i medfør af den uopsættelige procedure vedtager den fremlagte tekst.
(Uopsættelig forhandling vedtoges) Punktet bliver opført under afstemningen torsdag den 4. oktober.
Næste punkt på dagsordenen er Kommissionens redegørelse om hvidbogen om reformen af EU's styreformer.
Jeg giver straks ordet til hr. Prodi, formand for Kommissionen.
Fru formand, mine damer og herrer, den 4. september forelagde jeg hvidbogen om EU's styreformer for Parlamentet. Allerede ved den lejlighed gjorde nogle af parlamentsmedlemmerne mig opmærksom på deres synspunkter. Desuden er Udvalget om Konstitutionelle Anliggender og Retsudvalget begyndt at behandle vores forslag. Forhandlingen i dag er således en del af en debat, der efterhånden er godt i gang. Derfor vil jeg gerne komme med nogle indledende bemærkninger for at fjerne nogle misforståelser, der er opstået under denne debat, og jeg vil understrege, at jeg med glæde svarer på de yderligere betragtninger, der bliver fremsat under forhandlingen her til morgen.
Hovedformålet med hvidbogen er som bekendt at forny og forbedre de tre institutioners måde at fungere på, og de arbejder efter fællesskabsmetoden i overensstemmelse med den gældende traktat. Dette supplerer og styrker den faste politik, som Kommissionen og dens formandskab fører for at skabe nogle institutionelle ændringer, der giver Europa-Parlamentet en større rolle. Kommissionen har nemlig altid anset det for nødvendigt at give det organ, som repræsenterer folket, en central rolle i de tre institutioners samarbejde, en rolle, der er afstemt med rollerne for det organ, som repræsenterer medlemsstaterne, nemlig Rådet, og det organ, der repræsenterer EU's offentlige interesse, nemlig Kommissionen.
Kommissionen ønsker desuden at fremme Domstolens rolle, så EU bliver baseret på lovgivning og menneskerettigheder. Det er noget, vi gør en konstant og konsekvent indsats for. Det er nemlig vores målsætning at styrke Parlamentets legitimitet og dermed det repræsentative demokrati.
Hvidbogen er inspireret af denne beslutning om at styrke det repræsentative demokrati og sikre, at det fungerer på en god og hurtig måde.
Den kritik, der i de sidste par uger er blevet rettet mod den del af vores forslag, som tager sigte på en klar skelnen mellem den lovgivende magt og den udøvende magt, bunder efter min mening i en misforståelse. Jeg har f.eks. hørt påstande om, at Kommissionen beder om frie tøjler, når det gælder den udøvende magt, som ligger uden for Parlamentets lovgivningsbeføjelser. Det er ikke rigtigt, og det fremgår tydeligt, når man læser hvidbogen. Kommissionen foreslår nemlig, at både Parlamentet, Rådet og Kommissionen igen begynder at koncentrere sig om det, de beskæftigede sig med før, nemlig deres institutionelle opgaver.
Kommissionen skal derfor stille færre og mere målrettede forslag og koncentrere sig om sin udøvende funktion. Rådet skal spille sin rolle som lovgivende magt og ikke gå over til at blive en udøvende magt. Endelig har Parlamentet hovedansvaret for kontrollen af politikkernes gennemførelse og på budgetområdet. Parlamentet er derfor meget mere end bare medlovgiver.
Hvidbogens forslag er således ambitiøse, for de tager sigte på, at de eksisterende bestemmelser langt om længe skal gennemføres fuldstændigt, og de tager desuden sigte på at give Parlamentet en rolle, der er lige så stor som Rådets, nemlig en rolle, der er meget større end den såkaldte tilbagekaldelse eller call back af gennemførelsesbeslutninger, som nogle af parlamentsmedlemmerne var særligt inde på.
Vælger man en tilbagekaldelse - call back - har det nemlig den ulempe, at man kun delvist ændrer det nuværende system, som vi alle ved er meget mangelfuldt, men at man ikke fjerner de grundlæggende svagheder.
Sådan som det fremgår af hvidbogen, er det tværtimod nødvendigt med en strukturel ændring, der skaber klarhed om, hvem der er ansvarlig for politikkernes gennemførelse. Dette er væsentligt for, at man kan vide, hvem der står til ansvar for gennemførelsen, og det er i tråd med det ansvarsprincip, som er en vigtig del af de demokratiske institutioners måde at fungere på.
Det fastslås i hvidbogen, at det bør være Kommissionens rolle at gennemføre politikkerne, og der sættes spørgsmålstegn ved nødvendigheden af det nuværende system med forskriftsudvalg og forvaltningsudvalg. Den kommende udvidelse gør det i øvrigt tvingende nødvendigt at tage komitologispørgsmålet op igen.
I hvidbogen står der dog også meget klart, at betingelserne og begrænsningerne for denne udøvende rolle skal fastlægges i den nye lovgivning, som De skal drøfte på baggrund af Kommissionens endelige forslag. Der står ligeledes, at der er behov for en simpel juridisk mekanisme, så Rådet og Parlamentet på lige fod kan overvåge og kontrollere Kommissionens arbejde. Vi er allerede ved at overveje forskellige forslag til, hvordan dette system kan fungere, men på nuværende tidspunkt er det efter vores mening mere hensigtsmæssigt at lade en høringsfase gå forud for dette forslag.
Vi regner således med at få et væsentligt bidrag i den forbindelse, både fra medlemsstaternes rådgivende udvalg og som følge af Parlamentets arbejde.
I hvidbogen forpligter Kommissionen sig ligeledes til at forbedre de høringsmetoder, som den anvender ved udarbejdelsen af sine politiske forslag. Nogle havde en teori om, at disse forslag risikerer at gå ud over Parlamentets rolle. Jeg tror ærligt talt ikke, at dette har hold i virkeligheden, og det er i hvert fald ikke vores hensigt.
Vi har selvfølgelig ikke foreslået - og det vil vi heller aldrig gøre - at Parlamentets eller andre demokratisk valgte institutioners rolle skal erstattes med de spontane grupperinger inden for det organiserede civile samfund, som vi kalder "ikke-statslige organisationer".
Sådanne foreninger spiller en vigtig informations- og integrationsrolle i vores samfund, og derfor vil vi gerne benytte os af forbindelserne med dem. Disse forbindelser - og jeg vil gerne gentage, at de ikke har noget at gøre med de demokratisk valgte institutioners rolle - finder i dag sted på en uklar og forvirret måde.
Derfor skal vi skabe orden i den nuværende praksis. Det er især nødvendigt med retningslinjer, som gør denne proces gennemsigtig og mere struktureret, end den er i øjeblikket. Og det er nødvendigt med retningslinjer for vores brug af eksperter, når politikkene udarbejdes. Alle disse aspekter vil forbedre Kommissionens måde at udøve sin initiativret på.
Det, at vi råder over et målrettet og forståeligt system for både at kunne samarbejde med de demokratisk valgte organer på lokalt plan og - ganske vist på en helt anden måde - med det civile samfund, sikrer en større gennemsigtighed og en større effektivitet i forhold til den gældende høringspraksis.
Foran mig har jeg et avisinterview, fru formand og kære kolleger, som jeg gerne vil læse et stykke af. Der står: "Jeg kan ikke tilslutte mig antislaverikonferencen i Durban. Den fremmer følelsen af at være offer hos mennesker, som allerede føler, at de har trukket det korteste strå". "Jeg er ikke tilfreds", står der videre, "med hele konferencen i Durban, for slet ikke at tale om den måde, som Mellemøsten blev behandlet på, og at en person som Castro blev tiljublet, hvilket viser, at det var et antivestligt møde." Fru formand, det er ikke mine ord, men hr. Bolkesteins ord, en europæisk kommissær. Min gruppeformand fortalte i går på gruppemødet, at hr. Nielson skal stå til regnskab over for Formandskonferencen på grund af en række uheldige udtalelser om antiamerikansk imperialisme. Ville det ikke være rimeligt, hvis De som formand for Formandskonferencen anmoder hr. Bolkestein om at forklare sig over for Formandskonferencen om disse meget uheldige og meget farlige udtalelser, især i en tid, hvor den vestlige verden skal bekæmpe terrorismen sammen med den islamiske verden?
Hr. Staes, jeg kan bekræfte, at hr. Nielson vil give møde for Formandskonferencen. Deres forslag tages under overvejelse.
fru formand, jeg vil gerne henlede opmærksomheden på, at man har fjernet det finske program fra Parlamentets fjernsynsnet. Vi har undret os over, hvordan det kan være, men har ikke fået nogen forklaring på det. Der er altså ingen programmer fra Finland, mens der fra visse lande er endog tre eller fire kanaler til rådighed. Jeg vil bede formanden anmode den relevante instans om at rette op på denne sag, da det særligt i disse krisetider er underligt, at man uden nogen forklaring fjerner et medlemslands programsignal fra fjernsynsnettet.
Hr. Paasilinna, fru Banotti er desværre undtagelsesvis endnu ikke til stede. Vi skal naturligvis gerne videregive Deres bemærkninger til fru Banotti, som straks vil se, hvad der kan gøres.
Retten i Første Instans har netop frifundet Europa-Parlamentet i de sager, der var anlagt af medlemmer af Europa-Parlamentet, af Front National og af Bonino-Listen mod Europa-Parlamentets afgørelse af 14. september 1999, hvorved Den Tekniske Gruppe af Uafhængige Medlemmer erklæres ugyldig. I dommens konklusion anføres det, at de pågældende sager behandles samlet, og at disse vil være at afvise. Rekvirenterne bærer hver især egne omkostninger samt Parlamentets omkostninger i forbindelse med de enkelte sager, herunder, for så vidt angår sag nr. 222/99, omkostninger i forbindelse med proceduren for behandling af hastesager. Afgørelsen blev bekendtgjort under et offentligt retsmøde i Luxembourg den 2. oktober 2001. Jeg kan hermed meddele, at den suspension af Parlamentets afgørelse, der fulgte af kendelsen af 25. november 1999, afsagt af præsidenten for Retten i Første Instans efter gennemførelse af proceduren for hastesager, er ophævet med afsigelsen af dommen af 2. oktober 2001, jf. artikel 107, stk. 3, i Rettens procesreglement. Europa-Parlamentets afgørelse af 14. september 1999, som erklærer TDI-Gruppen ugyldig, finder herefter på ny fuldt ud anvendelse.
Fru formand, kære kolleger, de 18 medlemmer af TDI-Gruppen tager Rettens afgørelse af 2. oktober 2001 til efterretning. Medlemmerne ønsker at understrege, at denne dom til dels står i modsætning til den kendelse, der blev afsagt den 25. november 1999 af præsidenten for Retten i Første Instans, som gav os medhold og pålagde Parlamentet at anerkende vores gruppes legitime eksistens. Den afgørelse, der blev truffet i går, vil derfor selvsagt blive gjort til genstand for anke, og vi anmoder naturligvis om, at anken får opsættende virkning for så vidt angår virkningerne af den omhandlede dom.
Fru formand, for at undgå enhver misforståelse anmoder jeg Dem om, inden De foretager Dem yderligere i sagen, at konsultere den juridiske tjeneste for at fastslå virkningerne af den suspension, vi vil og har ret til at anmode Retten om.
Når dette er sagt, vil jeg gerne over for vores kolleger påpege to vigtige aspekter i forbindelse med den dom, der blev afsagt i går. For det første erklærede Retten, at vores sag kunne tages under pådømmelse, og dermed, at medlemmerne har ret til at indbringe afgørelser som denne, truffet af Europa-Parlamentet, for Retten. Parlamentet var af en anden opfattelse og havde begæret sagen afvist.
For det andet anerkender Retten gentagne gange, at der er tale om forskelle i behandlingen af Europa-Parlamentets medlemmer. Der henvises i særdeleshed til stk. 201 og 57 i gårsdagens dom. Jeg skal ikke citere dommen, men blot anføre, at Retten erklærer, at det påhviler Europa-Parlamentet at afhjælpe denne forskelsbehandling inden for rammerne af de beføjelser, der tillægges Parlamentet til at fastsætte interne bestemmelser.
Vi har, hr. Corbett, i et år ventet en afklaring vedrørende Deres udkast til betænkning om ændring af forretningsordenens artikel 29 og 30 med henblik på at bringe den omhandlede forskelsbehandling til ophør. TDI-Gruppen vil imidlertid fortsat kæmpe, være årvågne og gøre sit yderste for at sikre, at indsatsen for at få fjernet forskelsbehandlingen ikke standser med gårsdagens dom.
Fru formand, jeg er henrykt over Parlamentets sejr ved Retten i Første Instans. Den bekræfter, at vi havde ret i den beslutning, vi traf. Hr. Dell'Alba har imidlertid også ret, når han henleder opmærksomheden på, at vi må sikre, at der ikke er nogen forskelle eller forskelsbehandling i vores forretningsorden. Det var målet for den betænkning fra Udvalget om Konstitutionelle Anliggender, som vi har stillet i bero, indtil Domstolens dom forelå.
Nu er tiden måske inde til at forelægge denne betænkning for hele Parlamentet, men hvis sagen skulle blive appelleret, og hvis den fulde Domstol - selv om jeg personligt betvivler dette - skulle suspendere virkningen af den beslutning, der blev truffet af Retten i Første Instans, indtil den har truffet sin afgørelse, ville det bringe os i en vanskelig situation med betænkningen fra Udvalget om Konstitutionelle Anliggender. Personligt betvivler jeg, at den fulde Domstol vil afsige en sådan kendelse, der giver suspenderende virkning, og i så tilfælde kan vi øjeblikkelig gå videre til at se på den forskel, som nogle mennesker mener findes i vores forretningsorden. Min betænkning ville, er jeg sikker på, gøre sit bidrag til at berolige folk.
Hr. Corbett, jeg kan forsikre Dem og hr. Dell'Alba om, at jeg selvsagt, hvis afgørelsen ankes, sammen med Parlamentets juridiske tjeneste nøje vil undersøge, hvorvidt anken har opsættende virkning eller ikke. Vi vil undersøge spørgsmålet med største omhu.
Fru formand, dommen er meget klar, men i et retssamfund må det selvfølgelig være sådan, at man har ret til appel, og at virkningerne ikke indtræffer, før den højeste instans er nået til sin konklusion. Dommen er også meget klar hvad angår Parlamentets pligter. Præmis 157 siger udtrykkeligt, at det "tilkommer Parlamentet under overholdelse af de interne procedurer herom at undersøge, om forskellene i behandlingen af de to kategorier af medlemmer, der følger af ovennævnte interne bestemmelser, alle er nødvendige og således objektivt berettigede". Det er, for at sige det på nudansk, et "vink med en vognstang" om, at vi skal kigge vores regler igennem for at se, om de diskriminerer.
Jeg synes, at der må være fuldstændig lige muligheder for alle medlemmer i Parlamentet og for politiske enheder som det italienske radikale parti. Det skal naturligvis have de samme politiske rettigheder som de politiske grupper, bortset fra nogle helt specifikke grupperettigheder, men man må gennemgå reglerne kritisk og sikre, at politiske enheder har samme muligheder for at arbejde i Parlamentet. Derfor vil jeg opfordre Dem, fru formand, til at anmode den juridiske tjeneste om at gennemgå dommen nøje og se, hvor vi skal udbedre reglerne for at sikre fuldstændig lighed, og jeg vil opfordre til, at dommen kommer på Formandskonferencen på det førstkommende møde, efter at der er foretaget en sådan udredning af dommen, hvor vi så kan diskutere en pakke med foranstaltninger for løsgængerne og for mindre politiske enheder, som ikke er store nok til at danne en gruppe, sådan at vi kan få en retfærdig behandling af medlemmerne.
Fru formand, jeg må på given foranledning informere Dem om, at en af mine inviterede besøgsgrupper i denne uge, nemlig den, der skulle komme i morgen, har aflyst besøget. Men jeg har også hørt, at det ikke kun er min gruppe, der er ramt af dette, men at der derimod i denne uge er ca. 50% af de inviterede grupper, som har aflyst deres besøg. Disse mennesker eller deres forældre er bange for, at sikkerhedsforanstaltningerne i Parlamentet ikke er tilstrækkeligt gode, og at børnene er i fare i forbindelse med deres besøg. Jeg anmoder Dem derfor om at informere offentligheden grundigt om, at sikkerhedsforanstaltningerne er tilstrækkeligt gode. Hvis dette ikke er muligt, bør det også overvejes, om besøg i det hele tages ikke skal udsættes. Personligt ønsker jeg også at gøre opmærksom på, at det ville glæde mig, hvis de kvoter, som nu ikke kan udnyttes, fordi besøgene aflyses, blev ophævet i fremtiden og ikke gik tabt, så disse grupper, som af forståelige grund ikke besøger Parlamentet i øjeblikket, kan komme til det på et senere tidspunkt.
Der afholdes møde i Præsidiet i aften. Jeg skal forelægge Deres forslag.
Hr. formand, jeg anmoder om ordet for en personlig bemærkning i henhold til forretningsordenens artikel 122, som i dette tilfælde giver en taletid på tre minutter. Den vil jeg dog ikke misbruge.
I går aftes meddelte et italiensk pressebureau, at hr. Tajani har sendt Parlamentets formand, fru Fontaine, et brev om hr. Barón Crespos og mit indlæg under forhandlingen om Rådets ekstraordinære møde den 21. september. Først vil jeg bede Dem om at undersøge og få undersøgt, om formanden har modtaget dette brev. Desuden lader det til ifølge pressebureauet - jeg har ikke selv læst brevet - at man anmoder formanden om at gøre noget, der er forkert, nemlig at tage et initiativ for at beskytte det italienske parlament. Jeg ved ikke, med hvilken ret parlamentsformanden kunne tage et sådant initiativ. Jeg formoder i øvrigt, at formændene for de italienske parlamentskamre udmærket er i stand til beskytte deres institutioner selv.
Jeg vil desuden gerne præcisere, at hverken hr. Barón eller jeg på nogen måde angreb det italienske parlament. Vi gjorde til gengæld opmærksom på noget, der forekommer os at være meget inkonsekvent fra den italienske regerings side, eftersom den i Bruxelles uforbeholdent underskrev handlingsplanen mod terrorisme efter Rådets ekstraordinære møde - og det lod heller ikke til, at den gjorde nogen indsigelse under mødet i Rådet (retlige og indre anliggender) - mens den går ind for en lov, der gør retssamarbejdet meget vanskeligere. Denne kendsgerning understreges af ansete jurister, af den internationale presse og i dag også af den amerikanske dommer Calabresi, der er chef for appelretten i New York, og som siger, at Italien går i den modsatte retning af USA og hele det internationale samfund.
Under alle omstændigheder gav vi udtryk for vores frie holdning. Hr. Tajani gjorde det samme under denne forhandling, eftersom han blandede dette spørgsmål sammen med andre spørgsmål. Så jeg kan ærligt talt ikke se, at parlamentsformanden skulle kunne gøre andet end at forsvare Parlamentets rettigheder, og artikel 2 sikrer medlemmerne retten til at udøve deres mandat frit. Og eftersom hverken jeg eller hr. Barón har overtrådt nogen af forretningsordenens bestemmelser for vores adfærd, skal fru Fontaine efter min mening ikke foretage sig noget. Det forekommer mig i øvrigt mærkeligt, at hr. Tajani klager over en påstået indblanding og så beder formanden om at gøre det samme. Når det er sagt, hr. formand, vil jeg gerne have Dem til at fortælle fru Fontaine, at vi før slutningen på denne mødeperiode godt kunne tænke os at vide, om og hvordan hun agter at svare på hr. Tajanis brev.
Vi vil naturligvis informere formanden om Deres ønske. Jeg er sikker på, at fru Fontaine svarer så hurtigt som muligt.
Hr. formand, jeg tager også ordet for en personlig bemærkning. Jeg tror godt, at fru Fontaine ved, hvad hun skal gøre, uden at der er nogen, der behøver at belære hende om Parlamentets rettigheder.
Jeg taler om det brev, jeg sendte til formanden i går. Det er ikke pressebureauerne, der er de rigtige informationskilder, men derimod teksten til det brev, jeg sendte til fru Fontaine for at spørge hende, om hun anser det for hensigtsmæssigt at gribe ind efter visse udtalelser her i Parlamentet fra PSE-Gruppens formand, hr. Barón Crespo, og andre parlamentsmedlemmer fra samme gruppe. Jeg mener ikke, at jeg nævnte fru Napoletanos navn, men jeg har ingen problemer med at bestride nogle af hendes udtalelser.
Det drejer sig ikke om, at Europa-Parlamentet skal blande sig i det italienske parlaments arbejde, men om, at man både i går og i forgårs - det vil sige lige siden mødeperiodens begyndelse - gentog nogle ord her i Parlamentet, der smager af indblanding i det italienske parlaments arbejde. Når man bliver ved med at anmode om en kontrol af, hvorvidt de vedtagne love er i tråd med Ministerrådets beslutninger, og ingen gør indsigelse mod Ministerrådets beslutninger, vil jeg nemlig gerne gentage - og det sagde jeg allerede til fru Napoletano og PSE-Gruppen i går, da de talte om et spørgsmål, der vedrører interne italienske anliggender, men det italienske parlament er gudskelov stadig suverænt og skal ikke underlægges kontrol - at med hensyn til bestemmelserne om internationale retsanmodninger er der tale om efterprøvningen af en lov, som ratificerer aftalen mellem Italien og Schweiz, og den grundlæggende bestemmelse er den, der gennemfører artikel 3 i den europæiske konvention om gensidig retshjælp, som blev underskrevet i Strasbourg af alle de europæiske lande, og som har været gældende i Italien siden 1961. I artikel 3 fastlægges det, at den stat, der anmodes om retshjælp, har pligt til at sende den stat, der anmoder herom, bevismaterialets originale dokumenter eller, såfremt det ikke er muligt, en kopi forsynet med ægthedsbekræftelse. Der er ikke tale om, at man ikke bekæmper terrorismen, for som politisk gruppe og national regering har vi og ministerpræsidenten altid gjort en kraftig indsats for at bekæmpe terrorismen. Jeg vil ikke have, at man her i Parlamentet urigtigt siger, at vedtagelsen af en bestemmelse, der gennemfører artikel 3 i den europæiske konvention om gensidig retshjælp - som alt for ofte er blevet overtrådt af de italienske dommere - er at betragte som en bestemmelse, der fremmer terrorismen, for sådan forholder det sig ikke. Derfor anmodede jeg parlamentsformanden, fru Fontaine, om at gribe ind, hvis hun anser det for hensigtsmæssigt.
Næste punkt på dagsordenen er betænkning (A5-0313/2001) af González Álvarez for Europa-Parlamentets Delegation til Forligsudvalget om Forligsudvalgets fælles udkast til Europa-Parlamentets og Rådets direktiv om produktsikkerhed i almindelighed (3644/2001 - C5-0298/2001 - 2000/0073(COD)).
Hr. formand, jeg tror ikke, at jeg vil bruge fem minutter.
Dette er en tredjebehandling, og det er en forligsprocedure, som vi har fulgt i lang tid. Jeg vil gerne bifalde den dialog, der var mellem Rådet, Kommissionen og Europa-Parlamentet, og som befordrede mange ting. Resultatet af et forlig er naturligvis aldrig helt godt for nogle eller helt godt for andre. Det plejer at være ret godt, men med nogle mangler.
Jeg synes, at de to andre institutioner har medtaget nogle vigtige ændringsforslag blandt de første ændringsforslag, som Europa-Parlamentet stillede ved førstebehandlingen. F.eks. forslaget om i forbindelse med produktsikkerheden ikke alene at tage hensyn til producenterne, men også til forhandlerne, forslaget om tydelig information om de mulige risici på de forskellige EU-medlemsstaters sprog, en hurtigere udveksling af information, et større samarbejde mellem staterne for at undgå, at der markedsføres farlige produkter, og endelig forslaget om tilbagetrækning af produkter, der anses for farlige, selv om de allerede er markedsført. Der blev ligeledes, selv om kollegerne fra Det Forenede Kongerige ikke ønskede det, medtaget et ændringsforslag, der havde til hensigt specifikt at medtage nogle velgørenhedsforretninger i Det Forenede Kongerige. Jeg synes, at der er medtaget en betydelig del af Europa-Parlamentets forslag.
Det var dog ikke alle, der kom med, og ved andenbehandlingen stillede vi kun syv ændringsforslag, der forsøgte at medtage det, der ikke var accepteret af de andre institutioner. Disse ændringsforslag drejede sig om noget meget vigtigt for os, nemlig medtagelse af tjenesteydelser i det forslag, som Kommissionen arbejder med, og for hvilket der aftaltes en forpligtelse til at fremvise resultater i 2003. Jeg mener, at det er et meget vigtigt forslag for os, for tjenesteydelsers sikkerhed bør vægtes på samme niveau som det direktiv, vi reviderer i dag.
Forsigtighedsprincippet bør også tages i betragtning. Det vil sige, at når der er begrundet mistanke om, at et produkt ikke er sikkert, skal det forsigtighedsprincip, der tales så meget om, og som i virkeligheden anvendes så lidt, tages i anvendelse. Og muligheden for en ekstern certificering, som supplerer den officielle certificering. Der er også en aftale om komitologien, som i dette tilfælde heller ikke er, som Parlamentet ønskede det, men der er et forslag om fortsat og regelmæssig information til Europa-Parlamentet og Rådet.
Der er også klart indføjet nogle emner, som bekymrede os i det endelige forslag.
Jeg vil kun understrege et spørgsmål, som Kommissionen selv bragte på banen til at begynde med, nemlig forbuddet mod eksport til tredjelande af produkter, der ikke anses for sikre i Europa. Dette forslag faldt i Parlamentet med meget få stemmer, og det er naturligvis ikke medtaget i det endelige dokument. Jeg må i min egenskab af ordfører sige, at det måske nok er det, der bekymrer mig mest. Jeg tror, at man løber en reel risiko for, at skrupelløse personer, som vi ser det dagligt, vil eksportere produkter til den tredje verden, som ikke er sikre. Det er et spørgsmål, der bekymrer mig utrolig meget. Vi har et mundtligt løfte fra Europa-Kommissionen om, at der vil komme en meget streng kontrol for at sikre, at dette ikke sker, men det ville have været sikrere, hvis det havde været med i forslaget, og at der ikke var nogen risiko for at eksportere produkter til den tredje verden, som vi europæere anser for farlige.
Jeg synes derfor, hr. formand, til trods for den tvivl, jeg stadig føler, fordi der i direktivet ikke er medtaget et udtrykkeligt forbud mod eksport af ikke sikre produkter til den tredje verden, at det er et forslag, der, som jeg sagde til indledning, ikke er det bedste for Rådet og Kommissionen, og måske heller ikke det bedste for Parlamentet, men det er resultatet af en forligsprocedure, hvor der helt sikkert har været en meget frugtbar dialog mellem alle institutionerne, og som jeg er meget tilfreds med.
Hr. formand, kære kolleger, det indre markeds funktion er kun sikret, hvis der i et område uden indre grænser på fornuftig vis træffes passende foranstaltninger, og sikkerheden for forbrugerne garanteres. Vi har brug for ensartede beskyttelsesniveauer og ikke forskellige beskyttelsesniveauer. Formålet med dette forslag er at sikre ensartede beskyttelsesniveauer. Situationen er den, at forbrugerne de seneste år er blevet mere og mere usikre, dels på grund af vildledende foranstaltninger, dels på grund af den videnskabelige udvikling, der heldigvis sker. Det er den ene gang efter den anden konstateret, at de forbrugsvarer, der var i handlen, ikke længere opfyldte de sikkerhedsstandarder, der svarer til det aktuelle niveau. Derfor er det så meget vigtigere og mere nødvendigt, at vi nu fremlægger denne betænkning. Der skal også rettes en tak til ordføreren, fordi hun har ydet en så betydningsfuld indsats.
Det er overordentligt vigtigt, at dette direktiv om produkter skal gælde uafhængigt af markedsføringsformen. Det skal være en beslutning, der tager hensyn til udviklingen på markedet, og nærmere bestemt i den forstand, at også fjernsalg og elektronisk handel bliver omfattet.
Med hensyn til forbrugernes sikkerhed handler det ikke kun - sådan som det bliver understreget igen og igen - om børn og ældre, som udgør de svagere grupper i samfundet, men sikkerheden skal gælde alle. Derfor er det også helt rigtigt og absolut nødvendigt, at vi sikrer, at de varer, der ikke længere opfylder standarderne hos os og bliver fjernet fra handlen, ikke via omveje igen dukker op i tredjelande og måske oven i købet er med til at forværre sundhedsstilstanden i de lande.
Jeg mener, at et af de vigtigste punkter i den forbindelse også er en integrering af handlen. Det er ikke kun myndighederne, der skal sikre, at de gældende sikkerhedskrav bliver overholdt. Forhandlerne skal også bidrage til det, så der igen kan blive rettet op på tillidsforholdet mellem forhandlere og forbrugere. Men det kan ikke undgås, at der er brug for passende kontroller, og denne forskrift er i det store og hele god, forudsat at den også bliver kontrolleret. Derfor vil kontrolforanstaltninger være overordentligt vigtige. Der er brug for et netværk af tilsynsmyndigheder i medlemsstaterne, og vi håber, at dette vil komme til at fungere så hurtigt som muligt.
Jeg erklærer Europa-Parlamentets session, der blev afbrudt den 4. oktober 2001, for genoptaget.
Kære kolleger, husker De, at 104 passagerer og fire ansatte ved Linate-lufthavnen den 8. oktober mistede livet i en tragisk kollision mellem et mindre privatfly og et fly fra SAS, der var på vej fra Milano til København.
Straks efter denne katastrofe overbragte jeg mine kondolencer til den italienske ministerpræsident og til den danske statsminister. Eftersom jeg dagen efter aflagde officielt besøg i Danmark, overbragte jeg mundtligt de samme kondolencer til de forskellige myndigheder, som jeg havde lejlighed til at møde. Men jeg ville gerne endnu en gang offentligt give udtryk for vores solidaritet og vores dybe medfølelse med ofrenes familier.
Det endelige forslag til dagsorden, som det blev opstillet af Formandskonferencen i overensstemmelse med forretningsordenens artikel 110, er omdelt.
Formanden. Jeg gør Dem opmærksom på, at vi afholder valg af næstformand til erstatning for hr. Wiebenga. Valget finder sted tirsdag kl. 12.00. Jeg gør opmærksom på, at fristen for indgivelse af kandidaturer er fastsat til mandag aften kl. 18.00.
Jeg har i henhold til forretningsordenens artikel 62, stk. 5, modtaget en indsigelse fra 95 medlemmer imod henvisningen af Corbey-betænkningen om emballage og emballageaffald til et udvalg med bemyndigelse til at træffe afgørelse. Betænkningen var opført under afstemningstiden tirsdag kl. 12.00. Denne betænkning vil således blive sat på dagsordenen til næste mødeperiode i henhold til den sædvanlige fremgangsmåde.
Fru formand, jeg er ordfører i sagen om Makedonien, som står på dagsordenen for i morgen. Kommissionen har imidlertid netop meddelt os, at dette punkt bør trækkes tilbage. Så som ordfører og også på PSE-Gruppens vegne foreslår jeg, at vi sletter dette punkt fra dagsordenen for i morgen i henhold til forretningsordenens artikel 144. Grunden til det er, at vi er blevet informeret om, at Kommissionen dels vil tilføre flere penge til støtte til Makedonien, dels vil forlænge støtteperioden.
Jeg foreslår derfor, at vi trækker dette punkt tilbage fra denne mødeperiode og i stedet tager det op på mødet i november. Vi henviser således sagen til fornyet udvalgsbehandling i Budgetudvalget og i de udvalg, som skal komme med en udtalelse i denne sag, det vil sige Udenrigsudvalget og Industriudvalget.
Det er korrekt, hr. Färm, jeg kan bekræfte disse oplysninger. Faktisk er Kommissionen i øjeblikket i færd med at forberede et ændret forslag for at tage hensyn til det ekstra behov for finansiel bistand fra Den Internationale Valutafond.
Hvis ingen gør indsigelse, betragter jeg hr. Färms forslag, der samtidig slutter sig til Kommissionens forslag, som godkendt.
Formanden. Jeg har i henhold til artikel 114 modtaget indsigelse fra 37 medlemmer imod anvendelse af proceduren uden betænkning på forslaget til Rådets afgørelse om Fællesskabets deltagelse i Codex Alimentarius-udvalget, som er opført på dagsordenen i afstemningstiden tirsdag kl. 12.00.
Dette beslutningsforslag henvises derfor til fornyet behandling i det ansvarlige udvalg.
Fru formand, mit indlæg drejer sig om dagsordenen, hvor jeg kan se, at der mangler et uopsætteligt spørgsmål, som jeg hurtigt vil gøre formandskabet og mine kolleger opmærksomme på. Når det gælder erstatning til tidligere tvangsarbejdere, har den tyske fond Erinnerung, Verantwortung und Zukunft - "erindring, ansvar og fremtid" - som er stiftet af den tyske regering og tyske virksomheder, truffet en overraskende og alvorlig beslutning om ikke at yde erstatning til de italienske militære fanger og endda heller ikke til en stor del af de civile fanger, idet fonden udelukkende vil give erstatning til de civile, som blev holdt fanget i egentlige koncentrationslejre. Disse begrænsninger er ikke berettigede set ud fra et juridisk synspunkt, og de vil forhindre en kraftig forsoning mellem de europæiske folkeslag, som blev adskilt af de sørgelige begivenheder under Anden Verdenskrig. Efter min mening er det nødvendigt at gribe ind for at undgå denne alvorlige diskrimination af de italienske militære og civile fanger i de tyske erstatninger.
Hr. formand, vores kolleger har sikkert læst om Frankrigs manglende anerkendelse af Europa-Parlamentets eksterritoriale status. Den franske regering nægter at udstede et visum til Kinas præsident, der skal deltage i et møde i Parlamentet. Det er en underkendelse af vores status som overnationalt parlament, og jeg håber, at De vil protestere imod den franske regerings manglende udstedelse af visum til hr. Chen ...
... og insistere på, at vi i EU bør anerkende et land, der har eksisteret som et blomstrende parlamentarisk demokrati i omkring 14 år, og den status, som landet har krav på i en verden, hvor demokratier må stå sammen.
Jeg noterer mig Deres indlæg. Formanden vil naturligvis blive behørigt informeret herom.
Hr. formand, dette spørgsmål blev drøftet i Udvalget om Udenrigsanliggender i sidste uge. Vi synes ikke, det er godt at indvillige i denne anmodning om uopsættelig forhandling. Af forskellige grunde. Det ligner et teknisk spørgsmål, men det er i vores øjne en fuldstændig politisk beslutning, som skal forberedes ordentligt her i Parlamentet.
Det drejer sig om to ting. For det første fremtiden for EU's hjælp til Balkan. Skal denne nu ydes gennem et agentur eller gennem delegationer? Det er der stor uklarhed om. Derfor har udvalget anmodet den ansvarlige kommissær, hr. Patten, om at komme til udvalget i næste uge for at drøfte dette spørgsmål med udvalget.
Et andet punkt er, at dette forslag har forårsaget temmelig megen uro i Makedonien. Vi mener, det er godt, at man tager sig tid til at drøfte dette spørgsmål ordentligt med de makedonske myndigheder, inden Rådet træffer en beslutning.
Endelig er udvalget i stand til allerede i næste uge at vedtage en betænkning, således at der kan stemmes om den i næste mødeperiode. Der er således al mulig grund til ikke at indvillige i anmodningen om uopsættelig forhandling.
Forslag til Rådets afgørelse om fastlæggelse af Fællesskabets holdning på den ministerkonference, der er oprettet ved overenskomsten om oprettelse af Verdenshandelsorganisationen, vedrørende Folkerepublikken Kinas tiltrædelse af Verdenshandelsorganisationen (KOM(2001) 517 - C5-0487/2001 - 2001/0218(CNS))
Hr. formand, jeg anbefaler, at man gennemfører en uopsættelig forhandling om dette dokument, da det også vil gøre det lettere for Kina at deltage i det kommende møde i Doha.
Forslag til Rådets afgørelse om fastlæggelse af Fællesskabets holdning på den ministerkonference, der er oprettet ved overenskomsten om oprettelse af Verdenshandelsorganisationen, vedrørende Det Særskilte Toldområde Taiwan, Penghu, Kinmen og Matsus (Taiwan) tiltrædelse af Verdenshandelsorganisationen (KOM(2001) 518 - C5-0488/2001 - 2001/0216(CNS))
Hr. formand, jeg vil bruge det samme argument for en uopsættelig forhandling som i den foregående sag, nemlig at også Taiwan kan deltage i mødet i Doha.
Næste punkt på dagsordenen er indstilling ved andenbehandling (A5-0319/2001) fra Udvalget om Beskæftigelse og Sociale Anliggender om Rådets fælles holdning (8432/1/2001 - C5-0294/2001 - 2000/0195(COD)) fastlagt med henblik på vedtagelse af Europa-Parlamentets og Rådets afgørelse om Fællesskabets tilskyndelsesforanstaltninger på beskæftigelsesområdet (Ordfører: Jensen).
Fru kommissær, EU's beskæftigelsespolitik er et åbent samarbejde, hvor medlemslandene sætter fælles mål, udveksler erfaringer og vurderer hinandens resultater og beskæftigelsespolitikken. Det er en åben proces, hvor det enkelte land selv vælger, hvilke midler det vil tage i anvendelse for at nå de fælles mål, og her i Parlamentet ser vi også meget gerne, at processen bliver mere åben, ved at den brede offentlighed inddrages og engageres mere. Den betænkning, vi behandler i dag, handler om udmøntningen af Amsterdam-traktatens artikel 129 om incitamenter i beskæftigelsespolitikken. Det drejer sig om bevillingen til arbejdet med beskæftigelsespolitikken i de kommende fem år, pengene til analyser, til statistikker, konferencer, rapporter osv. Beskæftigelsespolitikken skal evalueres i år 2003, det bliver den første åbne koordinering, der skal evalueres, og pengene til beskæftigelsespolitikken skal også bruges til denne evaluering.
Ved førstebehandlingen i Parlamentet vedtog vi 17 ændringsforslag til Kommissionens forslag, og de indeholdt følgende temaer: Vi vil gerne have en styrket inddragelse af arbejdsmarkedets parter og af de lokale og regionale myndigheder i processen, og vi vil gerne have sat stærkere fokus på informations- og beskæftigelsespolitikkens resultater for en bredere offentlighed. Vi vil gerne have mere fokus på kvindernes ligestilling i beskæftigelsespolitikken, vi vil gerne have nogle andre forslag om Parlamentets involvering, og vi vil gerne se på sammenhængen med andre fællesskabsaktiviteter. Og sidst, men ikke mindst, ville vi gerne have pilotprojekter, der kunne styrke information om og metodeudvikling af beskæftigelsespolitikken på lokalt og regionalt niveau, og som følge heraf foreslog Parlamentet en stigning i budgettet.
Rådet har herefter accepteret enkelte af Parlamentets ændringsforslag, bl.a. dem, der går ud på, at man skal inddrage arbejdsmarkedets parter mere, og at man skal inddrage det lokale og regionale niveau. Der er også optaget nogle af forslagene om større fokus på ligestilling, men meget centrale forslag fra Parlamentet har Rådet ikke ville acceptere. I Beskæftigelsesudvalget var der på den baggrund stor opbakning til, at vi i Parlamentet genfremsætter de ændringsforslag fra førstebehandlingen, som Rådet ikke har accepteret. Parlamentets flertal har længe kæmpet for, at indsatsen lokalt og regionalt inddrages i beskæftigelsespolitikken, og vi har påpeget, at udveksling af erfaringer og metoder i forbindelse med det lokale niveau og i forbindelse med det frivillige arbejde kunne finansieres via artikel 129. For ser man på arbejdsløsheden i EU, så er det karakteristisk, at den samler sig i lokale og regionale områder, fattigdomslommer, arbejdsløshedsøer, og den lokale indsats er central, når det handler om at få folk i arbejde. Det er derfor, at det giver god mening at tale om lokale handlingsplaner og om udveksling af erfaringer og informationer fra dette arbejde.
Jeg er ganske overbevist om, at større fokus på den lokale indsats vil gøre os alle sammen meget klogere på, hvilke nye veje man kan gå i beskæftigelsespolitikken. Vi har støttet lokale beskæftigelsesinitiativer gennem en forberedende aktion, hvor der har været en budgetpost, der hedder B5-503, og det er Parlamentets ønske, at dette initiativ følges op og videreføres via pilotprojekter under artikel 129. Måske er udtrykket "projekter" misvisende, for vi ønsker jo en udvikling af det metodiske arbejde, altså analyser og studier, udvikling af statistikker og metoder. Vi ønsker ikke under artikel 129 at finansiere projekter, der har den projektorienterede og eksperimenterende karakter, som projekter finansieret under Socialfondens artikel 6 har. Der er altså ikke tale om, at vi ønsker at duplikere ting, der allerede foregår i Socialfondens regi, tværtimod. Vi er mange, der er glade for beskæftigelsespolitikkens åbne koordinering, for den giver både mulighed for, at medlemslandene kan forbedre deres resultater i beskæftigelsespolitikken, lære af hinandens erfaringer, og at man faktisk kan have en konkurrence om at få bedre resultater. Sådan en sund kappestrid bliver imidlertid ikke til så meget, så længe beskæftigelsespolitikken og den såkaldte Luxembourg-proces er så ukendte, som det faktisk er tilfældet.
I mange lande er der ingen debat om de nationale beskæftigelsesplaner i de nationale parlamenter, der er ingen andre aktiviteter, der kunne gøre processen og resultaterne mere kendte og skaffe større folkelig opbakning. En politisk samordning på basis af analyser og statistikker, som drøftes af de samme politikere, embedsfolk og eksperter på konferencer rundt omkring i EU, er det virkelig forpligtende nok? Nej, lad os få en langt mere massiv opmærksomhed om resultater og målsætninger, så regeringerne bliver mødt af et langt større engagement og et ønske om, at alle når de resultater, man har nået i de lande, der har størst succes i beskæftigelsespolitikken.
). (EN) Fru formand, i kraft af min rolle som Labour-partiets talsmand for Nordirland vil jeg gerne drøfte en sag, som jeg er sikker på vil være velkommen. Parlamentet vil sikkert gerne høre nyheden om fredsprocessen i Nordirland og afvæbningen. Det er et godt eksempel på, hvad fredelige forhandlinger kan føre til.
Vi skal takke dem, som var involveret i de vanskelige tider under fredsprocessen og de igangværende forhandlinger. Jeg vil gerne fremhæve de involverede parters beslutsomhed, herunder David Trimble og ikke mindst parlamentsmedlem John Hume, som har kæmpet for fred i mere end tre årtier.
Hr. Cashman, jeg glæder mig så meget desto mere over denne gode nyhed, eftersom jeg var på officielt besøg i Irland i sidste uge, og vi gik selvfølgelig alle og ventede på denne nyhed. Jeg takker for Deres indlæg.
Fru formand, som De hørte tidligere på ugen, var jeg i Skotland for at protestere imod atomubådsbasen Trident, hvor jeg blev arresteret. Hvad er status for vores immunitet i andre medlemsstater? Det var min opfattelse, at vi ikke kunne blive arresteret under sådanne omstændigheder.
Jeg har ikke noget imod det skotske politi. De var yderst høflige. De kendte godt til begrebet fredelig demonstration. Måske burde de træne politiet i f.eks. Genova og vise dem, hvordan man behandler fredelige demonstranter.
Hvad er status for vores immunitet? Jeg forstyrrede ikke opretholdelsen af ro og orden, men prøvede at opretholde freden ved at hjælpe verden af med atomvåben. For det andet vil jeg gerne vide, om min immunitet ikke gælder, når jeg befinder mig i et andet land?
Fru McKenna, jeg var naturligvis blevet informeret om Deres situation, og jeg er glad for at se, at De er vendt tilbage til os. Vi vil foretage en dybtgående undersøgelse af situationen med hensyn til protokollen. Jeg vil naturligvis om påkrævet træffe de nødvendige foranstaltninger for at sikre en ordentlig beskyttelse af parlamentsmedlemmerne.
Fru formand, efter det indlæg, som udspringer af ren egeninteresse, vil jeg gerne vende tilbage til dagens mere vigtige emner. Jeg støtter min kollega hr. Cashman, og vil især påpege, at Parlamentet altid aktivt har støttet freds- og forsoningsprocessen i Nordirland. Det har været en lang og til tider usikker vej mod fred, og det ved ingen bedre end vores egen nobelprisvinder John Hume.
Jeg voksede op i Nordirland i skyggen af vold, terror og trusler. Vi er nået til yderligere en milepæl ved genoprettelsen af freden for kommende generationer. Derfor vil jeg gerne bede Dem om på vegne af Europa-Parlamentet at skrive til de involverede og lykønske dem med dette store initiativ. Jeg håber også, at det belgiske formandskab gør det samme på vegne af Rådet for de 15 medlemsstater.
Fru McCarthy, jeg vil meget gerne gøre, som De beder mig om. Jeg kan sige Dem, at alle de personer, jeg har mødt, har været mere end klar over, hvor meget Europa-Parlamentet altid har bidraget til fredsprocessen i Nordirland.
Fru formand, jeg ønsker ikke at forsinke forhandlingerne, men jeg vil gerne følge op på et punkt, som har været nævnt flere gange, om parlamentarisk immunitet. Jeg kan tage fejl, men det er min opfattelse, at formålet med parlamentarisk immunitet sigter mod at give medlemmerne af Parlamentet - og dette gælder kun i Parlamentet - mulighed for frit at repræsentere deres vælgere. Det er ikke sådan, at man nødvendigvis kan repræsentere sine egne holdninger på hvilken som helst måde, man ønsker. Med andre ord, når man er uden for Parlamentet, er man som alle andre. Man er på egen hånd.
Fru Beazley, som De ved, er disse immunitetsspørgsmål altid meget ømtålelige, og vi har betroet opgaven til vores kollega hr. Duff. Jeg foreslår, at han samtidig undersøger de helt igennem interessante aspekter, som De netop har rejst spørgsmål om fra forskellige sider, for at vi når frem til en så udtømmende rapport som muligt om situationen. Jeg takker hr. Duff for at ville færdiggøre sin undersøgelse.
Fru formand, som italiener vil jeg gerne takke fru McKenna for, at hun opfordrer det italienske politi til at bruge det skotske politi som forbillede. Jeg vil også gerne give udtryk for min solidaritet efter hendes uheldige oplevelse, og jeg værdsætter hendes sociale engagement. Jeg vil gerne sige tak på det italienske politis vegne, men jeg tror ikke, at det behøver at se sig om efter nogen særlige forbilleder i Europa. Når det skotske politi var høfligt og korrekt, havde det sandsynligvis den årsag, at det ene politikorps skal bruge det andet politikorps som forbillede, men at demonstranterne måske også burde bruge andre demonstranter som forbillede. Det, jeg mener, er, at politiet var høfligt og korrekt, fordi de demonstranter, der var sammen med fru McKenna, utvivlsomt ikke brugte demonstranterne i Genova som forbillede.
Næste punkt på dagsordenen er redegørelser fra Det Europæiske Råd og Kommissionen om mødet den 19. oktober 2001 i Gent.
Fru formand, hr. formand for Kommissionen, mine damer og herrer, traditionen tro skal jeg i dag, få dage efter Rådets møde i Gent, berette om de drøftelser, vi har ført. Men bare rolig, jeg skal nok gøre det kort og sagligt.
Rådets møde i Gent var faktisk allerede det andet møde under det belgiske formandskab, og det var ligesom det forrige møde den 21. september i Bruxelles i høj grad påvirket af følgevirkningerne af angrebene i New York og Washington, hvilket er logisk.
Fru formand, jeg har et indlæg til forretningsordenen, som jeg gerne vil gøre Parlamentet opmærksomt på her i dag, hvor vi skal til at stemme om det vigtigste dokument, som vi vedtager, nemlig budgettet. Der var ni mennesker, som omkom ved et trafikuheld i Sankt Gotthard-tunnellen i går. Dette bør få os til at udvise en større ansvarsfølelse, når vi under budgetposten for infrastruktur vedtager de nødvendige og efterhånden uopsættelige foranstaltninger, som EU skal træffe for at løse problemet med trafikken gennem alpepassene.
I dag skal vi drøfte genåbningen af Mont Blanc-tunnellen, som er forbundet med mange økonomiske og miljømæssige problemer. Vi skal også huske, at uheldet i Sankt Gotthard-tunnellen i høj grad skyldtes den alt for store trafik, som Sankt Gotthard-tunnellen, Brennerpasset og de andre alpepas netop udsættes for som følge af Mont Blanc-tunnellens lukning. Derfor skal vi stemme kraftigt ja til de infrastrukturer, der kan fremskynde det forløb, som tager sigte på genopbygningen af Brenners og Fréjus' jernbanetunneller og på at flytte trafikken væk fra vejene og over til jernbanerne, hvilket er til gavn for de rejsendes sikkerhed og for det omkringliggende miljø. Det skal vi huske, når vi stemmer.
forslag til ændring til sektion I, II, IV, V, VI, VII og VIII i forslag til Den Europæiske Unions almindelige budget for regnskabsåret 2002 - Europa-Parlamentet, Rådet, Domstolen, Revisionsretten, Det Økonomiske og Sociale Udvalg, Regionsudvalget, Ombudsmanden og Den Europæiske Tilsynsførende for Databeskyttelse
Maij-Weggen (PPE-DE). (NL) Fru formand, jeg har et mundtligt ændringsforslag til ændringsforslag 192. Den gamle tekst har følgende ordlyd, det er meget kort: "Desuden er forskningsprojekter, hvor der anvendes primater, udelukket". Jeg foreslår at ændre det til: "Der sættes et toårigt stop for finansieringen af forskningsprojekter, hvor der anvendes primater, medmindre det kan bevises, at der ikke findes noget alternativ". Hvis ændringsforslaget bliver overtaget, kan det kombineres med ændringsforslag 372, og så bliver det en god tekst. Jeg har aftalt det med fru Buitenweg.
(Mere end 12 medlemmer rejste sig, hvorfor det mundtlige ændringsforslag ikke kunne tages i betragtning) Efter afstemningen
Fru formand, der var netop stort bifald, da afstemningen var afsluttet. Det er forståeligt, fordi det altid er en langvarig proces. Alligevel anmoder jeg om, at der bliver stemt om ét ændringsforslag. Det skulle vi have gjort i begyndelsen, men dengang gik vi videre med afstemningen. Det drejer sig om Revisionsretten. Vi har nu stemt om et beløb på 1 million på posten for opførelsen af en bygning til Revisionsretten, som er nødvendig med henblik på udvidelsen. Budgetudvalget anmoder om, at der opføres yderligere 6 millioner euro som reserve, så der i det kommende år står ekstra kapital til disposition. I sidste ende betyder det store besparelser for skatteyderne og ekstra plads på fremtidige budgetter. Jeg anmoder om, at der kan blive stemt om dette sidste ændringsforslag om 6 millioner euro ekstra i reserven på budgetpost 206.
Betænkning (A5-0330/2001) af Costa Neves for Budgetudvalget om forslag til Den Europæiske Unions almindelige budget for regnskabsåret 2002 (C5-0300/2001 - 2000/2324 (BUD)) og ændringsskrivelse nr. 1/2002 til Den Europæiske Unions almindelige budget for regnskabsåret 2002 (12733/2001 - C5-0495/2001) (Sektion III - Kommissionen)
Fru formand, afstemningen er gennemført, men under afstemningen om budgettet udtalte vi os imod denne opfattelse, og denne del er derfor udgået af budgettet. Nu stemmer vi for dette punkt, hvilket er i modstrid med det, som vi besluttede i budgettet. Der er altså her en modsigelse, som Parlamentet må være klar over. Men afstemningen er jo gennemført.
Betænkning (A5-0329/2001) af Buitenweg for Budgetudvalget om forslag til Den Europæiske Unions almindelige budget for regnskabsåret 2002 (C5-0300/2001 - 2000/2325(BUD)) og ændringsskrivelse nr. 1/2002 til Den Europæiske Unions almindelige budget for regnskabsåret 2002 (12733/2001 - C5-0495/2001)
Jeg erklærer Europa-Parlamentets session, der blev afbrudt torsdag den 25. oktober 2001, for genoptaget.
Kære kolleger, siden Europa-Parlamentets sidste mødeperiode har terrorismen desværre på ny ramt Spanien brutalt. Den 7. november blev José María Lidón Corbi, der var dommer og professor i retsvidenskab i Baskerlandet, på skammelig vis dræbt, da han forlod sit hjem i Getxo.
Dagen før bragte terrorister en bilbombe til eksplosion i Madrid. Omkring 100 mennesker blev såret i den forbindelse.
Jeg kondolerede straks personligt og på vegne af Europa-Parlamentet offerets familie, ligesom jeg gav udtryk for ønsket om snarlig bedring over for dem, der blev såret i forbindelse med dette attentat.
ETA-terroristerne har endnu en gang demonstreret, at de afviser de grundlæggende retsstatsprincipper. Ved denne gang at rette angrebet mod en dommer understreger terroristerne denne holdning.
I går blev Algeriet ramt af et voldsomt uvejr. Indtil nu er 538 meldt dræbt og 316 såret.
Jeg har straks over for det algeriske folk givet udtryk for vores solidaritet med ofrene for den naturkatastrofe, der har ramt Algier, og for vores sorg over det menneskelige drama, denne forårsager i landet. Jeg har endvidere anmodet præsident Bouteflika om over for ofrenes familier og nærmeste at give udtryk for Europa-Parlamentets medfølelse. Det er mit inderlige ønske, at EU aktivt vil bidrage til den nødhjælp, som snarest bør ydes.
I går blev tre journalister dræbt af talebanerne i Afghanistan efter at være faldet i et baghold. Det drejer sig om Johanne Sutton, Pierre Billaud og Volker Handloik. De blev dræbt under udførelsen af deres arbejde, som også var deres lidenskab. Takket være deres mod modtog vi til stadighed underretning om begivenhederne i Afghanistan. Lad os udtrykke vores anerkendelse af den indsats, de har ydet, og lad os give udtryk for vores medfølelse med deres efterladte og deres arbejdskolleger.
I eftermiddags, for mindre end en time siden, styrtede et amerikansk rutefly ned nær John Fitzgerald Kennedy-lufthavnen i bydelen Queens i New York. Om bord var 260 passagerer og besætningsmedlemmer. Vi ved i øjeblikket ikke, hvor mange menneskeliv denne tragedie har kostet. Kære kolleger, jeg opfordrer til, at vi iagttager et minuts stilhed for at vise de mange ofre den sidste ære.
Kære kolleger, det er mig en særlig glæde at byde vores kollega Olivier Dupuis velkommen tilbage i Europa-Parlamentet efter to ugers tilbageholdelse i Laos.
Jeg vil gerne benytte lejligheden til at takke alle, der har bidraget til denne lykkelige udgang på sagen. Jeg henvendte mig til såvel rådsformanden, hr. Michel, som hr. Solana, og understregede, at det er uantageligt, at et land, som EU den 29. april 1997 indgik samarbejdsaftale med, i to uger kan tilbageholde et medlem af Europa-Parlamentet sammen med tre andre EU-statsborgere og en russisk statsborger. Vi ser med den største alvor på denne klare krænkelse af menneskerettighederne og den indgåede samarbejdsaftale, og jeg opfordrer indtrængende de laotiske myndigheder til at overholde de demokratiske principper, de har anerkendt, og frigive alle, som fortsat sidder fængslet på grund af deres meninger.
Fru formand, indledningsvis vil jeg gerne takke hr. Zimeray, som rejste til Vientiane. Så snart vi havde haft mulighed for at tale med ham, altså 10 dage efter vores tilfangetagelse, tilbød han at varetage forsvaret. Han oplyste os også om de henvendelser, De straks havde foretaget, og om de initiativer, adskillige kolleger havde iværksat, herunder ikke mindst hr. Brok og kolleger og venner i Udvalget om Udenrigsanliggender. Også en række andre kolleger havde taget initiativer.
Fru formand, jeg vil gerne rette en personlig og dybfølt tak til Dem og til alle kollegerne i Europa-Parlamentet. Jeg ser blandt de tilstedeværende Ignacio Salafranca, Jules Maaten og mange andre. Jeg mener, det omhandlede initiativ bør videreføres, og spørgsmålet er vist i øvrigt også foreslået sat på dagsordenen for denne mødeperiode. Situationen i Laos er tragisk. Jeg erindrer om, at vi var i Laos for at tale fem glemte fangers sag, fem desaparecidos, men der er hundredvis af andre i samme situation. Situationen i fængslerne er tragisk. Disse personer sikres end ikke en uretfærdig rettergang. De dør i glemslen, uden at have mulighed for at møde familien. Og det er desværre intet særsyn.
Korruptionen hersker over alt. Det er situationen i Laos. Jeg håber, vi får mulighed for ved samarbejde at sikre, at denne situation ændrer sig hurtigst muligt.
Fru formand, lige efter afstemningen om budgetplan 2002 spurgte jeg, hvor præcist der blev stemt om budgetpost B3-306. Koordinatoren i min gruppe og jeg har skrevet et brev til Dem for at få det undersøgt endnu en gang. Men indtil nu har vi ikke fået noget svar. Med hensyn til dette punkt vil jeg derfor gerne gøre indsigelse imod protokollen, så dette punkt også kan blive afklaret på en ordentlig måde.
Baggrunden er den, at vi havde stemt om en reserve - beløb og bemærkninger. Det var meningen, at vi i fællesskab skulle stemme om den, og at vi kun skulle stemme særskilt om et lille afsnit under bemærkninger, men så blev det pludselig til, at vi skulle holde en særskilt afstemning om beløb og bemærkninger. Og det var ikke hensigten. Jeg vil altså gerne bede Dem om at undersøge sagen, og jeg vil gerne gøre dette forbehold gældende over for protokollen!
Næste punkt på dagsordenen er afgørelse om uopsættelig forhandling i overensstemmelse med forretningsordenens artikel 112.
Forslag til Rådets forordning om fremme af omstillingen af de fartøjer og fiskere, der indtil 1999 var afhængige af fiskeriaftalen med Marokko (KOM(2001) 384 - C5-0407/2001 - 2001/0163(CNS))
Hr. formand, kære kolleger, Fiskeriudvalget vedtog i aftes vores kollega, fru Miguélez Ramos', betænkning om omstillingen af Fællesskabets fiskerisektor, der bliver berørt på grund af den manglende fornyelse af fiskeriaftalen med Marokko.
Jeg vil gerne over for forsamlingen understrege, at nævnte betænkning begrænser sig til at regulere tekniske aspekter vedrørende de sociale foranstaltninger, der er tiltænkt de talrige berørte. Det er en meget følsom sag ud fra et socialt og dermed politisk synspunkt i de medlemsstater, der berøres af denne omstilling.
Jeg er derfor, hr. formand, kære kolleger, i stand til at anmode plenarforsamlingen om at stemme for denne anmodning om uopsættelig forhandling, som Rådet har forelagt for os, så dette forslag kan blive drøftet af fiskeriministrene på deres møde den 27. november.
Hr. formand, Budgetudvalget er positivt indstillet over for de behov, vores venner i Fiskeriudvalget har. Men der vil finde et forligsmøde sted den 21. november, og de forskellige institutioner er endnu ikke blevet enige om, hvordan denne aftale skal træffes, eller hvilken kategori den vil ende i. I lyset af afgørelsen fra Rådet (budget) i sidste uge hersker der megen forvirring på vores side om, hvordan vi skal håndtere dette. Jeg vil anmode om, at vi ikke behandler det som uopsætteligt, og at det får lov at vente til efter forligsmødet den 21. november.
Hr. formand, jeg vil gerne støtte hr. Wynn. Jeg er glad for at se, at Budgetudvalget har indtaget en ansvarlig holdning til dette spørgsmål, for idéen om at tvinge det igennem under proceduren om uopsættelig forhandling er uacceptabel. Vi må være meget forsigtige med, hvordan vi bruger de europæiske skatteyderes penge, og vi må se på fremtiden. For nogle år siden sagde man allerede her i Parlamentet, at Marokko ikke ville gå med til endnu en aftale med EU. Det vidste vi allerede dengang, og det burde vi have været forberedt på.
Situationen er ikke enestående. Det vil ske igen. I øjeblikket drøfter vi en større aftale med Mauretanien. Den dag vil komme, hvor Mauretanien vil sige til EU, at det ikke længere ønsker en sådan aftale. Hvad skal vi så gøre? Det er virkelig nødvendigt, at vi ser på dette spørgsmål, for det første i forhold til, hvordan vi kan tilrettelægge vores fælles fiskeripolitik, og for det andet i forhold til, hvordan vi bruger offentlige bevillinger. Den måde, dette er blevet hastet igennem på, er uacceptabel.
Det er ikke noget, der hører hjemme under uopsættelighedsproceduren, for vi har i mange år vidst, at dette problem ville melde sig. Vi må være meget forsigtige med, hvordan vi anvender de europæiske skatteyderes penge. Jeg forstår det problem, fiskerne har, men vi må udvise større ansvarlighed.
Hr. formand, jeg vil blot sige, at Budgetudvalget aldrig har truffet nogen beslutning om dette spørgsmål. Der er temmelig mange medlemmer - især fra min gruppe - i Budgetudvalget, som mener, at det er helt på sin plads at anbefale denne uopsættelighedsprocedure. Vi forstår de bevæggrunde, som formanden for Fiskeriudvalget har kunnet have. Vi mener, at der i dette tilfælde er behov for et retsgrundlag, og hvis det skulle blive nødvendigt at ændre nævnte grundlag som følge af forhandlingen med Rådet den 21. november, kan det under alle omstændigheder gøres uden problemer ud fra et budgetmæssigt synspunkt.
Jeg synes derfor ikke, at Parlamentets holdning bliver svækket ved, at vi i dag accepterer uopsætteligheden og stemmer for fru Miguélez Ramos' betænkning, som på den anden side henviser meget mere til de tekniske spørgsmål i Kommissionens forslag om omstillingen af flåden end til selve de budgetmæssige begrundelser, som bliver genstand for en anden betænkning.
Hr. formand, situationen er bekendt. Det lykkedes ikke at forny fiskeriaftalen med Marokko, og det betyder, at fiskerisektoren i Spanien og til dels i Portugal nu befinder sig i en vanskelig situation. Kommissionen har på opfordring fra Rådet svaret på det med forslaget til et omstruktureringsprogram, og jeg vil gerne gentage, at det ikke drejer sig om fiskeriaftalen med Mauretanien, men om et omstruktureringsprogram for den spanske flåde og for en del af den portugisiske flåde. Det drejer sig om at give ophugningsstøtte. Det drejer sig om at indføre nogle sociale foranstaltninger. Jeg synes, det er rigtigt, at man på den ene side siger, at man adskiller den budgetmæssige side af sagen fra retsgrundlaget. Kommissionen vil imidlertid gerne bede om, at retsgrundlaget for dette omstruktureringsprogram bliver behandlet hurtigt. Derfor støtter vi anmodningen om uopsættelighed.
Forslag til Europa-Parlamentets og Rådets afgørelse om Fællesskabets bidrag til "Verdensfonden til bekæmpelse af hiv/aids, tuberkulose og malaria" (KOM(2001) 612 - C5-0520/2001 - 2001/0251(COD))
Hr. formand, det er af principielle grunde, at jeg går imod uopsættelig forhandling, ikke af hensyn til selve sagens indhold. Jeg er sikker på, at vi alle støtter en global sundhedsfond, og hr. Prodi garanterede 120 millioner euro ved G8-mødet i juli. Men jeg og mange andre er meget skuffede over, at det har taget Kommissionen lige til november at komme med effektive forslag, og at de nu anmoder om uopsættelig forhandling og således i realiteten nægter Rådet og Parlamentet tid til at debattere dette forslag eller stille ændringsforslag til det. Det ser ud til, at vi bare skal betale ved kasse 1, og så farvel og tak.
Kommissionen foreslår også, at finansieringen skulle findes ved at tage 60 millioner euro fra en fiskeriaftale og 60 millioner euro fra Den Europæiske Udviklingsfond. I sit beslutningsforslag her i Parlamentet den 25. oktober blev det understreget, at bidrag skulle være nye og udgøre en yderligere finansiering, og det er ikke tilfældet her. I øjeblikket ser det ud til, at det er en engangsbetaling.
Jeg vil gerne høre Kommissionen garantere, at man vil finde et juridisk grundlag for den omfattende finansiering af den globale sundhedsfond efter 2000, og at man hurtigst muligt vil forelægge dette for Parlamentet. Jeg vil gerne have garanti for, at det bliver nye penge, og at Parlamentet og Rådet bliver holdt fuldt ud informeret og involveret, så vi kan spille en rådgivende rolle i denne proces. Vi kan ikke som parlamentsmedlemmer behandles på denne måde.
Hr. formand, det tjener intet formål at tale om gamle penge eller nye penge, når der ikke er nogen penge!
Hvis vi ikke får en aftale om denne sag i år ved hjælp af uopsættelig forhandling, vil der ikke være nogen penge til næste år til den globale sundhedsfond. Jeg ved, der er problemer med at få 60 millioner euro fra Den Europæiske Udviklingsfond, men det er helt ærligt en anden sag. Hvis vi vil have 60 millioner euro fra det almindelige budget, må vi enes om at bruge uopsættelighedsproceduren i denne sag, ellers bliver der ingen penge til den globale sundhedsfond.
Ja, spørgsmålet om finansieringen hænger direkte sammen med det emne, vi behandlede før. Der bliver stillet 50 millioner euro til rådighed af de beløb, som var afsat til fiskeriaftalen. Det er helt klart ekstra penge, som slet ikke var til rådighed til andre eksterne aktioner før. Der stilles desuden 10 millioner euro til rådighed fra to budgetposter, som der hidtil også har været implementeringsvanskeligheder med, nemlig fra budgetposterne for Latinamerika og for Asien. Her bliver pengene så anvendt konkret, og der er gode signaler om, at de ekstra 60 millioner euro kan stilles til rådighed fra EUF.
Den første er den mindst vigtige. Under det første punkt om afgørelse om uopsættelig forhandling var jeg til stede og stemte for, da der blev stemt om det første punkt om aftalen med Marokko, men det fremgår ikke af protokollen. Jeg var her, og jeg fremkom med et indlæg umiddelbart efter.
Dernæst vil jeg tale om det andet punkt. I forbindelse med den globale fond til bekæmpelse af aids, tuberkulose og malaria blev der i går givet en frist for ændringsforslag til kl. 10.00 i dag, sandsynligvis for at de kunne blive diskuteret sent i aften. Grupperne arbejdede i går på ændringsforslagene, og i dag ser jeg i protokollen, at forhandlingen finder sted på mødet onsdag den 28. november, og at fristen for ændringsforslag udløber torsdag den 22. november.
Jeg vil på vegne af Udviklingsudvalget sige, at man ikke kan arbejde med den tekst, Kommissionen har fremsendt, og som vi arbejdede med i går. Den foreligger kun på ét sprog, men på det sprog er der flere på hinanden følgende versioner, som ikke stemmer overens, de er forskellige fra hinanden.
F.eks. står der i den sidste - og det bliver mine sidste ord, hr. formand - at Kommissionen foreslår et engangsbidrag på 120 millioner. Der står ikke, om det er euro, dollars, præservativer eller ddt. Jeg mener, at Kommissionen bør levere en korrekt tekst på alle sprog med den endelige ordlyd.
Vi vil sørge for, at Deres stemme fremgår af listen.
Hvad angår spørgsmålet om Udvalget om Udvikling og Samarbejde, så er teksten endnu ikke færdig, som De korrekt nævnte. Det var årsagen til, at det blev udsat til den 28. november. Det giver også udvalget mere tid til at drøfte sagen og sikre, at teksten er korrekt. Det var grundlaget for ræsonnementet, og jeg kan godt forstå, at De spørger.
Hr. formand, da jeg utallige gange her i Parlamentet har opfordret Parlamentets formand til hurtigt at fremlægge en rapport om fremskridtene vedrørende reformen af tjenestemandsvedtægten, skal jeg være den første til at bifalde, at vi i går modtog en skrivelse fra formanden om dette emne. Skrivelsen var ikke dateret, men jeg antager, at den blev sendt i går. Jeg er dog bange for, at vi stadig har brug for yderligere oplysninger. Fru Fontaine anfører i skrivelsen, at det er på tide, at alle medlemmerne får alle sagens detaljer. Jeg er bange for, at skrivelsen ikke indeholder alle sagens detaljer, da halvdelen af skrivelsen er et brev til hr. Prodi.
Jeg vil gerne bede Dem, Præsidiet og Parlamentets formand om hurtigst muligt at forelægge en sammenligning af reformforslagene fra henholdsvis Parlamentets ledelse og Kommissionen for Parlamentet. Med tanke på, at Kommissionen den 28. oktober vedtog sin nye personalepolitik, vil jeg gerne opfordre til en forhandling i Parlamentet i nærmeste fremtid med deltagelse af kommissær Kinnock og formandskabet om deres reformer, så parlamentsmedlemmerne kan blive behørigt underrettet. Vi skal have mulighed for at diskutere og forstå, hvorfor Parlamentets formand på et område foreslår radikalt anderledes ændringer i forhold til Kommissionen. Jeg er på lige fod med flere kolleger bekymret over de forskellige fremgangsmåder.
Hr. Harbour, De stiller et godt spørgsmål, som Præsidiet har forståelse for. I sidste ende er det Parlamentet, som suverænt træffer afgørelse i denne sag. Jeg skal på den mest indtrængende måde forelægge spørgsmålet for formandskabet, så vi kan få løst problemet. Jeg er overbevist om, at alle er klar over, at der i øjeblikket er en løbende diskussion inden for Kommissionen. Indtil vi har løst den overordnede situation, kan Parlamentet ikke træffe en endelig afgørelse.
Jeg har ikke skrivelsen her, men formanden pointerede i skrivelsen, at man på Formandskonferencen og i Præsidiet stort set er enige om den vedtagne holdning. Dog er det som nævnt Parlamentets suveræne afgørelse, og sagen er åben for yderligere forhandling. Det kan der ikke være tvivl om.
Næste punkt på dagsordenen er forhandling under ét om følgende betænkninger:
A5-0376/2001 af Caudron for Udvalget om Industripolitik, Eksterne Økonomiske Forbindelser, Forskning og Energi om forslag til Europa-Parlamentets og Rådets afgørelse om Det Europæiske Fællesskabs flerårige rammeprogram for forskning, teknologisk udvikling og demonstration 2002-2006 som bidrag til realiseringen af det europæiske forskningsrum (KOM(2001) 94 - C5-0087/2001 - 2001/0053(COD));
A5-0355/2001 af Caudron for Udvalget om Industripolitik, Eksterne Økonomiske Forbindelser, Forskning og Energi om forslag til Det Europæiske Atomenergifællesskabs flerårige rammeprogram for forskning og uddannelse 2002-2006 som bidrag til realiseringen af det europæiske forskningsrum (KOM(2001) 94 - C5-0171/2001 - 2001/0054(CNS)).
Hr. formand, hr. kommissær, kære kolleger, jeg vil gerne som ordfører indlede mit indlæg om det sjette rammeprogram for forskning - et program, som tegner sig for en budgetramme på 17,5 milliarder euro, inklusive Euratom - med at rette en varm tak til alle, der har bidraget til at løse denne opgave. Jeg vil nævne det svenske og belgiske formandskab, Kommissionen og kommissær Busquin, formanden for Udvalget om Industripolitik, Eksterne Økonomiske Forbindelser, Forskning og Energi, hr. Westendorp, og dette udvalgs sekretariat, de politiske gruppers medarbejdere, min assistent, Gaëlle Le Bouler, kollegerne i Udvalget om Industripolitik, Eksterne Økonomiske Forbindelser, Forskning og Energi, som har påtaget sig stedfortrædende ordførerskaber, kolleger, som har påtaget sig rådgivende ordførerskaber, og kolleger i rådgivende udvalg med stedfortrædende ordførerskaber samt gruppernes koordinatorer.
Jeg tør godt fastslå, at vi i fællesskab har ydet en ganske bemærkelsesværdig indsats. Det vil i øvrigt også fremgå under afstemningen, når man sammenligner med afstemningsresultaterne vedrørende det fjerde og i særdeles det femte rammeprogram.
Resultatet vidner på det formelle plan i høj grad om, at jeg som ordfører altid har givet udtryk for, at jeg ønskede at repræsentere og stå som ordfører for et bredt flertal i Europa-Parlamentet. Og på det indholdsmæssige plan vidner betænkningen om, at vi fra første færd har ønsket at støtte kommissær Busquins udkast både med hensyn til det princip, den arkitektur og det overordnede budget, der præsenteres heri. Europa-Parlamentets støtte har givet sig udslag i ændringsforslag, hvilket også vil være tilfældet fremover. Disse beror på en bred høring af de europæiske forskningskredse, af europæiske parlamentsmedlemmer og alle organer og borgere, som er berørt af europæisk forskning.
Jeg har personligt registreret mere end 250 sammenkomster, møder og samtaler i 2001 om dette spørgsmål og denne betænkning. Jeg kan tilføje, at jeg også har tilstræbt åbenhed, idet jeg via mit websted har offentliggjort alle til rådighed værende informationer og alle overvejelser om dette emne. I de seneste måneder, med undtagelse af ferieperioden, har mere end 3.000 borgere hver måned besøgt webstedet.
Vi har klart støttet virkeliggørelsen af det europæiske forskningsrum via rammeprogrammet for forskning og teknologisk udvikling og konsekvenserne heraf, herunder støttet Det Fælles Forskningscenter. Vi har erklæret os enige i, at der er behov for at tage hensyn til den europæiske merværdi, som foreslået af Kommissionen. Samtidig anmoder vi imidlertid om, at der også tages hensyn til et andet aspekt, når det gælder merværdien, nemlig den merværdi, der ligger i en "europæisering" af forskningsaktiviteterne. Dette aspekt supplerer den økonomiske merværdi, Kommissionen omtaler. Jeg har således understreget, at det var vigtigt at undgå enhver form for udelukkelse og vigtigt at støtte de forskere, der ser et behov for at tilføje en europæisk dimension til forskningsarbejdet.
Fru formand, jeg nåede ikke at komme på plads. Jeg ville blot kort bemærke, at jeg ikke står på tilstedeværelseslisten, og meddele, at jeg var til stede både under mødet og ved den pågældende afstemning. Det vedrører godt nok mandagsmødet, men jeg kunne godt tænke mig, at det blev ført til protokols. Mange, mange tak! Jeg har tilsyneladende ikke skrevet under, men jeg var til stede og deltog. Tak!
Hvis ingen andre gør indsigelse, betragter jeg protokollen som godkendt.
Fru formand, før forhandlingen begynder, vil jeg gerne videregive det irske folks følelser vedrørende vores nationale luftfartsselskab Aer Lingus' fremtid. Før terrorhandlingerne i New York var det et af de bedste selskaber i branchen med 1,1 million passagerer. Det er en stor bidragyder til vores nationale økonomi. Det er et stort ønske, at det ikke betragtes som statsstøtte, når regeringen hjælper selskabet med at holde sig i luften.
Det har ikke rigtigt noget med protokollen at gøre. Der vil i øvrigt blive en forhandling om emnet.
Hvis ingen andre gør indsigelse, betragter jeg protokollen som godkendt.
Fru formand, jeg vil gerne henlede Deres opmærksomhed på arrestationen af 12 britiske og to nederlandske statsborgere i Grækenland for en uge siden. Blandt de britiske statsborgere var to vælgere fra min valgkreds, Paul og Lesley Coppin fra Mildenhall i Suffolk. De blev arresteret af de græske myndigheder og er mistænkt for spionage. Disse mennesker er flyobservatører, flyvesportsentusiaster, som var på ferie i Grækenland. Det virker noget ejendommeligt, at de stadig er varetægtsfængslet i en medlemsstat, og jeg håber, at De kan henlede de græske myndigheders opmærksomhed på sagen, så de kan løslades hurtigst muligt.
Hr. Van Orden, vi har noteret os Deres bemærkninger, og vi vil træffe de nødvendige foranstaltninger.
Den økonomiske og beskæftigelsesmæssige situation inden for lufttransport og tilknyttede industri- og servicesektorer
Næste punkt på dagsordenen er Rådets og Kommissionens redegørelser om den økonomiske og beskæftigelsesmæssige situation inden for lufttransport og tilknyttede industri- og servicesektorer.
Fru formand, mine damer og herrer, nedstyrtningen af flyet fra American Airlines mandag den 12. november i New York mindede selvfølgelig alle om den hårde og frygtelige virkelighed i luftfartssektoren. Den seneste ulykke risikerer at forstærke såvel den økonomiske som den sociale krisesituation, som denne sektor har befundet sig i siden den 11. september. Imidlertid må den ikke få os til at glemme baggrunden for denne krise, der er et resultat af et sammenfald af konjunkturproblemer, som er direkte forbundet med attentaterne den 11. september, men også af tidligere strukturelle vanskeligheder, som er blevet afsløret og forstærket af begivenhederne den 11. september.
Som formand for Rådet (transport) og belgisk forbundsminister er jeg særligt optaget af denne situation. Det forekommer mig vigtigere end nogensinde at iværksætte økonomiske og sociale strukturreformer for at give sektoren mulighed for at overleve den aktuelle krise, at støtte sektoren med sociale tiltag og skabe grundlag for en bæredygtig udvikling på lang sigt i denne sektor. For at opnå dette må man forstå de egentlige årsager til problemet og identificere de hindringer, som skal fjernes, hvilket jeg gerne vil give mig i kast med her sammen med Dem og fru Diamantopoulou.
Den primære årsag til den naturlige sårbarhed i den europæiske luftfartssektor er dens alt for store splittelse, som understreges af manglende konsolidering på fællesskabsniveau samt manglende strategiske alliancer. Grundlaget for den europæiske integration har således hidtil været ønsket om at skabe et fælles marked, som sikrer optimale konkurrencebetingelser. Den ekstreme konkurrence, som er resultatet heraf i en sektor, hvor marginalomkostningerne er relativt små, skaber både problemer med overkapacitet og for lave priser i forhold til de gennemsnitlige omkostninger for luftfartsselskaberne. Denne særligt hårde konkurrence har derfor bidraget til at underminere selskaberne, som er blevet sårbare over for ethvert økonomisk chok på grund af deres lave margen.
Den amerikanske luftfartsindustri har længe været langt mere koncentreret end den europæiske, hvilket tillige med andre faktorer har hjulpet denne industri til på bedste vis at håndtere den krise, der især har ramt USA. Selv om luftfartssektorens vanskeligheder ikke skal søges i attentaterne, men derimod i strukturelle overvejelser, har begivenhederne den 11. september skabt nye hindringer, der har fremskyndet den aktuelle krise, og som er forstærket af den aktuelle situation med økonomisk recession.
Jeg vil især og i kronologisk rækkefølge nævne, at USA's luftrum har været lukket i fire dage, at passagerernes tillid er dalet, og at lufttrafikken er faldet betragteligt - med 20% for charterflyvningers vedkommende i forhold til 2000, særligt på de transatlantiske ruter, hvor man har konstateret en nedgang på 30%. Og for at sætte kronen på værket gør den tragiske ulykke i forgårs utvivlsomt situationen endnu værre. Derudover har forsikringsbranchen besluttet at hæve forsikringspræmierne for passagerer og fly i tilfælde af ulykker i forbindelse med en krigssituation eller en terrorhandling. Den har ligeledes besluttet at begrænse luftfartsselskabernes dækning på skader, der er forårsaget på tredjemand under førnævnte omstændigheder, til 50 millioner dollars. I øvrigt betyder de ekstra sikkerhedsforanstaltninger nødvendigvis øgede omkostninger for lufthavnene og luftfartsselskaberne. Endelig det sidste, men ikke mindste spørgsmål. De amerikanske tilskud, som omfattede mere end 15 milliarder dollars i direkte og øjeblikkelige tilskud og statslige lånetilsagn til virksomhederne, mere end 120 millioner dollars til serviceydende virksomheder, har således skabt konkurrenceforvridning i forhold til den europæiske industri, især fordi de har gjort det muligt for visse firmaer at drive rovdrift på de transatlantiske ruter.
De økonomiske og sociale konsekvenser for Europa af dette sammenfald af strukturelle og konjunkturmæssige faktorer er velkendte. Luftfartsselskaberne går fallit eller er i store vanskeligheder, investeringerne fastfryses, og luftfartsindustrien oplever en voldsom krise.
Jeg erklærer Europa-Parlamentets session, der blev afbrudt den 15. november 2001, for genoptaget.
Kære kolleger, endnu en gang har terrorismen brutalt ramt Spanien.
Den 23. november blev Ana Isabel Arostegui og Javier Mijangos, der begge var betjente i Ertzaintza, det regionale baskiske politi, skammeligt myrdet under tjenesten i Beasain i det spanske Baskerland.
To dage før havde terrorister sprængt en bombe, der var rettet mod to andre betjente fra det samme politi, som blev såret.
Jeg har på mine egne og på Parlamentets vegne med det samme givet udtryk for min dybeste medfølelse over for familierne til ofrene for disse modbydelige attentater samt ønsket de sårede god bedring.
Terroristerne i Spanien har endnu en gang demonstreret deres morderiske forblindelse, deres foragt for retten til at leve og deres forkastelse af enhver form for demokrati. Efter at have angrebet retsvæsenet i skikkelse af dommer José María Lidon Corbi har de denne gang kastet sig over det regionale baskiske politi. Herved har de bevist deres vilje til at give sig i lag med demokratiets fundament.
Det er med en meget bevæget tanke til ofrene, deres familier og alle, der kæmper for demokratiet, at jeg opfordrer Dem, kære kolleger, til at iagttage et minuts stilhed.
Kære kolleger, siden Parlamentets sidste mødeperiode er fem journalister desværre blevet myrdet i Afghanistan.
Maria Grazia Cutulli, Julio Fuentes, Harry Burton og Azizullah Haidari faldt i baghold mellem Jalalabad og Kabul. Ulf Stroemberg døde efter et indbrud i Taloqan. I øvrigt er vi som bekendt meget bekymrede over bortførelsen af Ken Hechtman.
De otte journalister, der er blevet dræbt i Afghanistan siden konfliktens begyndelse, udførte deres job modigt, engageret og udholdende. For dem gik pligten til at informere frem for alt andet. Derfor vil jeg mindes dem inderligt, bevæget og dybfølt, for de gjorde det muligt for os til stadighed at være underrettet om udviklingen i Afghanistan.
Informationsfriheden er en af de mest skrøbelige friheder, det vidner deres død om. Jeg beundrer den måde, de udførte den opgave, de var betroet.
I dette øjeblik går vores tanker til deres familie og kolleger, der er så hårdt ramt af sorgen. For at vise vores dybeste sympati beder jeg Dem iagttage et minuts stilhed.
Jeg har to forslag i forbindelse med dagsordenen. Det første drejer sig om, at Budgetudvalget har vedtaget Ferber-betænkningen om foreløbigt forslag til tillægs- og ændringsbudget for Europa-Parlamentet og har anmodet om, at denne betænkning bliver opført på dagsordenen for i morgen i henhold til forretningsordenens artikel 114.
Jeg har et andet forslag fra Udvalget om Beskæftigelse og Sociale Anliggender. Det drejer sig om afstemningen om Bouwman-betænkningen om beskyttelse af arbejdstagerne i tilfælde af arbejdsgiverens insolvens. De har anmodet om, at dette punkt bliver opført under afstemningstiden i morgen med den begrundelse, at Rådet agter at træffe afgørelse herom den 3. december.
Fru formand, jeg vil blot gøre Parlamentet opmærksomt på det, der skete i Rom i går. Der fandt en katastrofe sted, hvor mange brandmænd mistede livet, mens andre blev såret, og nogle af dem er i en meget alvorlig tilstand. I deres indsats for at redde menneskeliv udviste de samme mod som brandmændene i New York. Som EU-borgere og Europa-Parlament er det efter min mening rigtigt at mindes disse modige mænd, som gav deres liv for at forsøge at redde andres liv. En ejendom styrtede sammen, og hvis ikke de havde ofret sig, var der måske andre mennesker, som havde mistet livet. Efter min mening burde også Europa-Parlamentet mindes disse dygtige og modige brandmænd.
Jeg vil gerne henlede opmærksomheden på den forværrede situation i Zimbabwe. Vi har set, at præsident Mugabe letfærdigt fortsætter med at ignorere de tilsagn, han gav ved Abuja-topmødet i september, og så sent som i sidste uge så vi, hvordan han gav den besøgende EU-trojka en alvorlig begmand. Tiden synes nu at være inde til at indføre strenge sanktioner mod Mugabe og hans håndgangne mænd. Det var det, vi opfordrede til i Parlamentets forslag til beslutning, og jeg vil gerne bede Dem om at gøre, hvad De kan nu, for at udvirke dette.
Som De ved, hr. Van Orden, kom man ved afslutningen af trojkaens besøg netop med den kommentar, at såfremt forpligtelserne ikke overholdes, ser EU sig nødsaget til at tage nogle initiativer, der også omfatter sanktioner. Jeg tror, at vi er nødt til at være konsekvente, hvis tingene ikke går, som de skal, hvilket det lader til.
Næste punkt på dagsordenen er betænkning (A5-0391/2001) af Fiori for Det Midlertidige Udvalg om Humangenetik og Andre Teknologier inden for Moderne Lægevidenskab om de etiske, juridiske, økonomiske og sociale følger af humangenetik (2001/2097(INI)).
Hr. formand, hr. kommissær, kære kolleger, i juni sidste år præsenterede præsident Bill Clinton i USA og premierminister Tony Blair i Det Forenede Kongerige hele verden for et kort over det menneskelige genom, som de respektive forskningshold var nået frem til samtidig. En måned senere fortalte man i Nature verdens videnskabsmænd om de opdagelser, der var blevet gjort, på en mere detaljeret måde. Og i disse dage har vi fået at vide, at man har foretaget det første forsøg, som baner vejen for menneskekloning i USA.
Sådan som det ofte er tilfældet med de spådomme, der først kommer dagen efter, har der i dag rejst sig en storm af protester, hvor alle giver udtryk for deres kraftige harme, fordømmelse og bekymring. Forskerne indrømmer selv, at de har vist vejen for dem, der er vanvittige nok til at ville klone et menneske.
Det er to historiske tidspunkter, som der kun er gået lidt over et år imellem, men det er næsten, som om man taler om to forskellige tidsaldre. Bortset fra de bekymrende scenarier mener jeg dog godt at kunne faststlå, at der mellem disse to historiske tidspunkter er opstået en ny måde at udvikle lægemidler på. De helbredende lægemidler er ved at blive erstattet af regenererende lægemidler, hvor sygdommens forudsigelse er i fokus. Om ikke så længe bliver vi formodentlig i stand til at forudsige, hvilke sygdomme vi får, og - hvilket er endnu vigtigere - i stand til at sørge for, at disse sygdomme ikke bryder ud.
Sådan som det ofte er tilfældet med menneskets opdagelser, står vi nu ved en korsvej. På den ene side har vi nemlig de fantastiske behandlingsmuligheder, men på den anden side har vi fjernet den bekymrende grænse til den etiske uhyrlighed, som menneskekloning er. Det er således vores paradoksale opgave at sætte nogle grænser i det store ukendte område, vi står over for.
Dette er det største projekt her i det nye århundrede, og det skal hele menneskeheden deltage i. Det var netop takket være denne bevidsthed, at man blev klar over nødvendigheden af at nedsætte nogle arbejdsgrupper, som beskæftiger sig med de etiske, sociale og juridiske konsekvenser af de nye forskningsprogrammer. De videnskabelige og medicinske fremskridts fantastiske potentiale har nemlig - på grund af de muligheder, det giver - med det samme fået alarmklokkerne til at ringe. Det var denne frygt, som fik UNESCO til at oprette et bioetisk udvalg for at undersøge de sociale konsekvenser af kendskabet til genomet, og som i 1997 førte til vedtagelsen af den universelle erklæring om det menneskelige genom og menneskerettighederne. Den brede tilslutning til erklæringen medførte herefter, at FN's Generalforsamling fejrede 50-årsdagen for et andet meget vigtigt dokument, nemlig verdenserklæringen om menneskerettighederne, ved at gennemføre UNESCO's erklæring om det menneskelige genom.
Jeg har dog på fornemmelsen, at nogle af de principper, som vi har forsvaret så kraftigt, forsvinder på uforklarlig vis, når vi foretager en detaljeret regulering. Selv om jeg er klar over, hvor omfattende emnet er, vil jeg forsøge kort at gøre rede for projektets følgevirkninger for menneskerettighederne og den menneskelige værdighed, som ligger til grund for vores betænkning. Forsøget på og indsatsen for at forene videnskabens længe ventede fremskridt med den største respekt for menneskelivets ukrænkelighed kan sammenfattes i fire målsætninger.
For det første skal det understreges, at fremskridtene inden for de videnskabelige genetikforsøg tager sigte på opnåelsen af nogle behandlingsmæssige fordele. Når man man skal tage udgangspunkt i kendskabet til genomet, er det nødvendigt at foretage kliniske forsøg. Lægevidenskaben har selv lært os, at der altid kommer et tidspunkt, hvor disse forsøg skal overføres til mennesket, og derfor er det selvfølgelig nødvendigt at træffe alle de nødvendige foranstaltninger for at garantere forsøgspersonens sikkerhed, så der ikke er nogen risiko for vedkommendes helbred, endsige liv. Desuden skal forsøgspersonen altid give sit frie samtykke efter at være blevet informeret.
For det andet kan vi - også på baggrund af de sparsomme informationer, vi råder over i dag - bekræfte, at kendskabet til genomet måske gør det muligt at ændre vores gener. Derfor er det absolut nødvendigt, at vi allerede i dag angiver, hvilke muligheder vi aldrig må benytte os af. Og her vil jeg gerne komme tilbage til den universelle erklæring om det menneskelige genom og menneskerettighederne, hvor man forbyder indgreb i genomet, hvis de vedrører germinallinjen. Det, der er sket i de seneste dage, gik efter min mening ikke i denne retning. Desuden udvikler videnskaben sig hele tiden, hvilket kræver en konstant overvågning. På baggrund af de informationer, vi har til rådighed, er vores eneste sikkerhed embryonernes menneskelige karakter, uanset hvordan de anvendes.
For det tredje stiller de muligheder, som vores viden om genomet giver, os over for nogle alvorlige risici for en krænkelse af privatlivets fred som følge af denne viden. Vi skal kunne sikre, at oplysningerne om vores genetiske arv ikke kommer i hænderne på folk, som ikke bruger disse oplysninger til vores eget bedste. Det er nemlig klart, at adgangen til oplysninger om en persons disponering for en bestemt sygdom nemt kunne give anledning til, at der opstod en ny form for diskrimination, f.eks. men ikke kun - på beskæftigelsesområdet. Vi skal være bevidste om denne risiko og om, at det er nødvendigt at træffe nogle hensigtsmæssige foranstaltninger for at undgå den.
Endelig er der er en anden forskningsmålsætning, som står på spil, når det gælder menneskehedens fremtid, og det er forskningens udbredelse til alle. Det er klart, at forskning kræver nogle betydelige investeringer, og at de økonomiske tilskyndelsesforanstaltninger er nødvendige for fremskridtet. Det er dog lige så klart, at vi ikke må acceptere, at nødvendigheden af, at fremskridtets resultater ubestridt tilhører hele menneskeheden, kommer i anden række. Hvis vi ikke er i stand til at lade alle få gavn af kendskabet til det menneskelige genom, har vi allerede spillet fallit. Så bliver videnskaben nemlig ikke en måde at skabe en mere retfærdig verden på, men vil blot bidrage til at gøre afstanden større mellem rig og fattig og være endnu et instrument, som fremmer de sociale forskelle.
Ud fra dette synspunkt kan vi ikke se bort fra vigtigheden af - og vanskeligheden i - at vedtage en harmonisk og seriøs patentlovgivning og fastlægge fordelenes formål og ligelige fordeling mellem alle mennesker. Her skal der endnu en gang være ligevægt mellem tilskyndelserne til initiativet og beskyttelsen af den menneskelige værdighed samt de instrumenter, hvormed denne beskyttelse opnås. Europarådet, som ønskede at sikre menneskerettighederne i medlemsstaterne, angav nogle klare retningslinjer i Oviedo, nemlig et forbud mod enhver form for diskrimination som følge af den genetiske arv, et forbud mod indgreb i det menneskelige genom, såfremt det ikke er i behandlingsøjemed, et absolut forbud mod at ændre arvemassen og et forbud mod at vælge køn. Disse punkter bør vi efter min mening holde os til.
Kære kolleger, vi står over for en række udfordringer for videnskabsmændene, juristerne, etikforskerne, sociologerne og de institutioner ligesom vores, der skal sætte grænserne for den nye udvikling. Da jeg udarbejdede betænkningen - som er en opgave, der kan få sveden til at springe frem på ens pande, og jeg ved ikke, om jeg har udført den opgave, De har givet mig, godt nok - fulgte jeg et efter min mening ufravigeligt princip, nemlig at lade være med at gå et skridt videre de steder, hvor fremskridtet gerne ville gå forud for menneskelivets ukrænkelighed, og hvor det kom i konflikt med respekten for den menneskelige værdighed. I sådanne tilfælde var det efter min mening fremskridtet, der måtte ændre kurs. En af disse kursændringer er allerede kendt i dag, nemlig det ikke ødelæggende alternativ, som er lige så lovende som forskningen i celler fra embryoner, men hvor man benytter sig af voksne celler. Efter min opfattelse bør vi gå i denne retning, for ikke alene er den ønskelig, den medfører heller ikke nogen form for etisk eller social konflikt.
Respekten for den menneskelige værdighed i forbindelse med biomedicinsk forskning forudsætter, at mennesket går forud for videnskaben og ikke omvendt. Alle mennesker skal beskyttes i enhver fase af deres eksistens, lige fra undfangelsen til den naturlige død, og det gælder navnlig, hvis de er svage eller handicappede. Jeg går ind for fremskridt i den videnskabelige forskning, også fordi det er en kilde til økonomisk udvikling, men jeg anser det for min pligt at forhindre, at det bliver til en slags dødsfælde for mennesket, fordi vi ikke var tilstrækkeligt opmærksomme på de etiske principper, der skal ligge til grund for dette fremskridt.
Til sidst vil jeg gerne takke alle dem, der har deltaget i udarbejdelsen af min betænkning.
Hr. formand, hr. kommissær, kære kolleger, først vil jeg gerne takke ordføreren, hr. Fiori, for hans udmærkede arbejde. Jeg synes, han har fremlagt en fremragende betænkning, og det politiske budskab er klart, nemlig at vi skal sige ja til forskning, ja til behandling af alvorlige sygdomme, men menneskets værdighed er det vigtigste princip, og den kan forskningen også begrænse. Det betyder f.eks., at vi afviser kloning af mennesker på alle udviklingsstadier. I USA har virksomheden ACT klonet et menneskeligt embryon, og denne melding har vist chokeret os alle. Folk er forståeligt nok bekymret.
Jeg mener ikke, at det er hverken højreorienteret eller konservativt at være imod kloning af menneskelige embryoner. Jeg vil gerne citere fra et dokument fra Frankrigs Kommunistiske Parti. Der står, at tilladelse til terapeutisk kloning via overførsel af kerner skaber mange etiske problemer. Det første problem vedrører embryoner. Det andet problem vedrører kvinden som donor af ægceller og risikoen for, at der vil opstå et egentligt marked. Det tredje problem vedrører forsigtighedsforanstaltninger med hensyn til reproduktiv kloning. Når begge kloningsformål også er forskellige, er det jo klart, at der er en stor risiko for, at der opstår en slags automatisme, hvor vi i øjeblikket ikke råder over velegnede midler, så vi kan kontrollere dette område.
Der er ikke noget at tilføje til dette. Den såkaldte terapeutiske kloning af embryoner fører til en reproduktiv kloning, og derfor skal den forbydes. Det siger Fiori-betænkningen. Jeg er chokeret over ændringsforslagene fra Socialdemokraterne og andre, der vil annullere dette afsnit i Fiori-betænkningen. Deres argumentation er heller ikke logisk. Vi vedtog med Caudron-betænkningen, at vi ikke vil støtte kloning af embryoner. Jeg vil gerne takke kommissær Busquin for, at Kommissionen i begyndelsen af denne uge endnu en gang gjorde det meget klart, at Kommissionen ikke støtter denne teknik. Men hvis vi ikke forbyder den, er det en invitation til virksomheder som ACT om at komme til Europa, hvis det bliver forbudt i USA. Jeg kan ikke forestille mig, at et flertal af Parlamentet ønsker det. Derfor vil jeg gerne bede Dem støtte Fiori-betænkningen og forkaste forslagene om annullering.
Hr. formand, arbejdet i Det Midlertidige Udvalg om Humangenetik har været komplekst og interessant. Et bevis på dette er hr. Fioris indholdsrige og udtømmende betænkning, som ledsager forslaget til beslutning. Og når det gælder forslaget til beslutning, som ordføreren stillede i udvalget, udgjorde det en velafbalanceret sammenfatning af de konklusioner, der kunne drages af vores undersøgelser, hvor vi tog de mange etiske og politiske spørgsmål op, som de senere års store videnskabelige fremskridt har rejst. Udviklingen af gentest giver udsigt til en tidlig diagnose og en mulig behandling af alvorlige genetiske sygdomme, men samtidig indebærer den nogle risici for beskyttelsen af personoplysninger, som i den forbindelse ikke alene vedrører den enkelte person, men også alle dem, der er blodbeslægtede med denne person. Ud over alles ret til at blive informeret og få besked om de eventuelle risici for disponeringen for fremtidige sygdomme opstår der således også en ny ret til ikke at få besked, såfremt man ikke ønsker det, og imødegå den skæbne, som livet har tildelt os i fremtiden.
Vi har taget nogle spørgsmål op om anvendelsen af patentlovgivningen - som er det traditionelle industripolitiske instrument, der fremmer den private finansiering af forskningen - på de bioteknologiske eller biomedicinske innovationer, som vedrører levende organismer, og som derfor rejser nogle vanskelige spørgsmål om grænsen mellem opfindelsen som et produkt af den menneskelige aktivitet og en ikke patenterbar opdagelse af levende materiale.
Endelig har vi behandlet de mest interessante dilemmaer i forbindelse med de nye grænser for forskningen i stamceller, som giver nogle fantastiske muligheder for eventuelle indgreb, hvor man måske kan fjerne selve årsagen til sygdomme, som endnu ikke har kunnet helbredes. Disse muligheder rejser dog også nogle alvorlige spørgsmål om de etiske principper, der må betragtes som ukrænkelige.
Jeg erklærer Europa-Parlamentets session, der blev afbrudt den 29. november 2001, for genoptaget.
Fru formand, dette vedrører afstemningen om Fiori-betænkningen i Bruxelles. Jeg må sige, at det var Parlamentet, når det er allerværst. Vi havde et midlertidigt udvalg, som mødtes for 10 måneder siden for at drøfte et spørgsmål, som kunne have været behandlet af de eksisterende udvalg. Det var for det første misbrug af det midlertidige udvalgs status - Parlamentet er meget heldig at have dette privilegium, og jeg mener ikke, at vi bør misbruge det, især ikke på den måde det blev gjort i forbindelse med den afstemning og det endelige resultat.
Som formand for Budgetudvalget ville jeg sætte meget stor pris på at få oplyst det midlertidige udvalgs udgifter i forbindelse med et resultat, som ikke havde noget på sig. Jeg håber, hvis vi fremover skal have midlertidige udvalg, at de behandler spørgsmål, der ligger uden for den normale udvalgsstruktur.
Lad os gennemføre eventuelle forespørgsler i fremtiden inden for budgettet og ikke give anledning til overdrevne udgifter.
Hr. Wynn, jeg kan forsikre Dem, at De vil få svar hurtigst muligt.
Det endelige forslag til dagsorden, som det blev opstillet af Formandskonferencen i overensstemmelse med forretningsordenens artikel 110, er omdelt.
Tirsdag: Formanden. I forbindelse med redegørelserne fra Rådet og Kommissionen om Verdenshandelsorganisationens møde i Qatar har jeg modtaget en anmodning fra to grupper, der ønsker, at denne forhandling bliver efterfulgt af en afstemning om beslutningsforslag. Det drejer sig om PSE-Gruppen og ELDR-Gruppen.
Hvem ønsker at tage ordet for at fremlægge denne anmodning?
Fru formand, under de overordentlig vigtige forhandlinger efter mange drøftelser her i Parlamentet efterfulgt af et beslutningsforslag, som vi har givet Kommissionen, og som kommissæren også til stadighed har påberåbt sig under forhandlingerne, idet han sagde: "Jeg har i sidste instans brug for Europa-Parlamentets flertal og støtte", har han måske givet os mere, end vi formelt har. Og så skulle vi nu beslutte at føre en forhandling uden en afsluttende vurdering fra vores side? Det kan jeg egentlig ikke forestille mig. Jeg vil gerne opfordre også mine kolleger fra de andre partier til at afslutte denne forhandling med en politisk vurdering uanset deres vurdering af indholdet. Det fortjener Kommissionen, og det fortjener Parlamentet. I betragtning af at det drejer sig om meget vigtige forhandlinger, skal vi også virkelig bruge alle vores beføjelser her og nå frem til en udtalelse.
Fru formand, jeg tror ikke, at nogen her vil benægte, at topmødet i Doha var en vigtig politisk begivenhed, ikke blot for EU, men for hele verden. Jeg mener derfor, at det er meget vigtigt at foretage en grundig analyse af resultaterne og af de beslutninger, der blev truffet på topmødet. Europa-Parlamentet skal hellere stille sig tilfreds med at fremlægge nogle kortfattede overvejelser end at risikere at vedtage et overfladisk beslutningsforslag. Jeg mener dog, at det er for tidligt at komme med en seriøs politisk vurdering, som jo dog er det, der forventes af et parlament. Jeg mener, at vi skal vente og ikke stemme om beslutningsforslaget i denne uge.
Jeg har - stadig vedrørende tirsdag - modtaget en anmodning fra hr. Westendorp om udsættelse af afstemningen om sagerne vedrørende telekommunikation til onsdag.
Fru formand, jeg beder Dem om at flytte afstemningen om telekommunikationspakken, planlagt til i morgen, til onsdag. Vi kommer netop fra et møde med Rådet og Kommissionen, og de råder os til at udsætte afstemningen en dag, så de politiske grupper kan få tid til at se på kompromisændringsforslagene.
Jeg giver ordet til hr. Katiforis, som udtaler sig på vegne af Udvalget om Økonomi og Valutaspørgsmål som korresponderende udvalg.
Katiforis (PSE). (EN) Fru formand, Udvalget om Økonomi og Valutaspørgsmål har overvejet, hvordan vi bør fortsætte arbejdet med dette direktiv, efter at vi med et betydeligt flertal forkastede Kommissionens forslag ved det sidste plenarmøde. I henhold til forretningsordenen har vi to måneder til at overveje det og derefter komme med et svar.
Udvalget om Økonomi og Valutaspørgsmål har givet mig en frist til mandag til at afslutte mine forhandlinger med kolleger, Kommissionen og formandskabet. Så vidt jeg kan se, er denne sag ikke uopsættelig, for den politiske aftale, der angiveligt er opnået i Rådet i denne sag, vil under alle omstændigheder ikke træde i kraft før i juli. Der er derfor masser af tid til forhandling og til at indgå kontakter, og den 15. januar - der er fristen for vores svar - er ikke alt for langt ude i fremtiden. Jeg kan derfor ikke se noget særligt behov for en uopsættelig forhandling, og det er mit forslag, at vi forkaster anmodningen om uopsættelighed.
Forslag til Rådets afgørelse om indgåelse af en brevveksling mellem Det Europæiske Fællesskab og De Forenede Nationers Hjælpeorganisation for Palæstinaflygtninge (UNRWA) om yderligere finansiering i 2001 i henhold til den gældende EF-UNRWA-konvention for årene 1999-2001 (KOM(2001) 741 - C5-0663/2001 - 2001/0288(CNS))
Formanden. Jeg giver ordet til hr. Wynn for Budgetudvalget som korresponderende udvalg.
Fru formand, i går aftes drøftede Budgetudvalget og - så vidt jeg forstår - også Udvalget om Udenrigsanliggender, Menneskerettigheder, Fælles Sikkerhed og Forsvarspolitik dette spørgsmål. Der er ingen problemer med at godkende anmodningen om uopsættelighed, og vi kan gøre det uden betænkning og uden forhandling.
Forslag til Rådets forordning om specifikke restriktive foranstaltninger mod visse personer og enheder med henblik på at bekæmpe international terrorisme (KOM(2001) 569 - C5-0665/2001 - 2001/0228(CNS))
Formanden. Jeg giver ordet til hr. Watson for Udvalget om Borgernes Friheder og Rettigheder og Retlige og Indre Anliggender som korresponderende udvalg.
Kollegerne vil erindre, at vi behandlede dette spørgsmål som en hastesag i oktober. Jeg er glad for at kunne berette, at Rådet nu har accepteret det retsgrundlag, der blev foreslået. Vi vil imidlertid anfægte, at ingen af de to bilag skal være vedlagt forslaget, selv om vi kan forstå årsagerne hertil. Vi drøftede dog dette i udvalget i går aftes, og vi anerkender sagens uopsættelighed. Vi vil foreslå en hasteprocedure uden betænkning. Det vil så være op til de politiske grupper at fremsætte ændringsforslag, der kan være lig dem, som vi vedtog i oktober.
Forelæggelse ved Prodi af Kommissionens arbejdsprogram for 2002 og meddelelse om Unionens fremtid (fornyelse af "fællesskabsmetoden")
Næste punkt på dagsordenen er forelæggelse af Kommissionens arbejdsprogram for 2002 og meddelelse om Unionens fremtid (fornyelse af "fællesskabsmetoden")
Fru formand, mine damer og herrer, den årlige forhandling om situationen i Unionen er en af vores vigtigste drøftelser, og i år finder den sted på et tidspunkt, der er afgørende for EU. I disse dage og i disse måneder er det store Europa nemlig ved at tage form. Om mindre end 12 måneder kan vi afslutte forhandlingerne med de ansøgerlande, der har overholdt udvidelseskriterierne, så EU kan optage indtil 10 nye medlemsstater inden det næste valg til Europa-Parlamentet.
Om mindre end tre uger bliver euroen, som er det stærkeste og tydeligste tegn på Europas ikke bare økonomiske, men også politiske Union, til en konkret virkelighed. Endelig vil Det Europæiske Råd i Laeken i denne uge træffe beslutning om oprettelsen af et konvent, som skal forberede reformen af traktaterne, og som for første gang består af repræsentanter for regeringerne og de nationale parlamenter, Kommissionen og Europa-Parlamentet. Det store Europa, der er ved at tage form, er et forenet, demokratisk og fremtidsorienteret Europa. Det er med disse perspektiver, at Kommissionen har arbejdet i det år, som nu snart er forbi, og det er med disse perspektiver, at den har til hensigt at arbejde i det år, der snart begynder.
Fru formand, mine damer og herrer, før jeg går over til redegørelsen for Kommissionens arbejde i løbet af 2001 og det arbejde, der er planlagt i 2002, vil jeg gerne endnu en gang gentage, at jeg betragter et fuldstændigt og gennemsigtigt samarbejde mellem institutionerne som en væsentlig forudsætning for, at Unionen kan fungere ordentligt. I samme ånd fortalte jeg Dem allerede i januar i år, at Kommissionen havde til hensigt at forny vores fælles arbejdsmetode, så samarbejdet mellem vores institutioner bliver endnu mere effektivt og gennemsigtigt.
Før jeg bekriver disse forslag for Dem, vil jeg dog gerne minde om de grundlæggende principper, der skal tjene som inspiration for vores samarbejde. For det første skal vi bevare Kommissionens initiativret, som er en af søjlerne i Fællesskabets opbygning og en garanti for dets integritet. En stærk Kommission gør Europa-Parlamentet stærkere. For det andet skal vi fastholde det interinstitutionelle samarbejdes trepartskarakter. Det bliver nemlig kun effektivt, hvis de to lovgivere - Parlamentet og Rådet - kan samarbejde med Kommissionen på et fælles og gennemsigtigt grundlag.
Jeg vil nu fortælle Dem om mine forslag til fornyelse, som jeg er sikker på vil bidrage til en afgørende forbedring af dialogen mellem vores institutioner. For det første er arbejdsprogrammet ikke længere et katalog over lovgivningsplaner, men bliver fra i år et egentligt politisk program, sådan som De har bedt om. I dette program, som Kommissionen lover Dem at følge, fastlægger vi både prioriteterne for det pågældende år og de nødvendige initiativer for at gennemføre dem. Jeg ved, at nogle af Dem undrede sig over, at de ikke som bilag til arbejdsprogrammet for 2002 modtog det årlige katalog over lovgivningsplaner, sådan som det har været tilfældet de tidligere år. Jeg vil dog understrege, at vi lyttede meget opmærksomt til de udtalelser, som mange af Dem kom med den 13. februar i år her i Parlamentet. De bad utvetydigt Kommissionen om at gå bort fra metoden med den liste over forslag til retsakter, der har været anvendt hidtil, og om at bruge en ny metode. Vi har fulgt denne opfordring nøje.
De samme grunde, som vi i øvrigt skriftligt gjorde rede for over for parlamentsformand Fontaine den 10. september i år, fik os til at erstatte kataloget med et meget mere pålideligt instrument til kvartalsvis planlægning, som Kommissionen selv anvender, når den planlægger sit arbejde, og som De vil få stillet til rådighed regelmæssigt. For at gøre gennemsigtigheden fuldstændig har jeg under alle omstændigheder anmodet Kommissionens generalsekretær om straks at sende Parlamentets generalsekretær den generelle liste over forslag fra Kommissionens tjenestegrene, som arbejdsprogrammet for 2002 er blevet besluttet ud fra. Hvis dette forsøg giver positive resultater, er vi klar til at gentage det i de kommende år.
For det andet er det lige så vigtigt at slå fast, at udarbejdelsen af et sådant program i fremtiden skal være baseret på en mere struktureret dialog mellem vores institutioner. Derfor har vi til næste år planlagt et forløb med flere etaper, og dette forløb starter ved årets begyndelse med udarbejdelsen af arbejdsprogrammet for 2003. De to vigtige tidspunkter i denne politiske dialog bliver februar måned, hvor jeg kommer og fortæller Dem om de politiske prioriteter, som Kommissionen har vedtaget for 2003, og november måned, hvor jeg vil skildre det arbejdsprogram for Dem, som Kommissionen har fastlagt ud fra disse prioriteter.
Takket være den debat, vi har haft på Formandskonferencen, kan jeg konstatere, at vi er enige om de overordnede retningslinjer, jeg lige har beskrevet. Vi vil for vores vedkommende hurtigst muligt begynde at fastlægge detaljerne og sørge for den konkrete gennemførelse. Fru de Palacio, som på min anmodning har indledt en dialog med Dem i den forbindelse, vil fortsætte sit arbejde og dialogen med det formål, at vi når frem til en aftale til næste januar. Endelig er det efter min mening vigtigt at understrege, at forløbets etaper ikke må gøre vores respektive arbejdsbyrder større, så vi fortsat kan påtage os hver vores ansvar.
Hvad status for 2001 angår, er listen over de ting, vi har gjort i årets løb, alt for lang til, at jeg kan give Dem en detaljeret redegørelse om det her og nu. Jeg vil dog nøjes med at minde om de områder, hvor EU har haft størst succes i 2001, hvilket Kommissionen har givet et afgørende bidrag til. Det gælder forberedelserne til overgangen til euro, fremskridtene i udvidelsesforhandlingerne, forbindelserne til Balkanlandene, dialogen med Rusland, indledningen i Doha af en ny WTO-forhandlingsrunde, vedtagelsen af en strategi for bæredygtig udvikling, hvor man går meget længere end til udelukkende at fastlægge en række specifikke foranstaltninger, en strategi, som gradvist fører til, at vi tager alle vores interne politikker op til fornyet overvejelse, og endelig en fornyet indsats - som er særligt synlig efter den 11. september - for at indføre et fælles, europæisk område med retfærdighed og sikkerhed. På alle disse områder og i hele årets løb har Kommissionens indsats fået en afgørende støtte her i Parlamentet.
Hvis vi nu vender blikket mod 2002, så De kan få et klarere billede af vores indsats i det kommende år, er jeg sikker på, at De i min præsentation af prioriteterne giver mig lov til at inddele de syv prioriteter i Kommissionens program for 2002 i fire hovedgrupper. De fire hovedgrupper er den interne sikkerhed, euroen og de økonomiske og sociale spørgsmål, udvidelsen og endelig debatten om Unionens fremtid og institutionernes reformproces.
Protokollen fra mødet i går er omdelt. Hvis ingen gør indsigelse, betragter jeg den som godkendt.
Hr. formand, angående den uopsættelige forhandling vil jeg gerne bemærke, at hr. dr. Ganzerts sag, en advokat fra Wels, er blevet afvist. Han bliver for øjeblikket tilbageholdt af Nicaraguas myndigheder uden grund og har i tre uger forsøgt at få lov til at forlade landet, men jeg vil gerne takke formanden for at have skrevet et brev til de nicaraguanske myndigheder og anmodet om hans udrejse.
(Protokollen fra foregående møde godkendtes) Formanden. Jeg vil gerne informere Parlamentet om, at Belgiens justitsminister, rådsformand hr. Verwilghen, ikke kan være til stede i starten af denne forhandling på grund af tåge i Bruxelles. Vi regner med, at han ankommer på et senere tidspunkt. Jeg vil derfor foreslå, at vi fortsætter forhandlingen og dagsordenen. Vi ser frem til ministerens ankomst.
Hr. formand, jeg vil bede Dem om at notere Dem, at jeg på det kraftigste protesterer imod de forhold, hvorunder denne forhandling bliver gennemført. Jeg tænker ikke på ministerens fravær, som er et problem i sig selv, men på den systematiske måde, hvorpå Formandskonferencen tilrettelægger forhandlinger, der vedrører Udvalget om Borgernes Friheder, ved at samle alle mulige sager i en forhandling under ét. Jeg mener, at det er respektløst, at man samtidig og inden for samme tidsrum under en forhandling så vigtig som de årlige fremskridt inden for retlige og indre anliggender har inddraget Hazan-betænkningen om forbindelserne udadtil på området retlige og indre anliggender, Watson-betænkningen om sikkerheden i forbindelse med Det Europæiske Råds møder og internationale møder og alle mulige andre ting, som måtte have været på dette udvalgs dagsorden. Hr. formand, det ville svare til, at vi samtidig diskuterede tildelingen af radioelektriske frekvenser og associeringsaftalen med Egypten, fordi de hører ind under Industriudvalget. Jeg håber, at vi udviser større respekt i fremtiden.
Jeg foreslår, at De tager dette spørgsmål op med Deres egen gruppeformand, og at dette derfor er et emne, der skal drøftes på Formandskonferencen.
Hr. formand, jeg spurgte ved mødets begyndelse mandag den 10. december, om medlemmerne inden denne forhandling kunne få en kopi af brevvekslingen mellem den amerikanske præsident og Romano Prodi. Nicole Fontaine forsikrede, at hun ville sørge for dette. På det ekstraordinære møde i Udvalget om Borgernes Friheder i mandags anmodede jeg Kommissionens repræsentanter om det samme. De var øjensynligt forbavsede over, at medlemmerne af Parlamentet ikke var i besiddelse af denne brevveksling. På internettet fandt vi imidlertid brevet fra præsident Bush til Romano Prodi. Det var blevet sendt allerede for to måneder siden, men vi har stadig ikke fået en kopi af Romano Prodis svar, der blev sendt i slutningen af november.
Der syntes for øvrigt også i Udvalget om Borgernes Friheder at være enighed om, at der skulle uddeles en kopi af dette brev. Jeg anmoder derfor om, at der omdeles en kopi af dette brev.
Jeg må meddele Dem, at formanden ikke sagde, at hun ville gøre korrespondancen tilgængelig, da den ikke er tilgængelig for os som Parlament. Det er det problem, vi står over for. Så jeg er bange for, at det ikke kan lade sig gøre.
Næste punkt på dagsordenen er forhandlingen under ét om følgende mundtlige forespørgsler:
Mundtlig forespørgsel til Rådet (B5-0534/2001) af Boumediene-Thiery for Udvalget om Borgernes Friheder og Rettigheder og Retlige og Indre Anliggender om den årlige debat 2001 om området med frihed, sikkerhed og retfærdighed (EU-traktatens artikel 2 og 39);
Mundtlig forespørgsel til Kommissionen (B5-0535/2001) af Boumediene-Thiery for Udvalget om Borgernes Friheder og Rettigheder og Retlige og Indre Anliggender om den årlige debat 2001 om området med frihed, sikkerhed og retfærdighed (EU-traktatens artikel 2 og 39).
Kære kolleger, konklusionerne fra topmødet i Tampere har givet oprettelsen af et område med frihed, sikkerhed og retfærdighed et skub. For at nå de fastsatte mål er der blevet udarbejdet en handlingsplan, der fastsætter en frist på 2-5 år efter Amsterdam-traktatens ikrafttrædelse. Der skal midtvejs gøres status over dagsordenen fra Tampere ved hjælp af Kommissionens resultatoversigt.
Området med frihed, sikkerhed og retfærdighed omfatter en fælles asyl- og indvandringspolitik og et forstærket retligt og politimæssigt samarbejde. Hvad er så status for hvert af disse tre områder?
Hvad angår asyl- og indvandringspolitikken og nærmere bestemt migrationsstrømmene, betragter man i de trufne foranstaltninger indvandringen som en afhjælpning af manglen på arbejdskraft og kompensation for medlemsstaternes demografiske uligevægt uden at tage den menneskelige og sociale dimension eller følgerne af hjerneflugten i betragtning. Sætter denne fælles indvandringspolitik imidlertid ikke spørgsmålstegn ved de grundlæggende rettigheders almengyldighed?
Er tilbagetagelsespolitikken i overensstemmelse med de internationale løfter om beskyttelse af flygtninge og asylret? Tillad mig at give udtryk for forbehold over for tanken om at oprette et europæisk migrationscenter. Det er nødvendigt, at man først overvejer, hvilke opgaver det skal have, hvor hensigtsmæssigt det er, og hvilken plads indvandrernes ngo'er skal have i denne nye struktur.
Der er ikke truffet foranstaltninger af betydning for at sikre lige behandling af statsborgere fra tredjelande. Spørgsmålet om deres politiske deltagelse og omdefineringen af statsborgerskabet omgås under påskud af, at man vil bibeholde den nationale suverænitet, hvilket betyder, at de demokratiske rettigheder for de borgere, der opholder sig i Europa, tilsidesættes. Hvordan vil Kommissionen fremme bopælsstedet som retligt forbindelsesled? Hvordan vil Rådet følge op på direktiverne om familiesammenføring, den europæiske statut af længere varighed for ikke-europæiske statsborgere og retten til fri bevægelighed, fri etableringsret og til at arbejde på medlemsstaternes territorium?
Genève-konventionen danner grundlag for asylpolitikken. Flygtningebegrebet skal imidlertid omfatte andre dimensioner såsom den sociale dimension. Er Rådet rede til at tage de konkrete lidelser, som kvinder og ofre for borgerkrige har været udsat for, i betragtning? Udgør Eurodac, der er baseret på sammenligning af fingeraftryk, ikke en risiko for asylansøgernes rettigheder? Burde Dublin-konventionen for øvrigt ikke revideres? Fastsættelsen af medlemsstatens beføjelser til at behandle sagen og ansvaret for beslutningen skal hænge sammen med asylansøgerens ønske om bopælsstat og ikke med ankomstlandet, der er så svært at definere i et EU, som ikke ønsker at have grænser.
De handlingsplaner, der er vedtaget i forbindelse med partnerskabsaftalerne med tredjelande, ligner mere og mere en afskaffelse af indvandring. Hvad med udviklingshjælpen, der hænger sammen med begrænsningen af indvandringen? Er samarbejdet begrænset til finansiering af udvisninger? Er det ordenspoliti, der er anbragt ved grænseovergangene i tredjelandene, ikke en afvisning af retten til at søge om asyl? Der er gjort fremskridt på borgerniveau, hvad angår en styrkelse af det retlige samarbejde. Der er blevet vedtaget en række tekster om retlig kompetence, offentliggørelse af retsakter, princippet om gensidig anerkendelse af retlige beslutninger og gennemførelsen heraf, særlig på ægteskabsområdet, og hvad angår forældreansvar.
Fru formand, jeg vil gerne bemærke til protokollen fra foregående møde, at dr. Ganzert - det var den advokat, der blev holdt tilbage i Nicaragua - nu kan rejse ud, og jeg takker Dem, fordi De har gjort alt for at gøre dette muligt.
Jeg kan oplyse, at Formandskonferencen på sit møde i går besluttede at forlænge mødet i Bruxelles, mandag den 17. december, med en time.
Plenarmødet vil således vare fra kl. 15.00 til kl. 19.30.
Fru formand, GUE-Gruppen er imod en forlængelse af mandagsmødet med det ene formål at få vedtaget antiterrorpakken. Pakken er blevet forelagt i Udvalget om Borgernes Friheder og Rettigheder i formiddags uden mulighed for diskussion, fordi tiden er alt for knap, og uden at der er udarbejdet betænkning. Jeg finder det højst betænkeligt, hvis Parlamentet udtaler sig om så vigtigt et emne, uden at der først er skrevet en betænkning. Vi er derfor imod denne stramning af behandlingstiden, som ville gøre det komplet umuligt at forelægge en velbegrundet betænkning om dette særdeles vigtige emne.
Tak, hr. Di Lello. Vi fører således til protokols, at De ikke er enig i Formandskonferencens beslutning.
Jeg giver straks ordet til formanden for Udvalget om Borgernes Friheder og Rettigheder og Retlige og Indre Anliggender, hr. Watson.
Watson (ELDR), formand for Udvalget om Borgernes Friheder og Rettigheder og Retlige og Indre Anliggender. (EN) Fru formand, to forslag blev i aftes forelagt mit udvalg i henhold til forretningsordenens artikel 112. Forslagene vedrører en fornyet høring om to af Rådets rammeafgørelser, om terrorbekæmpelse og om forslag til en europæisk arrestordre. Vi blev bedt om at hastebehandle forslagene. Udvalget holdt møde i formiddags, og der var enighed om at foreslå plenarforsamlingen, at forslagene haster og behandles uden betænkning.
Fru formand, kære kolleger, i de seks år, jeg har været medlem af Parlamentet, har Parlamentet uden ophør anmodet om respekt fra de europæiske institutioner. I dag anmoder man endnu en gang Parlamentet om ikke at respektere sig selv, og vi hørte for et øjeblik siden de to store grupper i Udvalget om Borgernes Friheder beslutte sammen med De Liberale, at Parlamentet ikke skal respektere sig selv. Det er alligevel utroligt. Vi skal stemme om en europæisk arrestordre, som skal træde i kraft i 2004, det vil sige om to år, og i dag henvises der til Det Europæisk Råds møde i Laeken. Det Europæiske Råd skal træffe afgørelse om en tekst søndag nat, som skal forelægges en række advokater mandag morgen. Ingen får set teksten, før de kommer til Bruxelles mandag eftermiddag. Alligevel skal Parlamentet stemme om teksten, og denne afstemning kan ikke vente til januar. Kan De forklare mig, hvorfor vi ikke kan stemme om en tekst til januar, som skal træde i kraft i 2004? Det er forrykt, det er latterligt, og det viser, at Parlamentet ikke tager sig selv alvorligt. Jeg vil anmode mine kolleger om ikke at følge deres gruppeformænd, men at udvise værdighed og sige nej til denne anmodning, så vi kan få en betænkning, stemme til januar og vise, at vi er et Parlament, som overholder de parlamentariske regler, og som ikke går af vejen for hvem som helst. Tak.
Vi skal nu høre en taler, som er for denne anmodning.
Fru formand, langt mindre lidenskabeligt, men efter min mening ikke mindre velbegrundet, vil jeg anmode Parlamentet om at stemme for denne uopsættelige forhandling. Vi har arbejdet med dette emne i Udvalget om Borgernes Friheder og Rettigheder og Retlige og Indre Anliggender i et år. Den 5. september stemte vi for hr. Watsons betænkning, hvor vi anmodede Kommissionen om at stille nogle konkrete forslag til harmonisering af sanktioner mod terrorisme og at etablere en gensidig anerkendelse af domme. Det er det, vi på en måde, som jeg ikke bryder mig om, kalder en europæisk eftersøgnings- og arrestordre.
Der har været engagerende og interessante drøftelser i vores udvalg, og det er en skam, at hr. Cohn-Bendit ikke har kunnet følge dem.
- Protokollen fra mødet torsdag den 13. december 2001 er omdelt.
Fru formand, jeg har et spørgsmål vedrørende det fuldstændige forhandlingsreferat. Sidste onsdag aften meddelte næstformand Onesta, at der torsdag morgen skulle stemmes om en uopsættelig forhandling om den europæiske arrestordre. Torsdag morgen anmodede hr. Watson, formanden for Udvalget om Borgernes Friheder og Rettigheder, plenarforsamlingen om at stemme om en uopsættelig forhandling om - og jeg citerer fra det fuldstændige forhandlingsreferat - "two framework decisions from the Council, one on combating terrorism, the other on a proposal for a European arrest warrant".
Total forvirring. Det viser, at den beslutning, som blev truffet sidste torsdag, var alt for forhastet og uovervejet. Fru formand, kan De på grundlag af det fuldstændige forhandlingsreferat redegøre for, hvilke emner vi præcist fører en uopsættelig forhandling om? Og nu, hvor vi er i gang med klargørelserne, kan De så garantere, at teksten om den europæiske arrestordre, som vi kunne stille ændringsforslag til indtil sidste torsdag kl. 16.00, stadigvæk er den samme tekst og ikke er blevet ændret i weekenden? Hvis det er tilfældet, gør vi os i dag endnu en gang helt til grin.
Fru Buitenweg, jeg kan fortælle Dem, at det kun drejer sig om den europæiske arrestordre. Det er det, det drejer sig om.
Som De ved, er det så godt som sidste gang, at jeg har den ære at præsidere over Parlamentet. Jeg sætter pris på at gøre det i forbindelse med det ekstraordinære møde, hvor hr. Verhofstadt, formanden for Rådet, kommer og fortæller os om mødet i Laeken og om et belgisk formandskab, der har været helt enestående.
Jeg holder ikke nogen tale. Jeg vil blot endnu en gang af hjertet takke Dem for den tillid, De viste mig den 20. juli 1999, da De valgte mig til formand for Europa-Parlamentet.
Jeg har påtaget mig dette hverv med beslutsomhed, med lidenskab og med det mål for øje hele tiden så loyalt som muligt at repræsentere størstedelen af Parlamentets overbevisninger og holdninger.
I den forbindelse har jeg altid kunnet være stolt af Europa-Parlamentet.
Jeg vil gerne have lov til at rette en særlig tak til generalsekretæren, Julian Priestley, og samtlige medarbejdere i Parlamentet, som har bistået mig med en ekstraordinær motivation og et ekstraordinært venskab.
Jeg takker Dem, kære kolleger, for den støtte De har ydet mig i alle situationer, og jeg ønsker min efterfølger et lige så aktivt og lykkeligt formandskab, som det jeg har haft.
Fru formand, jeg vil gerne som formand for Rådet først og fremmest give udtryk for min taknemmelighed, men også for min beundring for Deres formandskab. Under Deres ledelse har Europa-Parlamentet udført en imponerende politisk opgave, men især en imponerende lovgivningsmæssig opgave. De har selv udført et stykke pionerarbejde, både på det eksterne plan, men også for EU. Allerede længe inden krisen i Afghanistan henledte de EU's opmærksomhed på dette spørgsmål, og De havde allerede indledt kampen for de afghanske kvinders skæbne.
Deres rolle i udarbejdelsen af chartret om grundlæggende rettigheder må ikke undervurderes, og det vedrører alle EU-borgere.
Under mødet i Laeken brugte vi den model for et konvent, som De er en af ophavsmændene til. I flere henseender har De forberedt Europa-Parlamentet på den nye tid, der kommer til at præge forholdet mellem institutionerne.
Endelig vil jeg også gerne takke Dem varmt for det fremragende samarbejde mellem Parlamentet og Rådet under Deres formandskab. Mange tak for alt dette!
Fru formand, jeg vil gerne rette en varm tak til Dem og tilslutte mig den ros, man gav Dem og de resultater, De har opnået i Deres periode som formand for Europa-Parlamentet. Det har været nogle meget vigtige år, hvor vi har indledt de debatter, der er af afgørende betydning for EU's fremtid. I den forbindelse har De spillet en meget aktiv rolle, hvor De har været opmærksom, lydhør og imødekommende over for den europæiske befolknings ønsker og alles behov.
Som vi kan se, er det således ikke kun Parlamentet, men også Kommissionen, som er Dem taknemmelig for denne konstante og effektive indsats. Her vil jeg navnlig gerne understrege Deres store bevidsthed, som kommer til udtryk i den gentagne afvisning af enhver form for vold og ikke mindst terroristisk vold. Fru formand, Deres indlæg har en moderat tone, men et klart og stærkt indhold, og de har opmuntret og støttet alle europæiske demokrater i deres kamp for en fredelig sameksistens mellem vores borgere.
Jeg ønsker Dem alt det bedste for fremtiden, og jeg er sikker på, at det vil være til gavn for EU, som De har gjort så meget for i disse to et halvt år. Tak, fru formand,
Kære fru formand, hr. formand for Rådet, hr. formand for Kommissionen, kære kolleger, tidspunktet er kommet til at takke vores formand, Nicole Fontaine, som kommer fra vores gruppe, meget, meget hjerteligt for den lidenskab - det har hun netop selv sagt - hvormed hun har udøvet sit embede gennem to et halvt år.
Jeg erklærer Europa-Parlamentets session, der blev afbrudt den 17. december 2002, for genoptaget.
Tillad mig, ærede medlemmer af Europa-Parlamentet, kære kolleger, at jeg før selve dagsordenen tager blot et minut af Deres tid, så jeg af hele mit hjerte kan tilslutte mig den hyldest, som alle Parlamentets grupper gav udtryk for på mødet den 17. december over for vores afgående formand, Nicole Fontaine. Jeg var en af hendes konkurrenter ved valget for to år siden, som De nok husker. Jeg er derfor meget glad over i dag at kunne anererkende og takke hende for den værdighed, upartiskhed, effektivitet og usædvanlige elegance, hvormed hun har udøvet sit hverv i EU's tjeneste til Europa-Parlamentets store gavn og ære.
Det endelige forslag til dagsorden for indeværende mødeperiode som vedtaget af Formandskonferencen den 10. januar 2002 er blevet omdelt. Jeg gør imidlertid opmærksom på, at arbejdsplanen fastsættes onsdag morgen kl. 9.00.
I henhold til forretningsordenen skal formandsvalget finde sted i morgen fra kl. 10.00.
Jeg minder om, at der efter forretningsordenen ikke kan finde en forhandling sted under aldersformandens formandskab, medmindre den direkte berører valget af formand eller valgs prøvelse.
I henhold til forretningsordenens artikel 13 kan indstillingen af formandskandidater kun ske med de pågældendes samtykke og kun foretages af politiske grupper eller mindst 32 medlemmer.
Jeg har i overensstemmelse med forretningsordenens bestemmelser modtaget følgende kandidaturer til formand for Europa-Parlamentet:
Kandidaterne har meddelt, at de accepterer indstillingen. Jeg minder endvidere om, at forretningsordenens artikel 14, stk. 1, fastsætter, at en kandidat for at blive valgt skal opnå absolut flertal af de afgivne stemmer i de tre første valgrunder. Blanke eller ugyldige stemmesedler medregnes ikke i antallet af afgivne stemmer.
Med henblik på en hurtigere valghandling i morgen foreslår jeg, at der allerede nu foretages lodtrækning for at finde de seks stemmeoptællere.
(Formanden foretager lodtrækning) Følgende stemmeoptællere er fundet ved lodtrækning: Patsy Sörensen, Dieter-Lebrecht Koch, Giuseppe Nistico, Reinhard Rack, Ilkka Suominen og Alima Boumediene-Thiery.
Vi påbegynder nu formandsvalget i henhold til forretningsordenens artikel 14. Jeg har modtaget følgende kandidaturer:
Godmorgen, kære kolleger. Dette skal fortsat være et flersproget Parlament. 11 sprog giver 110 kombinationer. 22 sprog giver 462 kombinationer. 35 sprog giver 1.090 kombinationer. Kan De forestille Dem en oversættelse fra finsk via engelsk og fransk til polsk? Med direkte oversættelse vil nogle stemme om budgetkonto 2, mens andre stadig stemmer om budgetkonto 1. Systemet kommer ikke til at fungere med mere end et relæ. Hvis vi ikke går ind for reformer, vil mange af os ikke længere kunne bruge vores eget sprog. Om to år har vi måske 10 nye medlemsstater. Det er bygningerne ikke forberedt til.
Snart bliver endnu flere lande - fra Ukraine til Balkan - ansøgerlande. Vi risikerer en babylonisk forvirring. Vores næste formand skal arbejde hårdt for interne reformer og en vellykket udvidelse. Faktisk får vores næste formand ikke meget tid til at rejse.
Vi har brug for en håndværker, en altmuligmand, ikke en statsmand. Vi vil alle kunne bebrejdes det, hvis vi ikke i 2004 er forberedt på udvidelsen. Afstemningen i dag er en del af det ansvar.
Enhver stemme på mig er et klart signal til hr. Cox og hr. Martin: Begræns Deres ambitioner til udvidelse og intern reform. I dag spilder vi en masse tid på grund af dårligt forberedte afstemninger. Når journalister spørger os, hvordan vi stemte, ved vi det ikke altid. Hvis vi brugte den fornødne tid til afstemninger, ville vi ikke have tid til andet. Vi ville i så fald være dårlige parlamentsmedlemmer. Lad udvalgene forberede afstemningerne. Lad plenarforsamlingen tage sig af de vigtige politiske spørgsmål. Giv os i det mindste en uge til at rådføre os og overveje, hvordan vi agter at stemme. I dag har mange medlemmer ikke mulighed for at deltage i debatten i plenarforsamlingen. Hvis man repræsenterer en lille del af en stor politisk gruppe - eller et alternativt synspunkt - lader gruppekoordinatorerne sjældent en tale. Giv alle medlemmer ret til at tale mindst tre gange om året. Lad en tredjedel af taletiden blive brugt til reel debat. Lad os tvinge kommissæren op i et hjørne, når han eller hun angiver, at Kommissionen kan acceptere ændringsforslag 3, men forkaster ændringsforslag 2, 4, 5, 6, 7, 8 og 9.
I dag foregår den fælles beslutningstagning mellem Kommissionen og Rådet. De deler informationen. Selv i Forligsudvalget har vores medlemmer ikke adgang til arbejdsdokumenter, juridiske notater og referater. Betyder "fælles" virkelig "unilateral"? Medlemmerne drøfter i udvalgene lovforslag, som er baseret på forældede udkast. Bag os sidder unge tjenestemænd fra de faste repræsentationer. Kommissionen og Rådet har alle de informationer, vi ikke kan få fat i. Jeg har været her i 22 år. Som folkevalgt har jeg aldrig fået den nødvendige information i udvalgene. Vores næste formand skal sikre, at den nødvendige information er tilgængelig for os alle, og - hvis det er nødvendigt - stille Kommissionen og Rådet for Domstolen.
I dag vedtages 70% af al lovgivning af yngre tjenestemænd i arbejdsgrupper. 15% afgøres af ambassadører. Kun 15% når op på ministerplan, som derefter læser manuskripter, der er udarbejdet af tjenestemændene. Demokratiet blev født i Europa og begravet i Kommissionen og Rådet. Vores næste formand skal genskabe demokratiet. Han skal inspirere os til at drøfte, hvorvidt det fremtidige Europa bør være en føderalistisk vision af et demokratisk EU eller et Europa bestående af demokratier. Vores næste formand skal forene samtlige valgte repræsentanter fra de nationale parlamenter og Europa-Parlamentet og flytte lovgivningen bag lukkede døre ud i det fri, fra tjenestemænd til de valgte medlemmer.
Jeg tilbyder mine evner og energi til det, der er brug for at gøre nu. Alt, hvad jeg beder om, er at få Deres stemme i første runde. For det første fordi det måske bliver Deres eneste chance for at stemme på mig, for det andet fordi mange stemmer vil teste grupperne bag hr. Cox og hr. Martin. Denne gang har vi brug for en praktisk og politisk neutral tillidsmand, som tjener os alle. Giv Dem selv et bedre valg. Gør det bedre end både hr. Cox og hr. Martin, og stem på hr. Bonde fra kontor 007.
Når dagen er omme, vil vi have et bedre formandskab takket være dem, som etablerede valggrundlaget Fair Chair og skabte det første virkelige valgslag i historien. Den næste formand får et virkeligt mandat. Han fortjener vores fulde støtte.
Hr. formand, mine damer og herrer, afgørelsens time er kommet. Vi har haft flere kandidater, vi har haft flere drøftelser, og vi har haft større åbenhed. Det betegner en ændring i den måde, vi har gjort tingene på. Det er en god ændring, og jeg håber, at det er et signal om, at Parlamentet har mod på at engagere sig i de kommende år og i dette mandats alsidighed i en kultur, der er kendetegnet ved en anden måde at gøre tingene på.
Kampagnen afslører mange synspunkter, ikke mindst om kandidaternes stærke og svage sider - og jeg har min del af begge. Jeg læser om mig selv i pænere tidsskrifter, at jeg er veltalende. Jeg bor i Irland, hvor vi alle er veltalende, tæt på Blarney, som har en sten og et slot. Når turisterne kommer og kysser den sten, siger de på irsk engelsk, at de rejser bort med et godt snakketøj, hvilket betyder veltalende i pænere tidsskrifter.
Det er jeg måske, men en vigtigere del af denne kampagne er, at den har givet mulighed for at lytte og lære. Jeg har lyttet, og jeg har lært, at der er mod på ændringer, at der en god stemning her i Parlamentet, at vi skal beskæftige os mere med politik i ordets bedste og mest visionære betydning. Jeg har lært, at vi ønsker færre afstemninger, mindre teknikaliteter og større mulighed for at være politikere og anvende vores indflydelse. Med andre ord, vi ønsker mere vitalitet i den måde, vi håndterer tingene på. Vi har brug for at få afsluttet mange af spørgsmålene om reform. Den komplekse status for medlemmerne er vanskelig, hvilket Nicole Fontaines hårde arbejde vidner om. Men vi må fortsat forsøge. Jeg kan sige følgende til medlemmerne: Jeg vil på praktisk vis forsøge at opnå den reform, men aldrig hen over hovedet på medlemmerne af Parlamentet. Det skal foregå i samråd på den mest omfattende, gennemsigtige og åbne måde.
Jeg har lært, hvor gode vi er til at lovgive og til at tale om lige muligheder og ligestilling mellem kønnene, men hvor dårlige vi til tider er som institution til at føre det ud i livet. Skulle jeg få det privilegium at lede Parlamentet, når dagen er omme, forpligter jeg mig til at fremme ligestillingen mellem kønnene på forskellige måder, men mest synligt og helt fra start ved, at det er tydeligt i kabinettets sammensætning.
Jeg har siden 1998 haft det privilegium at lede Den Liberale Gruppe og mener, at mine kolleger og jeg i fællesskab har oparbejdet en evne til at føre politik, hvilket er denne institutions opgave. Vi er 626 medlemmer, vi er et Parlament. Jeg stræber ikke efter, hr. Bonde, eller de kolleger, som måtte dele Deres frygt, at blive den 16. formand eller premierminister for den 16. stat. Jeg er stolt af at være parlamentsmedlem, og vi skal bruge vores parlamentariske og demokratiske vision på de store spørgsmål i Europa i dag. Vi skal have et Europa, der er gearet til en fremtid i kontinental målestok, og demokratiet i Parlamentet skal være gearet til at tilbyde ægte lederskab og optræde som modvægt til og kontrolforanstaltning over for alt teknokratiet og bureaukratiet.
Jeg vil gerne sige til Hans-Gert Poettering og til PPE-DE-Gruppen, at jeg i høj grad værdsætter hans og gruppens urokkelige tilsagn om at være fuldstændige og trofaste partnere i en aftale, som vi har indgået. Men jeg ønsker også at sige følgende: Jeg har haft det privilegium at besøge mange grupper, mange udvalg, mange tværpolitiske grupper. Hvis jeg kan, ønsker jeg at lede et formandskab, der varetager alles interesser, et formandskab, der er åbent for at bygge på talentet hos dem, som ønsker at bidrage. Jeg beder Dem støtte mig.
Afslutningsvis, hr. formand, oplever de mindre grupper i Parlamentet ikke den troværdige mulighed, som De Liberale har i dag. Jeg kender ikke det endelige resultat, men jeg ved én ting: Jeg kan ikke se, hvordan de mennesker, som siger, at de værdsætter større åbenhed, en systemændring, som ønsker en mere fair andel til alle, kan forene dette med en stemme på en kandidat fra en stor gruppe, ikke på grund af mangler hos kandidaten, men på grund af systemets beskaffenhed. Hvis man ønsker at ændre systemet, bliver dagens afstemning det første tegn på, hvorvidt vi har mod på forandring og ændring. Det er min appel, og jeg beder om Deres støtte. Jeg vil meget gerne lede, men valget er op til Dem.
Hr. formand, kolleger, jeg vil ikke komme med nogen undskyldning for at starte mit bidrag med at takke den afgående formand, fru Fontaine, for hendes arbejde som formand. Hun førte an i bekæmpelsen af terrorisme længe før den 11. september. Det taler til hendes ære, at hun tog de initiativer på det tidspunkt.
Vi kender vinderen af dette valg, før stemmerne overhovedet er afgivet. Vinderen er Europa-Parlamentet, fordi, som Pat Cox så rigtigt sagde, vi har haft et åbent valg, et hårdt, men reelt kampvalg. Det kan kun bidrage til at fremme institutionens profil og forbedre dens image, hvilket ærligt talt i høj grad er påkrævet. Valget til Europa-Parlamentet i 1999, Eurobarometeret og andre meningsmålinger viser alle, at denne institution har et imageproblem. Vi står over for meget store udfordringer i forbindelse med konventet, udvidelsen og valget til Europa-Parlamentet i 2004.
Alle medlemmer af Parlamentet har nu mulighed for, ved hemmelig afstemning, at stemme på den person, som efter deres mening bedst kan føre os igennem denne altafgørende fase.
Jeg har været medlem af Parlamentet i 17 år og har haft den ære at være næstformand i 12 af dem. Jeg har i den periode bevist, at jeg arbejder målbevidst for Parlamentet og samtlige medlemmer. Som ordfører for Maastricht- og Amsterdam-traktaten forhandlede jeg med stats- og regeringscheferne om at sikre Parlamentet fælles beslutningstagning. Som en af Parlamentets repræsentanter på Konferencen for Organer med Ansvar for EF-anliggender i Fællesskabets parlamenter arbejdede jeg på at overbevise de nationale parlamenter om betydningen af konventmetoden i forbindelse med den næste reform af traktaterne. Jeg har som næstformand i Parlamentet stræbt efter at modernisere og forbedre vores arbejdsmetoder.
Jeg er særdeles bevidst om, at alt det, som jeg har opnået her i Parlamentet, skyldes samarbejdet med mine kolleger på tværs af det politiske spektrum. Jeg har kæmpet for det, som jeg mener, er rigtigt, hvilke til tider har været i strid med min egen politiske gruppes interesser og til tider endda i strid med mit eget lands interesser.
Jeg vil gerne benytte lejligheden til at give Dem resultaterne af vores afstemning i går om valg af næstformænd. Som alle ved, blev næstformændene valgt med akklamation, og rangordenen blev afgjort ved afstemning. Antal deltagere i afstemningen: 554. Antal blanke eller ugyldige stemmer: 9. Afgivne stemmer: 545. Stemmerne blev fordelt som følger:
Jeg giver ordet til hr. Van Orden, som har et indlæg til forretningsordenen.
Hr. formand, jeg vil gerne henlede Deres opmærksomhed på den fortsatte forværrelse af situationen i Zimbabwe. I fredags mødtes nogle af Zimbabwes ministre med EU-repræsentanter, og de blev bedt om at udarbejde en skrivelse eller en rapport til i morgen om forbedringer af situationen i Zimbabwe. Faktisk er forholdene blevet endnu værre i løbet af den sidste uge. Det er meget vigtigt, at det internationale samfund viser, at det virkelig står fast, når det stiller krav til Mugabes regime i Zimbabwe. Vi er nødt til at gå i gang med at forberede nogle skrappe sanktioner nu.
Jeg beder Dem sørge for, at Rådet og Kommissionen trækker fælles, skarpe grænser over for Zimbabwe, før det er for sent. Der er præsidentvalg i landet den 9. marts, og tiden er ved at rinde ud.
Mange tak, hr. Van Orden, vi har noteret Deres bemærkning og vil overbringe den til formandskabet.
Jeg giver ordet til hr. MacCormick, som ligeledes har et indlæg til forretningsordenen.
Hr. formand, jeg vil gerne tage et punkt op, som fru McKenna nævnte i går vedrørende hemmelig elektronisk afstemning. Det er desværre sådan, at den hemmelige elektroniske afstemning for øjeblikket ikke fungerer. Den fungerer ikke, fordi det, selv når man benytter den metode, som fru Jackson nævnte i går med at dække skærmen med papir, er nemt for ens kolleger bagved og ved siden af at se, hvordan man har stemt. Når det er vigtigt med en hemmelig afstemning, skal medlemmerne også beskyttes mod gruppepres.
Jeg vil derfor bede Dem videregive spørgsmålet til Præsidiet og undersøge, hvorvidt den elektroniske afstemning kan blive forbedret, således at den reelt kan fungere som hemmelig afstemning og beskytte medlemmerne mod den form for pres, som de burde være beskyttet mod.
Tak, hr. MacCormick. Det er ikke nødvendigt at videregive denne anmodning til Præsidiet, for det igangsatte allerede i går motu proprio denne undersøgelse. Der er andre metoder. Det er ikke, fordi Deres betragtning er irrelevant, og vi forstår udmærket Deres politiske interesse, men på baggrund af gårsdagens erfaringer, som var den første dag med dette system, er tjenestegrenene i gang med at undersøge, hvordan dette spørgsmål kan løses. Og allerede i går eftermiddags blev et forslag, der drejede sig om dette, indgivet til mig som ansvarlig - i øjeblikket, eftersom spørgsmålet om udpegelse af medlemmer til Præsidiet endnu ikke er afgjort, og jeg stadig bevarer mit tidligere ansvar, hvad angår bygninger.
Derfor går jeg ud fra, at Præsidiet hurtigt kan få løst dette spørgsmål med kvæstorernes hjælp.
Nu giver jeg ordet til hr. Sumberg, som har et indlæg til forretningsordenen. Jeg anmoder Dem om ikke at forlænge indlæggene til forretningsordenen unødvendigt.
Hr. formand, jeg har en bemærkning til forretningsordenen. Må jeg bede Dem anmode formanden for Parlamentet om at bemærke, at vi havde en afstemning i går i Parlamentet om en gennemgribende undersøgelse af mund- og klovsygen i Det Forenede Kongerige. Afstemningen blev gennemført, fordi den britiske Labour-regering nægtede mine vælgere en undersøgelse af denne frygtelige sygdom. De britiske socialdemokrater sagde i går her i Parlamentet ...
Hr. Sumberg, dette er ikke et indlæg til forretningsordenen. Jeg ved godt, at De har ret til at prøve at benytte Dem af forretningsordenens muligheder, men det var ikke et indlæg til forretningsordenen. Tak.
Næste punkt på dagsordenen er betænkning (A5-0470/2001) af Miguélez Ramos for Fiskeriudvalget om Kommissionens grønbog om den fælles fiskeripolitiks fremtid (KOM(2001) 135 - C5-0261/2001 - 2001/2115(COS)).
Kære kolleger, jeg er ked af at måtte meddele Dem, at hr. Fischler, der er den ansvarlige kommissær for de spørgsmål, der vedrører dagsordenens tre betænkninger her i formiddag, er syg. Han var i Strasbourg i går, og han er her stadig, men han kan ikke deltage i debatten. Derfor må jeg bede om Deres forståelse for Kommissionens fravær. Jeg tror ikke, vi kan standse forhandlingen. Vi burde fortsætte. Kommissionen vil være repræsenteret ved de ansvarlige højtstående tjenestemænd, men ikke ved kommissæren, som således ikke vil kunne fremføre sit indlæg. Derimod har Rådet, som heller ikke er til stede, ikke undskyldt sit fravær. Jeg synes, vi skal fortsætte med vores dagsorden.
På Europa-Parlamentets vegne vil jeg overbringe hr. Fischler vores varmeste ønsker om en snarlig god bedring.
Jeg giver ordet til formanden for Fiskeriudvalget, hr. Varela Suanzes-Carpegna.
Jeg erklærer Europa-Parlamentets session, der blev afbrudt torsdag den 17. januar 2002, for genoptaget.
Protokollen fra mødet den 17. januar 2002 er omdelt. Hvis ingen gør indsigelse, betragter jeg den som godkendt.
Hr. formand, jeg vil gerne bede om, at mit navn tilføjes tilstedeværelseslisten. Ikke blot stemte jeg, men på mødet førte jeg endda ordet, og alligevel fremgår mit navn ikke af tilstedeværelseslisten. Jeg håber, at dette kan rettes.
Jeg vil gerne oplyse Parlamentet om, at jeg kort efter min udnævnelse blev opfordret af Udvalget om Retlige Anliggender og Det Indre Marked til at prøve spørgsmålet om det juridiske grundlag for statutten for det europæiske selskab ved EF-Domstolen. Fristen for at gennemføre kravet var i dag. Jeg har både i og uden for Parlamentet rådført mig om emnet og har haft mulighed for at høre Formandskonferencens udtalelse. Jeg har truffet en beslutning med respekt for argumentets vægt, som er et tungt juridisk argument, om ikke at lade spørgsmålet prøve ved EF-Domstolen.
Jeg har i bund og grund truffet denne afgørelse forud for det kommende konvent og under hensyntagen til Laeken-erklæringen, der udtrykkelig fremhæver artikel 95 og 308, som i dette tilfælde var de omdiskuterede artikler, så vi i Parlamentet kan indgå en politisk tillidserklæring med de øvrige institutioner, mens vi forbereder os til konventet. Jeg har efterfølgende talt med formanden for Europa-Kommissionen og rådsformanden, hr. Aznar López. Jeg sikker på, at de begge forstår den politiske tillidserklæring. Jeg mener, at de i de kommende uger vil prøve at finde en måde, så vores institutioner kan anerkende substansen af disse spørgsmål. Det drejer sig om vores rolle som Parlament, der repræsenterer EU-borgerne og disses anliggender i lovgivningsprocessen.
Jeg håber, at denne politiske tillidserklæring til politikkens overlegenhed ender med at blive gengældt, forstået og ikke misforstået. Det er vigtigt at forstå, at det ikke har været en let beslutning, især på denne side af Barcelona-topmødet, da det er et spørgsmål, som har været rejst i tre årtier, og som måske ikke kan sammenlignes med de aktuelle spørgsmål. Jeg håber, at både de parlamentsmedlemmer, som dengang var tilbøjelige til at give mig ret, og de, som var tilbøjelige til at være uenige, forstår, at beslutningen er truffet i god tro. Jeg tror, at vi kan komme videre herfra.
Hr. formand, mine damer og herrer, kære kolleger, de fleste af Dem ved, at jeg har været af en anden mening end formanden. Men jeg respekterer denne afgørelse, og hvis det er lykkedes Dem at opnå en good will-holdning som resultat, der bagefter rent faktisk også giver sig udslag i traktatændringer eller i en anerkendelse af vores rettigheder, så er dette en succes, som ikke havde været mulig uden Retsudvalgets og formandens handlen i fællesskab.
Hr. formand, jeg er fuldstændig enig i den beslutning, De har truffet. Jeg tror, det i dette konkrete tilfælde handler om politisk omtanke, eftersom vi forsvarer opretholdelsen af statutten for det europæiske selskab uanset de grundlæggende problemer, som retsgrundlaget skaber.
Hr. formand, De ved, at jeg har forsvaret den modsatte holdning, og jeg er fortsat overbevist om, at det er en fejl ikke at klage. Jeg vil bare gerne også sige det her i Parlamentet, for hvis vi accepterer, at Rådet kan gennemføre noget ved fælles beslutningstagning og derved fratager os den fælles beslutningstagning, går vi Rådets ærinde. Desværre tror jeg ikke, at Rådet vil betragte det som noget positivt, men snarere som noget, det kan gentage. Jeg vil blot sige, at jeg mener, at det er en fejl ikke at fremlægge en klage for Domstolen.
Hr. formand, jeg vil gratulere Dem med afgørelsen om ikke at henvende sig til EF-Domstolen, for oprettelsen af det europæiske selskab var et af målene for denne valgperiode. Den er en af fem afgørelser, som erhvervslivet venter på. Denne afgørelse har man ventet på i 30 år. I 30 år har man forhandlet. At gå til Domstolen nu ville betyde, at denne sag endnu en gang ville blivet trukket ud i fem eller seks år, for der er ikke noget firma - det er jeg overbevist om - der reelt ville benytte sig af denne vigtige nye form på disse usikre betingelser. Derfor mener jeg, at det har været klogt at undlade at henvende sig til Domstolen i denne sag.
Hr. formand, en bemærkning til forretningsordenen. Det kommer næppe bag på Parlamentet, når jeg på vegne af min gruppe støtter Deres holdning. Ikke desto mindre opfordrer jeg Dem til, at De på Det Europæiske Råds møde i Barcelona kraftigt pointerer, at vi som Parlament ikke er tilfredse med den anvendte procedure, og at vi håber på et langt mere konstruktivt samarbejde med de øvrige institutioner fremover.
Hr. formand, som De ved, støttede De Europæiske Socialdemokraters Gruppe Deres beslutning.
Set ud fra et retligt synspunkt kan det diskuteres, om vi har mistet betydning i proceduren med fælles beslutningstagning eller ej. Min gruppe mener ikke, det er tilfældet - som hr. Medina sagde - og vi mener derudover, at det politisk er en passende beslutning, der er truffet.
Med henblik på Barcelona-topmødet vil jeg gerne anmode Dem om, at De ikke alene forsvarer vores holdning i spørgsmålet om, hvad det kan betyde for det europæiske erhvervsliv, men også set i forhold til den betydning, det kan få for konsolideringen af det økonomiske demokrati og arbejdstagernes rettigheder.
Ved Formandskonferencens møde den 31. januar 2002 blev det besluttet at ændre varigheden af de mødefrie perioder. Jeg vil gerne informere Dem om, at der i henhold til artikel 10, stk. 4, i forretningsordenen vil blive holdt et plenarmøde i Bruxelles onsdag den 20. marts 2002. Formålet med dette møde er at høre om resultatet af Barcelona-topmødet. Rådsformanden, hr. Aznar, vil tale ved dette møde.
Næste punkt på dagsordenen er betænkning (A5-0392/2001) af Schmidt for Udvalget om Økonomi og Valutaspørgsmål om EIB's årsberetning for 2000 (C5-0541/2001 - 2001/2218(COS)).
Hr. formand, hr. Maystadt, jeg vil rette en stor tak til hr. Maystadt for den beredvillighed og velvilje, som han og hans medarbejdere har udvist over for mig og udvalget. Det har gjort arbejdet meget lettere. Jeg vil også takke mine kolleger.
EIB's rolle har været genstand for megen debat i de seneste år, og der er også rejst en del kritik. Kritikken er hovedsageligt gået på manglende miljøhensyn, åbenhed og gennemsigtighed. EIB har taget kritikken til sig, og der er sket betydelige forandringer. Hr. Maystadt og hans medarbejdere fortjener vores anerkendelse herfor.
Årets analyse er på mange områder en opfølgning på det gedigne arbejde, der blev udført for et år siden af hr. Lipietz. En del af synspunkterne fra dengang gentages nu. Det vigtigste spørgsmål for EU er som bekendt udvidelsen. Den indebærer en grundlæggende forandring, der er en stor udfordring for ansøgerlandene såvel som for de nuværende medlemsstater.
I dag bevilges de fleste EIB-lån til forskellige former for regionaludviklingsprojekter i EU. Det er ganske vist helt i overensstemmelse med vedtægterne for EIB, men den kommende udvidelse gør det nødvendigt at tage ressourcefordelingen op til fornyet overvejelse. De kommende medlemsstaters samlede låneandel skal gøres større.
EU-solidariteten skal naturligvis også omfatte de lande uden for EU, der hidtil har fået del i EIB-lånene. Det gælder bl.a. Balkanlandene, Middelhavslandene og AVS-landene. Nu står også Rusland på trapperne. Men der er også behov for at diskutere, hvilke udviklingslande EIB har mandat fra Rådet til at støtte, samt om f.eks. de 49 mindst udviklede lande rent faktisk har et større behov for støtte end de AVS-lande, som EU pr. tradition har støttet.
I informationssamfundet defineres økonomisk vækst og en højere levestandard ikke blot som nye veje og industrivirksomheder, men også som uddannelse, innovation, ny teknologi, e-handel og opbygning af andre videnintensive sektorer. Efter min mening bør det i højere grad afspejles i EIB's aktiviteter.
Det er vigtigt, at EIB fortsat øger støtten til de små og mellemstore virksomheder. Dette område har et stort vækstpotentiale. EIB skal informere mere aktivt om de muligheder, der allerede i dag findes for at bevilge sådanne lån.
Fra at have været en temmelig lukket institution er EIB som sagt begyndt at ændre sin holdning til information og åbenhed. Det er vigtigt med kontakten til de demokratisk valgte repræsentanter på lokalt og regionalt plan. Viden om projekterne findes på lokalt plan. Kontakten med uafhængige ikke-statslige organisationer er blevet styrket. Bankens websted er også blevet forbedret. EIB har offentliggjort en liste over projekter på vurderingsstadiet. Efter min mening ville det være godt, hvis alle offentligt tilgængelige dokumenter fra den interne evalueringsenhed blev offentliggjort på internettet.
I dag overvåges EIB af Styrelsesrådet, det vil sige de 15 finansministre, men der mangler tilsyn fra en kompetent myndighed. Udvalget har diskuteret muligheden for at lade Den Europæiske Centralbank, ECB, føre tilsyn med EIB, da Rådet ifølge traktaten kan overdrage tilsynsopgaver til ECB. Hvis ikke Rådet vil give ECB dette mandat, bør spørgsmålet afklares på den næste regeringskonference, så der kan indføres et specifikt tilsyn med EIB's aktiviteter.
For at gøre banken mere ansvarlig foreslår udvalget, at det eksterne revisionsudvalg videresender resultaterne af sine undersøgelser til Europa-Parlamentet og EIB's Styrelsesråd. EIB har allerede erklæret sig villig til at indgå et mere snævert samarbejde med OLAF.
Miljøet er det emne, som de uafhængige organisationer interesserer sig mest for. Miljøspørgsmålene fik også megen plads i Lipietz-betænkningen i fjor. Jeg mener, at EIB er blevet mere bevidst om miljøspørgsmål, og at banken har øget sin støtte til miljøprojekter betydeligt.
En anden central faktor er EIB's evne til at foretage korrekte vurderinger i miljøspørgsmål. I øjeblikket er der kun én person i EIB, der har ansvaret for koordineringen af miljøspørgsmål, mens projektgrupperne består af ingeniører og økonomer, der har fået en supplerende miljøuddannelse. Efter min mening er her behov for forstærkning. Banken har brug for flere uddannede miljøeksperter - ansatte eller på kontrakt - til at foretage pålidelige undersøgelser af miljøvirkningsbeskrivelserne.
Der stilles således mange krav til EIB. Hvis de alle skal opfyldes, skal bankens kapital forhøjes yderligere. Medlemsstaterne bør bl.a. overveje at genbehandle forholdet mellem fremmed kapital og egenkapital, således at EIB's reserver fremover kan indgå heri, hvilket svarer til de krav, der stilles til kommercielle banker, der kan påtage sig større risici.
Hr. formand, jeg vil gerne byde kommissæren velkommen i mødesalen.
Afslutningsvis vil jeg kommentere de indkomne ændringsforslag. Jeg kan støtte ændringsforslag 1, 3, 4 og 6 fra hr. Lipietz med flere. De ændrer ikke på indholdet i betænkningen, men fremhæver miljøspørgsmålene og spørgsmålene om åbenhed og gennemsigtighed. Jeg kan derimod ikke støtte ændringsforslag 2, som jeg finder for vidtgående. Ændringsforslag 5 kan kun støttes som et tillæg til punkt 30.
Hr. formand, først vil jeg gerne takke min svenske kollega, Olle Schmidt, for en glimrende betænkning. Den belyser EU's vigtigste udviklingsområder i fremtiden, og EIB har et stort ansvar for at hjælpe med at fremme disse. Betænkningen omhandler også de krav, som Parlamentet bør stille til EIB som Europas finansieringsinstitut. Jeg vil derfor nøjes med at fremhæve nogle af de aspekter, som jeg finder mest betydningsfulde. Det handler om ansøgerlandene, projektprioritering, små og mellemstore virksomheder samt tilsyn med EIB.
Med hensyn til ansøgerlandene er det yderst vigtigt at øge deres andel af den samlede lånesum på 36 milliarder euro. I 2000 fik de adgang til 2,9 milliarder euro. I lyset af den forestående genforening af den europæiske familie skal beløbet hæves, hvis man skal gøre sig forhåbninger om at opfylde målsætningen fra topmødet i Lissabon.
Ved prioriteringen af projekter er det vigtigt at værne om Europas konkurrenceevne og derfor prioritere infrastrukturen i bred forstand. Det gælder således kommunikation i både traditionel forstand i form af veje, bindeled og mulighed for energieffektive transportsystemer til fragt og personer, men også i form af telekommunikation, IT, elektronisk handel, støtte til ny teknik, øget viden og uddannelse.
De små og mellemstore virksomheder tegner sig i dag for over 60% af EU's arbejdspladser. I et udvidet EU vil denne procentsats sandsynligvis blive endnu større. Af de 18 millioner virksomheder, der i dag findes i EU, er 99% små og mellemstore virksomheder, som beskæftiger 66% af arbejdskraften. Over 90% af disse virksomheder har færre end 10 ansatte. Hvis de eksisterende små og mellemstore virksomheder samt de mange nye virksomheder skal have mulighed for at vokse og blive større og måske ende som store virksomheder, skal der satses mere på information, projektdeltagelse og øget risikokapital.
Ordføreren har foreslået, at Kommissionen opfordres til at give ECB tilsynsbeføjelser over EIB. Det synes jeg godt om. Banken har ingen national tilknytning og kan derfor sidestilles med en privat kommerciel bank. ECB er derfor en passende overvågningsinstans, eventuelt i afventning af en europæisk finansinspektion.
Med tanke på målene fra topmødet i Lissabon bør man således prioritere projekter, der giver økonomisk vækst, udvikling og øget beskæftigelse i et udvidet Europa, og som lægger stor vægt på de små og mellemstore virksomheders muligheder for at vokse. Konkurrenceevne og vedholdenhed bør dermed vise vejen.
Der skal stilles øgede krav til EIB vedrørende information om og evaluering af projekter, og betydningen af passende professionelt tilsyn og revision skal understreges.
Hr. formand, min bemærkning vedrører ikke protokollen fra i går, men noget andet, så De kan i første instans vente med at behandle det. Jeg har nemlig hørt - og jeg taler som koordinator for min gruppe i Den Parlamentariske Forsamling AVS-EU - at ingen medlemmer af Kommissionen vil være til stede på AVS-EU-forsamlingen i Kapstaden om fire uger. Ikke en eneste kommissær, hverken hr. Nielson, hr. Patten, hr. Lamy eller hr. Fischler, som heller ikke kan være til stede. For at undgå, at dette skaber problemer, anmoder jeg Dem om at rette henvendelse til Kommissionen, så den kan sørge for, at den er til stede, idet der er mange skriftlige spørgsmål, som skal behandles der. Det kan ligeledes skabe problemer i forhold til de 70 udviklingslande, hvis Kommissionen ikke gider at være til stede på AVS-forsamlingen. Det ville være første gang - jeg har siddet i forsamlingen i årevis - at det sker. Derfor anmoder jeg om, at der rettes henvendelse til Kommissionen herom.
Det vil jeg tage op med Kommissionen, fru Maij-Weggen, og når vi har dens svar, kan vi vende tilbage til Parlamentet.
Vi kommer til næste punkt på dagsordenen, og her vil jeg gerne takke Formandskonferencen og kollegerne i Parlamentet for at give plads til en kort politisk udtalelse fra mig efterfulgt af en debat, for at vi kan tale lidt om de næste to et halvt års formandskab.
Da jeg talte efter at være blevet valgt den 15. januar, sagde jeg, at jeg gerne ville benytte det privilegium, som er almindeligt for nyvalgte formænd, til at henvende mig til Parlamentet om vores strategiske mål for den kommende periode. Når jeg har besluttet at tage ordet i dag, er det af hensyn til, at den spanske ministerpræsident var her om onsdagen i den mødeperiode for at indlede det spanske formandskab. En ting, som jeg gerne vil bibringe Parlamentet - og det håber jeg, vi alle kan arbejde på i fællesskab - er en evne til at kommunikere, hvem vi er, og hvad vi gør. Så når man gerne vil kommunikere noget, må man vælge det rette tidspunkt, og man kan ikke vælge et tidspunkt, som tilhører en anden den pågældende dag. Derfor benytter jeg mig af lejligheden her til morgen.
Det, som jeg klart føler efter den valgkamp, der gik forud for mit valg som formand, er, at der er stor appetit på forandringer her i Parlamentet. Til trods for det er der nogen frustration med hensyn til iværksættelsen af disse forandringer. Vi har brug for gennem de forskellige mekanismer - Præsidiet, vores udvalg, Formandskonferencen - at omsætte denne appetit på forandringer til faktiske forandringer her i selve Parlamentet. Det, jeg gerne vil opfordre kollegerne til her i dag, er at benytte denne lejlighed til at iværksætte de forandringer, som der helt klart er så stor appetit på her i Parlamentet.
Jeg håber, at vi i næste periode før valget kan vise os som et reformparlament på en meget synlig måde, og at vi kan være et parlament, der kommunikerer, og et parlament, der er parat til at løbe risici for at få forandringer. Det vil kræve kreativitet og fantasi fra alles side, og sammen kan vi leve op til denne udfordring. Faktisk vil jeg gerne opfordre Dem til i debatten her i dag at vise vilje til at skabe en forandringskultur. Det er nu mere end to årtier siden, der blev indført direkte valg, og vi har behov for at se på, hvordan vi gør vores arbejde. Det er nødvendigt at skabe en mere levende og dynamisk sans for det parlamentariske her i selve denne sal.
Den største forandring, vi står over for, er naturligvis udvidelsen. Den tid er kommet for os som den politiske klasse, hvor vi skal generobre udvidelsen. Det er nu engang sådan, at acquis communautaire kræver en utrolig masse arbejde fra Kommissionens side og fra administrationen i ansøgerlandene for at forholde sig til alle detaljerne. Men ud over detaljerne er der den yderligere politiske udfordring - og det er en udfordring til os. Parlamentet har ualmindelig gode muligheder for at føre an i den forandringens politik, der fører i retning af et udvidet Europa.
Vi er nu inde i slutspillet om udvidelsesdebatten, og vi har de komplicerede budgetforslag, som Parlamentet utvivlsomt vil tilkendegive sin mening om, når tiden er inde. Det er vigtigt, at den forandringens æra, som udvidelsen er, ikke bliver reduceret til en budgetforhandling om små eller store forandringer, hvordan man nu kan opfatte det. Vi må tage initiativer her i Parlamentet for at få gang i den dagsorden.
Jeg ønsker, at Parlamentet skal være det sted, hvor den mest vitale del af udvidelsesdebatten finder sted. Selv om tidsplanen endnu ikke er endelig fastlagt, forekommer det mig, at der er to lejligheder i år, hvor vi sikkert kan tale om udvidelse, sandsynligvis før topmødet i Sevilla i slutningen af det spanske formandskab og sandsynligvis igen i november.
Jeg vil gerne anmode Dem, særlig i de politiske grupper, om at overveje en procedure, hvorefter vi kan opfordre medlemmer fra vores politiske familier fra ansøgerlandene til at deltage i vores udvidelsesdebatter her i år for at skabe en følelse af liv, et momentum, som er europæisk, og gøre det på en sådan måde, at vi kan høre de forskellige stemmer. Det kan være stemmer, der tilslutter sig eller modsætter sig nogle af spørgsmålene, men det er en meget afgørende tid, og jeg håber, at Parlamentet inden for sine mekanismer og gennem grupperne vil finde frem til en vilje til at udforske og skabe denne platform, som kan være et parlamentarisk udtryk for det nye Europa.
Med tiden håber jeg, vi vil følge eksemplet fra den tyske genforening for mere end 10 år siden, og at Parlamentet vil enes om, at vi, når ansøgerlandene underskriver de tiltrædelsestraktater, som endnu ikke er ratificeret, kan overveje at budgettere med og planlægge fuld observatørstatus, så vi skaber en avantgarde for det nye Europa, og at vi gør det her i Parlamentet, fordi det er vores formål at vise reelt politisk lederskab i forhold til offentligheden. Med forbehold for disse detaljer og for, at vi skal nå til enighed - for det er nødvendigt, at vi gennemarbejder det med hensyn til budgetterne, at vi gennemarbejder det i Præsidiet, vi har brug for tilslutning fra Formandskonferencen til vores tidsplan - vil jeg i de kommende måneder og inden topmødet i Sevilla gerne, hvis jeg kan, besøge hvert eneste ansøgerland på vegne af Parlamentet og give dem, vores parlamentariske kolleger, en formel indbydelse til at være avantgarde for det nye Europa, og hvis De tillader det, skal det være Deres indbydelse til dem og mit privilegium at overbringe den på Deres vegne.
(Bifald) Inden for rammerne af udenrigspolitikken og på et bredere grundlag håber jeg, at vi på forskellige måder kan forbedre vores arbejde. Europa har brug for en ny udenrigspolitik, og jeg er sikker på, at der her i Parlamentet er et flertal for og en vilje til at etablere denne udenrigspolitik. Når vi udformer og udvikler strategisk partnerskab med USA, med Rusland, med dialogen mellem EU og Middelhavslandene, med en dialog mellem civilisationer, går vi i gang med en politik, der er af vital betydning ikke bare for den parlamentariske proces, som er et billede på selve EU. Her i Parlamentet har vi stor troværdighed, når det gælder vores vilje til at bekæmpe den globale fattigdom, sygdom og hungersnød. I Parlamentet har vi klaret os fint og kan være stolte af den måde, vi har fremmet og forsvaret menneskerettighederne på. Vi må stå fast på fortsat at spille en ledende rolle på dette område, men vi må finde nye platforme for vores ledelse. Det drejer sig ikke bare om, at vi må følge med i begivenhederne, men vi har selv her i Parlamentet mulighed for at etablere nye platforme for ledelse.
I de seneste dage og uger er vi takket være en indsats fra mange kolleger her i Parlamentet begyndt at bevæge os i retning af en ny og mere moden form for politisk forhold til andre institutioner og i særdeleshed til Kommissionen. Jeg komplimenterer fru Malmström fra Udvalget om Konstitutionelle Anliggender og næstformanden i Kommissionen, der er til stede i dag, for det arbejde, de har gjort for at sikre en bemærkelsesværdig aftale af høj kvalitet om, hvordan vi skal forholde os i lovgivningsprocessen fra nu af. Vi har brug for dette, og arbejdet er fremragende.
Jeg komplimenterer Parlamentet for den overvældende støtte ved afstemningen i går til von Wogau-betænkningen, der vil gøre det muligt for os gennem konventet og gennem regeringskonferencen at få en effektiv midlertidig løsning - og det er kun en midlertidig løsning - på den endnu ikke gennemførte reform på området finansielle tjenesteydelser, en ny basis i traktaten, hvorfra vi kan håndtere vores institutionelle forhold, hvorfra vi kan fremme rollen for et demokratisk Europa, og hvorfra vi kan fremme Parlamentets rolle med hensyn til at repræsentere borgerne på en dynamisk måde.
Jeg vil i særdeleshed også gerne give udtryk for min anerkendelse af den ledende rolle og de fine egenskaber hos hr. Napolitano, hvis arbejde her i Parlamentet har bidraget så smukt til disse resultater, for disse to betænkninger kommer fra Udvalget om Konstitutionelle Anliggender.
Den røde tråd i alle disse foranstaltninger er selve politikkens ledende rolle. Det er det, vi laver. Vi må sende et signal til Kommissionen, til Rådet, til verden omkring os om, at vi i Europa-Parlamentet er modne og pålidelige samarbejdspartnere i det europæiske integrationsprojekt, vi deltager i.
I overensstemmelse hermed vil jeg nu sammen med Kommissionen og Rådet arbejde med Det Europæiske Råd i Barcelona for at få en meningsfuld interinstitutionel arbejdsgruppe. Det, at politikken er det vigtigste, vil ikke betyde noget, hvis de platforme, hvorfra man skal udvikle politikken, ikke er til stede. Lad mig sige dette til Rådet: Nu er det på tide sammen med Kommissionen og Parlamentet at konstruere denne platform, så vi bliver i stand til at genetablere og udvikle en ledende rolle for politikken, så vi kan forberede os på det fælles arbejde omkring konventet og få et vellykket og fælles substantielt resultat på regeringskonferencen.
Vi må heller ikke glemme, at vi her i Parlamentet skal varetage den europæiske befolknings interesser. Vores væsentligste offentlige formål er at tjene vores borgere. Vi kan skabe og kommunikere en ny stolthed hos Parlamentet. Vi må være fast besluttede på at fremhæve det demokratiske frem for det teknokratiske og at insistere på åbenhed og på enhver mulig måde at få vores budskab ud til en større europæisk offentlighed.
Jeg er meget stolt af, at det var her i Parlamentet, at vi parlamentsmedlemmer skabte, udviklede, forklarede og vandt, da det gjaldt argumenter for et konvent for en ny måde at skabe det nye Europa på, for en åben, demokratisk og gennemskuelig tilgang, for at forsøge at komme i forbindelse med en ny generation af europæere, der ikke er interesserede i aftaler bag lukkede døre. Den gamle slappe accept af, at eliten bare kørte løs, er ikke længere til stede på samme måde som før, så vi må fortjene den nye generations tilslutning og respekt. Det kan vi kun gøre gennem åbne metoder, og konventet må være åbent og kan udgøre en meget betydningsfuld begyndelse.
Parlamentet kan påberåbe sig ophavsretten til idéen. Men vi har også en afgørende rolle som interesseret deltager i konventet. Vi er som Parlament fast besluttede på at fremme det demokratiske Europa frem for det teknokratiske og at insistere på åbenhed. I denne forbindelse er det min opfattelse - og senere i dag har vi ved Formandskonferencen mulighed for at møde formanden for konventet - at vi som Parlament må sikre, at konventet selv i sit åbne arbejde udgør den primære platform og den vigtigste vej via en åben drøftelse, der viser vejen frem.
Det er vigtigt, at dette konvent bliver ledet godt - og vi har fremragende kolleger i præsidiet til at lede denne debat. Men dets ledelse må bistå selve konventet, så det kan blive en reel platform for åben debat. For at få denne debat ud til en bredere offentlighed har jeg anmodet embedsmændene her om at sikre, at den regelmæssigt bliver sendt live på nettet, så de, der ønsker at følge med, men som ikke er i Bruxelles, mens den arbejder, kan gøre det, hvad enten det er journalister, folk, der arbejder ved forskningsinstitutioner, universitetsstuderende eller forskellige samfundsgrupper i Europa.
Kære kolleger, vi har stadig lang vej at gå med hensyn til spørgsmålet om intern reform. Jeg har læst bogen Mes combats af min forgænger, Nicole Fontaine. I den taler hun om medlemmernes statut og om, at det er så godt som umuligt at gøre fremskridt på dette område.
Jeg ved ikke, hvilke fremskridt vi kan gøre, men jeg vil give udtryk for et håb herom i dag. Jeg vil gerne have afsluttet sagen om medlemmernes statut. Jeg vil gerne arbejde sammen med ordføreren, hr. Rothley. Jeg vil gerne arbejde med de centralt placerede kolleger i Præsidiet og Kvæstorkollegiet. Men først vil jeg gerne tale til medlemmerne af Parlamentet for at forsøge at udvikle, mobilisere og motivere et flertal for forandringer. I de kommende uger vil vi gå i gang med en intensiv runde af rådslagninger med medlemmerne. Der vil ikke hænge nogen statut over medlemmernes hoved - det kan jeg garantere Dem. Men der kan ikke tilvejebringes nogen statut, uden at flertallet mobiliseres - først herinde. Derefter må vi naturligvis, selv om vi gør dette, stadig forlade os på, at Rådet vil levere sin del af kontrakten. Men jeg ønsker at indlede første fase lige her, at vide, hvor vi står, at skabe en klar vilje til denne forandring, og så forsøge at få sagen afsluttet. Det er politisk vigtigt at gøre det inden det næste valg til Europa-Parlamentet. Jeg håber, De er enige, og at De vil hjælpe med til at skabe dette klima, så der kan komme et flertal for forandring.
Hr. formand, med hensyn til afstemningen om Olsson-betænkningen i går står der under punkt 1, anden del, at jeg undlod at stemme. Jeg stemte imidlertid imod, og jeg anmoder om at få det ændret.
Vi tager bemærkningen om Deres stemme ad notam, og det vil blive rettet.
På grund af en fejl står Formandskonferencens forslag om udnævnelsen af formændene for delegationerne for de blandede parlamentariske udvalg ikke i protokollen fra i går, hvorfor de medtages i protokollen for i dag.
Hr. formand, jeg vil gerne sige noget vedrørende protokollen. Jeg vil gerne rette en stor tak til Frankrig og Belgien for, at bevogtningen af bygningerne nu er styrket betydeligt.
Hr. formand, på sidste møde var vi alle skrækslagne ved muligheden for, at de ville henrette Safiya Husseini i Nigeria. Jeg ville bede om ordet, men hr. Corrie bad om det, og jeg følte mig repræsenteret ved ham, da han anmodede formandskabet om at gå i forbøn.
Der er nu en mobilisering i mit land, fordi det ser ud til, at henrettelsen er blevet fremskyndet til på lørdag. Dette forfærder os endnu mere, for tilfældet med denne kvinde, som med så mange andre, er et bevis på barbari. Jeg synes, at det er forfærdende, at en kvinde skal henrettes, fordi hun har fået en datter, som er hendes femte barn, uanset hvem der er datterens far. Vi bør gøre en sidste indsats for at forhindre, at denne henrettelse, som myndighederne har fremskyndet til på lørdag, fordi de på denne måde søger at undgå det internationale pres mod det, som for mig er et mord, finder sted.
Hr. formand, jeg anmoder Dem om at tage de nødvendige skridt.
Fru González, hele forsamlingen forstår Deres følelser, og vi vil, inden for denne institutions muligheder, gøre alt, hvad vi kan, for at en sådan grusomhed ikke bliver begået.
Hr. formand, med hensyn til for mødet i dag har jeg lagt mærke til, at dagens forhandlinger slutter kl. 17.30, mens afstemningerne efterfølgende begynder kl. 18.30. Sådan har det været længe. Det betyder, at mange medlemmer netop ikke kan nå at tage hjem efter mødet og derfor er nødt til at blive til i morgen eller tage hjem på et tidligere tidspunkt. Det er udmærket, at vi skal være til stede, for min skyld også gerne til langt hen på natten, hvis der er noget at drøfte. Hvis dagsordenen er udtømt, skal vi ikke sidde her i en time og drikke kaffe. Jeg anmoder derfor om, at De drøfter dette med formanden og undersøger, om problemet kan løses, således at medlemmerne i hvert fald ikke behøver at være til stede unødvendigt længe.
Ja, hr. Maaten, men vi har en fastsat dagsorden. Inden for det, den bestemmer, vil vi i videst muligt omfang være opmærksom på Deres bekymringer.
Næste punkt på dagsordenen er betænkning (A5-0022/2002) af Kratsa-Tsagaropoulou for Udvalget om Kvinders Rettigheder og Lige Muligheder om Den Europæiske Unions politik over for Middelhavslandene hvad angår fremme af kvinders rettigheder og lige muligheder i disse lande (2001/2129(INI)).
Hr. formand, ærede medlemmer, samarbejdet mellem EU og Middelhavslandene er en politisk vision og en vital plan for EU. Det er ikke kun en usikker måde til fremme af vores økonomiske interesser, men det sigter i højere grad på at skabe en zone med fred, sikkerhed, stabilitet og velstand.
Historien om den europæiske integration har lært os, at det er umuligt at skabe en zone med fred og stabilitet, medmindre der er velstand for alle parter og for alle borgere, mænd og kvinder. I dag er kvindernes rolle inden for rammerne af dette samarbejde marginal eller koncentreret om den økonomiske sektor, og der kan kun fremvises beskedne resultater, når det gælder forbedring af deres levestandard. Vores udvalg mener derimod, at en sådan politisk vision bør betragte kvinderne som en vigtig faktor for samhørighed, fred og bæredygtig udvikling.
Formålet med initiativbetænkningen er at evaluere den hidtidige politik og at tilskynde EU til at gennemføre alle de politikker, der er nødvendige for at fremme kvinders sociale, politiske og økonomiske rettigheder i partnerskabslandene i Middelhavsområdet, og at få partnerskabslandene til at overveje deres ansvar og få dem til med alle mulige midler at leve op til udfordringerne i denne målsætning. Det er ikke nemt at vurdere situationen, da der er stor forskel på landene indbyrdes. Der mangler statistiske oplysninger baseret på køn, der mangler undersøgelser og substantielle vurderinger fra EU's og de nationale regeringers side om de følger, som samarbejdet mellem EU og Middelhavslandene har på udviklingen af kvindernes rettigheder, og desuden er der til dato ikke iværksat noget regionalt middelhavsprogram specielt om kvinder.
Jeg erklærer Europa-Parlamentets session, der blev afbrudt den 7. februar 2002, for genoptaget.
Det er min pligt her i dag med støtte fra medlemmerne af Europa-Parlamentet og navnlig med støtte fra Udvalget om Udenrigsanliggender, Menneskerettigheder, Fælles Sikkerhed og Forsvarspolitik på vegne af Europa-Parlamentet at udtrykke vores dybe bekymring over kidnapningen af en parlamentariker og kandidat ved det forestående præsidentvalg i Colombia, Ingrid Betancourt, en kidnapning foretaget af de såkaldte væbnede colombianske revolutionsstyrker, folkets hær FARC.
Europa-Parlamentet fordømmer uforbeholdent sådanne angreb på uskyldige civile og et sådant indgreb i en valgproces. Som formand vil jeg appellere til gerningsmændene om øjeblikkeligt at frigive Ingrid Betancourt, de fem andre parlamentarikere, der bliver holdt som gidsler, og de 40 civile, som er blevet kidnappet på det seneste, og som stadig holdes ulovligt tilfangetaget. Jeg vil desuden minde kidnapperne om, at det er særligt umenneskeligt at holde gidsler med dårligt helbred, og at disse bør frigives øjeblikkeligt af humanitære grunde.
Medlemmerne vil huske vores stærke støtte til fredsprocessen i Colombia - efter præsident Pastranas udtalelse i plenarforsamlingen her tirsdag den 26. oktober 1999 - i form af talrige beslutninger om Colombia-planen. Europa-Parlamentet beklager så meget desto mere sammenbruddet i fredsforhandlingerne og den nylige genoptagelse af fjendtlighederne og opfordrer de berørte parter til at genoptage deres søgen efter en demokratisk og forhandlet fredsløsning i Colombia.
Parlamentet udtrykker sin solidaritet med gidslernes familier og med Colombias folk.
Hr. formand, tak for den udtalelse. Vi vil sende en person til Colombia for at se, hvad vi som europæisk gruppe kan gøre, og vi håber, at vi inden for et par uger har et andet valg end blot at beklage, at vores kandidat er blevet kidnappet.
Hr. formand, jeg vil gerne henlede vores kollegers opmærksomhed på den forsamling, der i dette øjeblik befinder sig uden for Parlamentet, på omkring 3.000 kvinder og mænd, som er kommet fra Frankrig, Italien, Belgien og andre lande. De ønsker at appellere til Europa om at lægge alle kræfter i for at opnå en retfærdig fred i Mellemøsten, der følger ånden i den beslutning, som vi selv har vedtaget på vores sidste parlamentsmøde. Jeg mener, at vi bør hilse denne begivenhed velkommen, først og fremmest fordi det er sundt i en tid, hvor vi drøfter Europas fremtid, at se borgerne mobilisere sig i så stort antal for at sikre sig, at Europa går fuldt ind i sin rolle som international aktør. Og fordi det drejer sig om en demonstration for fred, retfærdighed og menneskelig værdighed over for en oprørende tragedie, der rent faktisk kræver en ekstraordinær indsats fra vores side. Jeg glæder mig over, at de fleste grupper har accepteret at indgå i en lovende dialog med disse borgerdelegationer. Jeg mener, at det næste skridt nu burde være, som vi har besluttet, at sende en officiel delegation fra Europa-Parlamentet til Palæstina og Israel og dernede at planlægge præsident Arafats besøg i Europa.
Fru Pack, jeg forstår, at De ønsker at anmode om en ændring af dagsordenen for torsdag.
Hr. formand, på vegne af alle kollegerne i Udvalget om Kultur, Ungdom, Uddannelse, Medier og Sport vil jeg gerne bede om, at vi ikke som planlagt torsdag morgen fører en sammenhængende forhandling om kultur, uddannelse og ungdom, fordi disse tre emner ikke må blandes sammen. De har ganske vist berøringspunkter, men de skal behandles hver for sig. Jeg vil gerne bede om, at vi bruger den tid, der er afsat til forhandlingen under ét, til at behandle disse tre emner, og det tror jeg, vi kan få Parlamentets tilslutning til.
Lad mig da stille et forslag, som det står Parlamentet i sin visdom frit at godkende eller forkaste. I lyset af denne anmodning vil jeg foreslå, at vi behandler de tre betænkninger fra Udvalget om Kultur, Ungdom, Uddannelse, Medier og Sport enkeltvis.
Hr. formand, De har foreslået os at ændre dagsordenen på grund af Rådets tidsplan, hvilket vi sagtens forstår. Men Deres forslag kræver, at vi allerede nu behandler hr. MacCormicks betænkninger om ophævelse af parlamentarisk immunitet, og det forekommer os, at den frist, som vi har fået til at behandle disse to anmodninger om ophævelse af parlamentarisk immunitet, ligegyldigt hvordan kvaliteten af Retsudvalget, som har udtalt sig om de to betænkninger i sidste uge, end er, risikerer at blive meget kort. Det forekommer os også, at det ville have været bedre at fastholde det punkt på dagsordenen for Strasbourg-mødet, der omfattede de to betænkninger, for at sikre en ordentlig forhandling, et velfungerende parlamentarisk demokrati og den helt centrale procedure, der ligger i ophævelsen af parlamentarisk immunitet, således at alle, når de har haft lejlighed til at behandle alle akter i sagen, kan udtale sig efter deres egen ånd og samvittighed uden at udtale sig i blinde. Jeg håber, at plenarforsamlingen kan følge os i denne beslutning.
Artikel 6, stk. 6, i forretningsordenen er meget klar: "Udvalgets betænkning optages som første punkt på dagsordenen for det første møde, efter at den er indgivet". I henhold til forretningsordenen er det den korrekte procedure, jeg forslår her i dag. Artiklen er i sig selv meget klar, og det synes ikke at tilfalde formanden eller lige nu Parlamentet selv at ændre denne artikel.
Jeg forstår og påskønner det argument, De kommer med om politisk forberedelse, men det forekommer mig, at dette må forblive på vores arbejdsplan, hvis vi skal overholde forretningsordenen.
Hr. formand, De havde ikke forudset denne ændring af dagsordenen i Deres forslag. Den er direkte forbundet med manglende plads i Rådets kalender. Den hidtidige praksis har været, at disse ophævelser af parlamentarisk immunitet altid behandles på Strasbourg-møderne. Jeg forstår derfor meget vel, at vi sætter dem på som det første punkt på dagsordenen mandag, men jeg mener ikke, at det var det, vi havde planlagt, heller ikke efter Retsudvalgets afstemning i sidste uge.
Fru Berès, jeg fremsatte forslaget om at behandle MacCormick-betænkningen kl. 16.00, fordi rådsformanden ikke var til stede og ikke ud fra formodningen om, at betænkningerne ikke ville blive behandlet i dag.
Hr. formand, alle parlamentsmedlemmer er klar over, at publikationen Recent and Forthcoming Work in Committee om planlægning af arbejdet i udvalgene er meget nyttig og en stor hjælp i vores planlægning.
I sidste uge bad en kollega, der arbejder som rådgiver for det skotske parlament, mig om at orientere hende om det kommende arbejde i Europa-Parlamentet, således at udvalgene i det skotske parlament kunne blive orienteret om vores arbejde og planlægge i overensstemmelse hermed. Jeg nævnte den fremragende publikation og lovede at skaffe et eksemplar. Mit personale anmodede i denne uge om et eksemplar i Europa-Parlamentet, og jeg anmodede det skotske parlament i Edinburgh om et eksemplar, men fik at vide at publikationen kun findes i et begrænset oplag, og at parlamentsmedlemmer kun får ét eksemplar hver. Endvidere fik jeg at vide, at publikationen ikke må kopieres, og at der ikke kan rekvireres yderligere eksemplarer. I disse tider, hvor gennemsigtighed er højt prioriteret, bør denne bestemmelse tages op til fornyet overvejelse. Den meget anvendelige publikation bør være tilgængelig for alle.
Dernæst vil jeg gerne henvise til gårsdagens godkendelse af protokollen, hvor opmærksomheden blev henledt på fru Doyles bemærkning torsdag den 7. februar om, at PPE-DE-Gruppen ved en fejl ikke havde stemt for ændringsforslaget vedrørende habeas corpus i Watson-betænkningen. Hvis gruppen ikke havde begået denne fejl på grund af ændringen i nummereringen i sidste øjeblik, ville ændringsforslaget have været godkendt. Jeg ønsker, at dette vigtige spørgsmål rejses over for kommissær Vitorino, rådsformanden og fru Palacio Vallelersundi, formand for Udvalget om Borgernes Friheder og Rettigheder og Retlige og Indre Anliggender, der var det ansvarlige udvalg.
Vi noterer os det andet punkt i Deres udtalelse, hr. MacCormick.
Hvad det første punkt angår, tror jeg, at Parlamentets formand har til hensigt også at give en af næstformændene til opgave at stå for forbindelserne til borgerne og for gennemsigtighed og kommunikation mellem Parlamentet og borgerne. Denne næstformand er endnu ikke blevet udpeget. Jeg tror også, at dette kan være nyttigt i forbindelse med det behov, som De gør opmærksom på.
Næste punkt på dagsordenen er betænkning (A5-0021/2002) af Pack for Udvalget om Kultur, Ungdom, Uddannelse, Medier og Sport om gennemførelsen af Socrates-programmet (2000/2315(INI)).
Hr. formand, kære kolleger, først vil jeg gerne slå fast, at Sokrates er en succeshistorie. Det var allerede tilfældet for uddannelsesområdet under Erasmus, men jeg mener, at i og med det er integreret i Sokrates-programmet, er det blevet styrket endnu mere. Det er et positivt resultat af evalueringen af den anden fase i EU-programmet om uddannelse. Sokrates tager hensyn til tanken om livslang læring og støtter mobiliteten i alle indlæringsfaser, både de studerendes og lærernes. Sagt lidt mere uhøjtideligt kunne man sige, at Sokrates følger os fra vugge til grav.
Kommissionen har skridt for skridt truffet foranstaltninger, der har forbedret programmet i sin substans. Jeg bifalder den stadige forenkling og fremskyndelse af de bureaukratiske forløb. Bureaukrati kan ikke undværes i noget statsligt program, uanset hvilket niveau der er tale om. Men bureaukrati må bare ikke blive en barriere for et uddannelsesprogram og være til hinder for målsætningerne. Denne grundsætning har Kommissionen taget hensyn til på mange områder. Jeg vil senere komme ind på de områder, som Kommissionen ikke har taget hensyn til.
Som ordfører for både introduktionen af den første og kontinuerlige anden fase af Sokrates-programmet er jeg tilfreds med den positive udvikling. Tallene for den første halvdel af programmet taler for sig selv. I 31 stater - de 15 medlemsstater, ansøgerlandene og medlemsstaterne i Det Europæiske Økonomiske Samarbejdsområde - deltog alene 2.000 universiteter, 40.000 universitetslærere og over 460.000 studerende i Erasmus-udvekslingsprogrammet. Comenius, som er den del af programmet, der støtter skolerne, støtter faktisk 15.000 skoler med over 2 millioner elever. På det punkt når vi virkelig vores borgere. Jeg mener, at det virkelig har værdi, at vi arbejder videre med dette program og om muligt udbygger det endnu mere.
På denne baggrund har Europa-Parlamentets diskussioner - gennem flere nætter - om at udvide det flerårige budget på oprindeligt 850 millioner til nu 933 millioner euro været fornuftige. Men man må være ærlig og sige, at det ikke er nok. Når de nye medlemslande kommer med fra 2004 - programmet kører indtil 2007 - må programmet udvides. Hvis Ministerrådet ikke godkender det, kan jeg kun sige, at så har alle dets udtalelser om støtte til programmet, der er blevet fremsat på topmøderne, været værdiløse! Jeg synes, at kommissæren lige skal minde herskaberne om det på de næste møder i Rådet.
Naturligvis har jeg også nogle kritikpunkter. Mange initiativer kan i alle enkeltheder gøres endnu bedre. For det første bør Kommissionen især forbedre og fremskynde samarbejdet med de nationale kontorer. En decentralisering har store fordele, men der er også behov for et effektivt informationsforvaltningssystem. Her vil Symmetry-systemet, som Kommissionen har udviklet, kunne bidrage til en betydelig forbedring af informationsstrømmen til og fra de nationale kontorer. Men samtidig er det også muligt og hensigtsmæssigt at styrke forbindelsen til programmerne Ungdom og Leonardo da Vinci. Symmetry skal derfor iværksættes så hurtigt som muligt.
For det andet vil jeg gerne understrege, at størstedelen af de nationale kontorer gav udtryk for, at Kommissionen er behjælpelig i alle faser. Men den forsinkede udfærdigelse af nye aftaler har især under Comenius-aktionen beklageligvis trukket udbetalingen i langdrag. Sådanne hindringer skal ryddes af vejen, for udsættelser og forsinkelser giver frustration hos de engagerede deltagere. Det gør situationen endnu mere vanskelig, da der netop på skoleområdet ydes et meget stort frivilligt arbejde i forbindelse med udvikling af projekter. Jeg kender skoler, hvor lærere, der yder en frivillig indsats, bliver til grin hos deres kolleger. De gør det i deres fritid og får ikke en krone mere for det!
For det tredje forventer jeg, at der sker fremskridt med iværksættelsen af fælles aktioner, netop sammen med de andre omtalte programmer.
For det fjerde vil jeg opfordre Kommissionen til at gå frem efter mottoet "jo mindre støtte, des mindre bureaukratiske krav til deltagerne". Jeg mener, at vi her kan bruge Kommissionens eksempel med venskabsbyerne, nemlig at alle ansøgninger under 20.000 euro skal behandles anderledes end ansøgninger, der drejer sig om højere beløb, så der ikke opstår en papirørken. Desuden bør der efter min mening ses bort fra kravet om samfinansiering i forbindelse med støtte under 20.000 euro.
Sokrates' vigtige betydning for det europæiske uddannelsesområde er blevet rost meget, og det er fuldt fortjent. Vi må ikke glemme, at Sokrates er den essentielle faktor inden for det europæiske viden- og uddannelsessamfund. Jeg frygter, at det mellemstatslige uddannelsessamarbejde kan fortrænge Fællesskabets tiltag. Men i erklæringerne fra Bologna og Prag er der proklameret metoder, der formentlig er hurtigere. Vi må ikke glemme, at målsætningerne og foranstaltningerne med hensyn til den såkaldte åbne samarbejdsprocedure med medlemsstaterne inden for uddannelsessektoren vel næppe ville være tænkelige, hvis vi ikke havde haft de positive erfaringer med Sokrates. Det ville være et usigeligt tilbageskridt at ofre Fællesskabets målsætninger inden for uddannelse for et kortsigtet mellemstatsligt samarbejde.
Endelig skal vi være opmærksomme på to punkter. For det første, at Sokrates er et vigtigt og afgørende europæisk program, i og med at det opdrager befolkningen i Europa og er det europæiske svar på de fremtidige uddannelsesperspektiver.
For det andet må der i forbindelse med den åbne metode i det mellemstatslige samarbejde derfor ikke sættes spørgsmålstegn ved betydningen af Fællesskabets tiltag, så her skal vi holde et vågent øje.
Hr. formand, fru kommissær, kære kolleger, bortset fra visse andre programmer er Sokrates i høj grad programmet for EU, fordi det opbygger Europa fra bunden, og - det har Doris Pack også lige sagt - især fordi generationer af unge mennesker gennem dette program virkelig oplever Europa og vokser ind i europæiske sammenhænge, som de vil være præget af hele deres liv, både privat og arbejdsmæssigt.
Derfor er det så vigtigt, at vi i Europa-Parlamentet under procedurerne forpligter Rådet og Kommissionen, men vi skal også selv yde et bidrag. Derfor vil jeg gerne komme ind på to punkter, hvor jeg også beder om støtte fra Parlamentets andre udvalg, navnlig Budget- og Budgetkontroludvalget.
Det første punkt er spørgsmålet om decentralisering. Den har stået sin prøve, men de nationale kontorer har en pendant i Bruxelles, og det vil fremover være forvaltningskontorerne. Vi skal tilstræbe et lige så godt samarbejde med forvaltningskontorerne, som vi glæder os over, at vi har med de nationale kontorer. Derfor har jeg en indtrængende bøn til Kommissionen, men også til Budgetkontroludvalget, om, at de under forhandlingerne om forvaltningskontorerne skal skabe tilsvarende betingelser.
Det andet punkt er spørgsmålet om finansiel kontrol. Her har vi også brug for Budgetkontroludvalgets støtte, så målsætningen om mindre støttebeløb uden store bureaukratiske udgifter reelt kan opnås. Kommissionen skal her have den nødvendige støtte fra Parlamentet, specielt fra Budgetkontroludvalget.
Hr. formand, fru kommissær, vi har nu hørt rigtig meget positivt om Sokrates-programmet, og jeg vil ikke gentage alt, men blot påpege, at ud af de 376 millioner mennesker i EU er ca. 40% af befolkningen under 30. Det er altså en af de største målgrupper i Sokrates-programmet tillige med Grundtvig, Minerva, Media Plus o.a.
Programmet har altså i de kommende år mulighed for at udmærke sig ved at være mobilt, interkulturelt og udvise diversitet i uddannelsen. Det er godt i gang med at forbedre sig, sådan som vi kunne konstatere i den anden fase, og som vi netop har hørt. Men der er stadig mangler, der skal påpeges. Det er f.eks. den forsinkede udfærdigelse af aftaler mellem Kommissionen og de nationale kontorer, der igen og igen påpeger disse problemer, fordi de hele tiden bliver hæmmet på grund af forsinkelserne med gennemførelsen. Det er også forsinkelsen med udbetaling af støtte, for når det drejer sig om relativt små beløb, er det nødvendigt, at modtagerne får dem så hurtigt som muligt, og at forhåndsfinansieringsfasen ligeledes bliver kortere, for oftest skal de ud over deres arbejde også forhåndsfinansiere projektet.
Jeg erklærer Europa-Parlamentets session, der blev afbrudt torsdag den 28. februar 2002, for genoptaget.
Det endelige forslag til dagsorden, som det blev opstillet af Formandskonferencen på mødet den 7. marts i overensstemmelse med forretningsordenens artikel 110, er omdelt.
Den Socialdemokratiske Gruppe har anmodet om, at betænkning A5-0062/2002 af Trentin om situationen i europæisk økonomi, der er opført på dagsordenen for onsdag, rykkes frem og opføres på dagsordenen for tirsdag.
Hr. formand, forslaget lader sig inspirere af Deres vise råd i tråd med det, De foreslog om, at Parlamentet skulle tilrettelægge forhandlinger, der er forståelige. Og det er logisk, at vi, hvis der afholdes en forhandling om budgetretningslinjer, samtidig drøfter de store retningslinjer i den økonomiske politik.
I den nuværende situation ser det imidlertid ud til, at forhandlingen om Trentin-betænkningen passer ind, og jeg synes, det ville være meget mere logisk og fornuftigt, hvis forhandlingen blev afholdt på tirsdag. Det er den eneste grund, hr. formand.
Hr. formand, jeg har virkelig ikke forstået det. Jeg vil meget gerne bede om overbærenhed. Ifølge oversættelsen blev det sådan til sidst, at emnet skal diskuteres på onsdag. Men hvis jeg har forstået det rigtigt, skal det diskuteres på tirsdag. Kan vi eventuelt få det afklaret endnu en gang? I den tyske oversættelse var det i hvert fald ikke særligt forståeligt.
Anmodningen går på at rykke den fra onsdag til tirsdag.
Hr. formand, det er ikke en gruppepolitisk grund. Formanden insisterer på, at vi skal afholde forståelige forhandlinger, og det ved hr. Poettering godt, for han deltog sammen med mig i det seminar, som formanden inviterede til. Hvis vi skal afholde en forhandling om Unionens budget, er det logisk, at vi også drøfter de store retningslinjer i den økonomiske politik. Det er den eneste grund. Der ligger ikke noget andet bag forslaget.
Jeg håber ikke, hr. Poettering er forkølet, for jeg synes, han ser ud til at være varmt klædt på nu. Jeg håber, han har det godt.
Hr. formand, for at lette proceduren vil jeg gerne sige følgende: Vores gruppe er meget engageret i sagen om Tjetjenien, og hvis vi tilslutter os forslaget i dag om at tage emnet for denne mødeperiode af dagsordenen, betyder det ikke, at vi ikke fortsat er engagerede i denne sag. Vi ønsker først og fremmest at afvente besøget af Europa-Parlamentets delegation i Moskva og så at tage dette emne op igen senest til maj i en udførlig forhandling. Jeg vil gerne sige det udtrykkeligt her. Vi er fortsat engagerede i sagen og retter hele vores opmærksomhed mod Tjetjenien. Hvis vi således går ind for at tage emnet på dette møde af dagsordenen, betyder det ikke, at vi reducerer vores engagement i sagen.
Hr. formand, jeg vil først og fremmest takke for Deres telefonopkald for to uger siden på tredjedagen af min sultestrejke for Tjetjenien. Jeg er i dag på min 18. dag. Jeg mener ikke, at hr. Poetterings forklaringer holder. Jeg mener, at Europa-Parlamentet holdes som gidsel for nogle stalinister, der altid spiller stærke over for de svage og svage over for de stærke. Man ønsker at tage beslutningen om Tjetjenien af dagsordenen med den begrundelse, at delegationen EU/Rusland skal til Moskva til april for at møde de russiske medlemmer af delegationen. Jeg mener, at den skal give stærkt udtryk for en yderst detaljeret og urokkelig holdning til et spørgsmål, der nu har været på dagsordenen i to og et halvt år, tæller 150.000 døde og 400.000 flygtninge ud af en befolkning på 1 million mennesker. Derfor anmoder jeg mine socialdemokratiske venner, og dem er der nogle stykker af, Den Socialdemokratiske Gruppe består ikke blot af hr. Sakellariou, jeg anmoder mine venner i PPE-DE om ikke at henvise en tragedie af i dag og i går, ikke af i morgen, ad calendas græcas.
Hr. formand, jeg vil sige til hr. Poettering, at jeg er fuldstændig enig i det forslag, han har stillet. Jeg mener, at hvis vi ønsker at føre en rigtig forhandling om Tjetjenien, skal vi ikke gøre det på en eller to minutter i forbindelse med en uopsættelig forhandling, men i forbindelse med en erklæring fra Rådet og Kommissionen om dette spørgsmål, hvor vi kan diskutere det seriøst. I øvrigt ønsker jeg ikke at svare på de konstante angreb fra hr. Dupuis og konsorter som f.eks. hr. Pannella, og hvem det ellers måtte være.
Hr. formand, vores udtalelser om, at vi kan finde en anden måde at behandle spørgsmålet på end den uopsættelige forhandling, er efter min mening et grundlæggende problem, for hver gang vi siger dette, gør de kompetente udvalg af en eller anden årsag ingenting.
Efter min opfattelse er det netop i denne mødeperiode - hvor forskellige grupper i øvrigt fremlægger en række initiativer, der vedrører Tjetjenien, og hvor 400-500 mennesker samtidig sultestrejker til fordel for Tjetjenien - meget vigtigt, at vi afholder denne uopsættelige forhandling, som grupperne var blevet enige om i forvejen. Jeg tror i øvrigt ikke, at det betyder, at vi får en ny lejlighed om et par måneder, hvis ikke vi afholder den uopsættelige forhandling denne gang. Hvis det forholdt sig sådan, kunne vi måske godt blive enige, men desværre går fortilfældene så afgjort ikke i denne retning, og derfor beder jeg virkelig PSE-Gruppen og PPE-DE-Gruppen om at holde det løfte, de gav i sidste uge.
Hr. formand, jeg vil gerne slå én ting fast: Egentlig ville min gruppe ikke forlange, at dette punkt blev taget af dagsordenen, men vi fik at vide, at De Europæiske Socialdemokraters Gruppe havde forlangt det, og så sagde vi, godt ?
Så hør dog på mig! Jeg hører da også altid på Dem! Vi sagde altså, at vi for at få et stort flertal i Parlamentet og for fortsat at være engagerede i emnet går ind for, at vi tager det af dagsordenen for denne uge, men i allernærmeste fremtid finder en egnet metode til at diskutere emnet på en meget rimelig måde, eventuelt også under tilstedeværelse af Rådet og Kommissionen. Kun på denne baggrund går vi ind for, at vi ikke behandler emnet i denne uge som en uopsættelig forhandling, men på et senere tidspunkt i en meget mere passende form. Det er vores betingelse herfor.
Jeg har modtaget en anmodning om uopsættelighed vedrørende forslag til Europa-Parlamentets og Rådets forordning om ændring af Rådets forordning (EØF) nr. 218/92 om administrativt samarbejde inden for området indirekte skatter (moms) (C5-0103/2002 - 2000/0147 (COD)).
Hr. formand, for to år siden stillede Kommissionen to ændringsforslag, et til det 6. direktiv og et til forordningen om administrativt samarbejde. Formålet med disse var at få bugt med den forskelsbehandling, som de europæiske virksomheder lider under i forhold til virksomheder i tredjelande, især de amerikanske, i forbindelse med tjenesteydelser. Denne forskelsbehandling skyldes, at virksomheder uden for EU ikke betaler moms, når de yder elektroniske tjenester, mens de europæiske virksomheder på den anden side er forpligtet til at gøre det.
Da spørgsmålet er presserende, gennemførte Parlamentet på meget kort tid de to betænkninger. Nu beder Rådet os om en ændring af retsgrundlaget alene for forordningen om administrativt samarbejde. Jeg vil ikke udbrede mig om spørgsmålet, men jeg vil gerne sige, at det er to forskellige ting.
Kommissionen mener ikke, at retsgrundlaget skal ændres, men at spørgsmålet skal hastebehandles for at gøre en ende på denne forskelsbehandling og desuden for, som Parlamentet har bedt om, at fremme brugen af elektroniske medier til identifikation af kunderne for at komme af med de omkostninger, som især de små og mellemstore virksomheder bærer.
Derfor, hr. formand, vil jeg gerne råde Parlamentet til at imødekomme Rådets anmodning, for så vidt angår hastebehandlingen, og til, at det ikke, når dette spørgsmål behandles, går med til ændringen af retsgrundlaget. En ting er at afvise den materielle anmodning, og noget andet er at afvise den med karakter af hastesag, så disse to forslag meget snart kan se dagens lys.
Hr. formand, jeg har ikke fået informationerne om afstemningen om forslaget om aktuel og uopsættelig debat stillet til rådighed i rette tid, eller til dels slet ikke fået dem, og jeg kan derfor ikke stemme for det.
Jeg forstår Deres indsigelse, hr. Ilgenfritz. Jeg kan imidlertid oplyse Dem, at Parlamentets tjenestegrene har arbejdet på oversættelsen siden i går aftes. Hvis De insisterer, skal vi udsætte afstemningen til et andet tidspunkt, så teksten kan omdeles på alle sprog.
Jeg var i går aftes til stede på koordinatormødet i Udvalget om Økonomi og Valutaspørgsmål. Desværre er formanden, fru Randzio-Plath, her ikke. Ellers ville fru Randzio-Plath utvivlsomt have fortalt, at koordinatormødet i går aftes besluttede at fraråde uopsættelig forhandling. Grunden hertil er, at Rådet gerne vil træffe beslutning herom inden den 1. juli, og der er stadig rigelig tid, også hvis vi ikke i dag træffer afgørelse om uopsættelig forhandling. Det kan behandles temmelig hurtigt, men der er ikke nogen som helst anledning til uopsættelig forhandling. Det er faktisk rigtigt, at retsgrundlaget stadig udgør et problem, men det kan vi tale om senere. Udvalget om Økonomi og Valutaspørgsmål fraråder således en uopsættelig forhandling.
Hr. formand, jeg har en bemærkning til forretningsordenen angående en meget alvorlig sag om skotsk whisky. For et år siden udvalgte Parlamentet to whiskyer, der skulle sælges til Parlamentets medlemmer, til besøgende og til kunder i vores butikker i Bruxelles og Strasbourg med Parlamentets egen etiket og eget mærke på flaskerne. Kvæstorkollegiet har aftalt alle de nødvendige betingelser for, at disse whiskyer skulle kunne sælges i vores butikker, men alligevel blokerer administrationen stadig for salget. Det er en alvorlig sag, fordi det rejser spørgsmålet om, hvem der styrer Parlamentet - medlemmerne eller administrationen. Jeg vil bede Dem, hr. formand, gribe ind i denne sag for at sikre, at den anmodning, som Kvæstorkollegiet har fremsat på medlemmernes vegne, bliver gennemført og at disse whiskyer sættes til salg i vores butikker.
Mange tak, hr. Stevenson. Jeg kan forsikre Dem om, at kvæstorerne vil behandle det spørgsmål, De omtaler, i morgen.
Hr. formand, i går dræbte Ariel Sharons styrker 22 personer i en af flygtningelejrene i Palæstina. Jeg ved ikke, om jeg skal forfærdes eller skamme mig på grund af den behandling, som Israels regering giver palæstinenserne, som minder mig om den, som jøderne selv var genstand for i Europa for 60 år siden.
Jeg synes, at dette skal høre op, og at Parlamentets formand skal sende en protest og en fordømmelse af sådanne handlinger.
Mange tak for Deres indlæg, hr. Nogueira Román. Deres bemærkninger er taget til efterretning og vil blive behandlet af Parlamentets ansvarlige udvalg.
Hr. formand, i tråd med, hvad hr. Nogueira netop har sagt, vil jeg gerne komme ind på et spørgsmål, som endnu mere direkte berører Parlamentet. Som bekendt blev den særlige repræsentant for EU - den institution, som Europa-Parlamentet tilhører - hr. Moratinos, mod sin vilje tilbageholdt nogle minutter i formand Arafats bolig på grund af de israelske styrkers bombardement af nævnte bolig.
Hr. formand, jeg anmoder Dem om, at De viderebringer Parlamentets indignation til det spanske formandskab for Rådet på grund af det utilstedelige angreb mod en diplomatisk repræsentant for EU. Angrebet fandt sted, mens hr. Moratinos i embeds medfør befandt sig i Palæstina sammen med formanden for Den Palæstinensiske Myndighed, og De, hr. formand, og De, mine damer og herrer, ved, at det skete med de israelske myndigheders vidende.
Mange tak. Jeg kan forsikre Dem om, at Deres bemærkninger vil blive forelagt de ansvarlige organer.
Hr. formand, i går anmodede Den Socialdemokratiske Gruppe om, at et forslag til uopsættelig debat om Tjetjenien, som var stillet under henvisning til, at der er tale om et uopsætteligt spørgsmål af væsentlig betydning, blev trukket tilbage og henlagt til senere drøftelse. Jeg håber ikke, det går i glemmebogen. I dag ønsker man med et indlæg til forretningsordenen at få Europa-Parlamentet til at vedtage en politisk holdning i en situation, som er særdeles alvorlig og af væsentlig betydning, og som savner en løsning. Alle beklager selvsagt, at hr. Moratinos var til stede, da de omhandlede begivenheder indtraf. Alle er bekendt med situationen i Mellemøsten. Den bør gøres til genstand for en grundig drøftelse og ikke et indlæg til forretningsordenen og en henvisning til formandskabet. Hr. formand, jeg opfordrer Dem således til eventuelt at anmode om en forhandling om dette emne. Europa-Parlamentet bør ikke under disse vilkår - som man i andre situationer ville afvise - vedtage en holdning med anmodning om initiativer fra formandskabets side.
Inden vi overgår til emnet for denne formiddags forhandling, vil jeg gerne komme med en kort udtalelse, mens rådsformanden er her, om den alvorlige udvikling i Mellemøsten i de sidste dage.
Vi har med stigende vantro set på volden og de gensidige grusomheder, som har nået nye rædselshøjder i de seneste dage. De militære operationer er nu nået op på niveauer, vi ikke har set i de sidste 20 år. Regionen, og navnlig Israel og de palæstinensiske områder, synes nu i frygtelig og ubønhørlig grad at være på kanten af en storbrand.
I Europa-Parlamentet har vi et ansvar i den tragedie, der udfolder sig, for at gøre alt, hvad vi kan, for at forhindre, at de hellige steder bliver omdannet til krigsmarker. Vi må aktivt støtte den enstemmige opfordring til en øjeblikkelig våbenhvile, FN's Sikkerhedsråd kom med i går aftes. EU's højtstående repræsentant ved, at Europa-Parlamentet står helt og holdent bag ham i hans bestræbelser på at skabe fred og få en våbenhvile stablet på benene.
Jeg vil ligeledes benytte mig af lejligheden her til formiddag til offentligt at give udtryk for Parlamentets dybe gæld til EU's udsending, hr. Moratinos, for hans personlige mod og klippefaste engagement. Det kan godt være, at han ikke vil takke mig for at sige dette, men jeg havde lejlighed til at tale udførligt med ham i går om hans diplomatiske bestræbelser på vores vegne på at holde kommunikationskanalerne åbne til alle sider. Han er en af Europas ukendte helte.
Jeg vil love Parlamentet at gøre alt på dets vegne, som har en chance for at fremme freden, og forsøge at trække denne region tilbage fra afgrundens rand. Jeg har taget skridt til at opfordre Shimon Peres og Yassir Arafat til at søge at bryde den djævelske voldscyklus ved at invitere dem til at komme her og tale til Parlamentet. Jeg håber, at de vil være i stand til at imødekomme denne invitation. Vi vil hilse dem velkomne som fredsvenner gennem de vanskeligste tider.
Jeg forbliver i samarbejde med hr. Solana og det spanske formandskabs tjenestegrene åben over for et forslag om at rejse til Ramallah med formanden for Knesset, Avraham Burg, og dér mødes med Abu Ala i Det Palæstinensiske Lovgivende Råd, hvis der skulle blive anledning hertil.
Eftersom der er en truende risiko for en storbrand i regionen, må vi gøre alt, hvad vi overhovedet kan. I Europa-Parlamentets navn og for menneskehedens skyld er den væsentlige appel, jeg ønsker at komme med her til formiddag: Stop volden, indled en dialog, og giv freden en chance.
Hr. formand, jeg vil lykønske Dem med Deres erklæring. De gør Deres pligt ved at handle, som De lige har gjort. I går aftes havde min gruppe inviteret en palæstinensisk og en israelsk gæst hertil, der fortalte os om Ramallah, som igen er besat. De beskrev bombardementerne af lejrene og rædslerne i forbindelse med attentaterne i Jerusalem. De beskrev byen Ramallah, der er hensat i mørke, og som blev bombarderet i samme øjeblik og få meter fra det sted, hvor præsident Yassir Arafat modtog hr. Moratinos.
Jeg tror, at De med rette har mindet os om vores beslutning om at invitere præsident Yassir Arafat og Shimon Peres. Jeg tror, at De gør ret i at minde om det. Vi har ligeledes besluttet at sende en delegation på højt plan til stedet, sådan som Parlamentet har opfordret til.
Jeg foreslår, at vi fører denne beslutning ud i livet, og at det bliver en delegation på højt plan, det vil sige, at den kommer til at bestå af f.eks. formændene for Parlamentets grupper, ja, endog formanden for Parlamentet.
Hr. formand, på vegne af Den Socialdemokratiske Gruppe vil jeg støtte Deres erklæring og samtidig give udtryk for vores støtte til FN's Sikkerhedsråds historiske resolution, hvori der for første gang udtrykkeligt står, at det er nødvendigt at anerkende en palæstinensisk stat, hvilket EU lægger stor vægt på.
Jeg vil gerne understrege, at for at finde et lys, der kan lede os i konflikten i Mellemøsten, er det vigtigt, at FN, EU, USA og Rusland kan optræde samlet. Det er efter min mening et budskab, som vi bør understrege, hr. rådsformand, for det er også vigtigt, at Ministerrådet står sammen i denne sag og støtter vores repræsentant i Mellemøsten. Jeg mener, at det er meget vigtigt, ligesom Parlamentet udtrykte det på plenarmødet i februar med en beslutning, der blev vedtaget med overvældende flertal, at Rådet også indtager en fælles holdning, der kan bidrage væsentligt til, at der sker fremskridt, og at den tragiske onde cirkel, som vi er vidne til, brydes.
I øvrigt mener jeg, hr. formand, at de initiativer, som De har foreslået, og som allerede optræder i vores beslutning, er et udtryk for vores fælles vilje.
Hr. formand, vores gruppe vil også gerne takke Dem for Deres erklæring, og vi er helt på Deres side, hvad angår fredsaftalen - eller forsøget på en fredsaftale - i Mellemøsten. Nu skal vi ikke diskutere Mellemøsten her, for det er jo udvidelsen, vi skal tale om, men det er vores fulde overbevisning, at vi i bekæmpelsen af den verdensomspændende terror kun opnår resultater, hvis vi - USA og EU - støtter fredsprocessen mellem Israel og Palæstina med den samme beslutsomhed og går frem på samme måde, og her kunne vores vestlige partner godt sende endnu flere signaler. Jeg vil gerne takke Dem for det initiativ, De har taget.
Hr. formand, jeg vil blot takke Dem for Deres erklæring, og jeg håber, at hvis der nogensinde sendes en delegation til Ramallah og Jerusalem, kan den møde ikke kun institutionerne, men også repræsentanter for det palæstinensiske og israelske civile samfund, for jeg tror, at freden kun indfinder sig i Mellemøsten, hvis de civile samfund inddrages.
Hr. formand, på ELDR-Gruppens vegne vil jeg meget gerne takke dig for denne opbakning og for det, du har sagt i dag. Vi står i en frygtelig situation, hvor folk bliver dræbt hver dag - børn, unge, ældre, uskyldige - i disse områder. Og vi må gøre alt for at støtte dig og fra Parlamentets side også opfordre de øvrige parter til at gøre noget. Men jeg synes, at det er vigtigt, at vi som folkevalgte tager denne opgave på os og udtrykker sympati samt gru og rædsel i disse dage.
Jeg takker kollegerne for støtten til denne udtalelse og de initiativer, vi måtte tage.
Næste punkt på dagsordenen er Rådets og Kommissionens redegørelser om udvidelsen, og vi er meget glade for, at rådsformanden, hr. Piqué i Camps, er til stede her i dag for at lede debatten.
Hr. formand, før jeg tager fat på det emne, der samler os i dag, nemlig udvidelsen, har jeg nogle kommentarer til situationen i Mellemøsten, hvis formanden tillader det. For det første vil jeg tilslutte mig den erklæring, De lige har fremsat, som efter min mening er uangribelig, og som jeg er helt enig i.
Vi har i meget lang tid udfoldet en intens politisk og diplomatisk aktivitet i forsøget på at finde en udvej ud af den nuværende voldsspiral og den nuværende situation i Mellemøsten.
Som bekendt tager EU og Rådet udgangspunkt i en overbevisning, som jeg tror vi alle er enige i, og som går ud på, at der ikke findes en militær løsning på konflikten og derfor ikke er noget alternativ til en fredsproces, som uundgåeligt kræver fredelig sameksistens mellem to stater i regionen: en israelsk stat med internationalt anerkendte grænser og med ret til at føle sig sikker, og en palæstinensisk stat, der skal være levedygtig set ud fra alle synspunkter, og navnlig set ud fra det politiske, økonomiske, sociale og territoriale synspunkt.
Fru formand, jeg beder udelukkende om ordet for at minde om den alvorlige begivenhed, der fandt sted i Ramallah i går, hvor en italiensk freelancejournalist fra Corriere della sera, Raffaele Ciriello, blev dræbt af kuglerne fra en israelsk tank under et skyderi.
Dette sker desværre efter en anden og meget alvorlig blodsudgydelse, nemlig mordet i Afghanistan på endnu en italiensk journalist, Maria Grazia Cutuli. Jeg vil gerne have, at Europa-Parlamentet mindes disse to mennesker, og jeg foreslår, at Parlamentets pressesal opkaldes efter dem. Når krigskorrespondenter og journalister bliver slået ihjel, krænker man informationsretten og dermed et af frihedsprincipperne.
Tak for denne oplysning, hr. Borghezio. Jeg vil naturligvis videregive Deres anmodning.
Fru Lalumière, fru formand, hr. kommissær, jeg vil gerne takke Udvalget om Landbrug og Udvikling af Landdistrikter for enstemmigt at have vedtaget betænkningen. Jeg vil også minde om Parlamentets store institutionelle støtte til nødde- og johannesbrødsektoren, som afspejles i en lang række beslutningsforslag, som understreger, hvor vigtig denne sektor er i EU.
Kommissær Fischler sagde i juli 2001 til Rådet (landbrug), at man ville gennemføre en detaljeret undersøgelse af Fællesskabets tørfrugtsektor, og at man, hvis det var nødvendigt, ville stille konkrete forslag for at løse problemet med forbedringsplanen, som udløb i 2001.
Kommissionen har derfor stillet et forslag om forlængelse af forbedringsplanen med et år. Det vurderer jeg positivt, men kun hvis det er det sidste overgangsinstrument, inden vi får et forslag om en permanent løsning, der sikrer sektorens kontinuitet, løser den vanskelige situation og fjerner usikkerheden for EU's producenter.
I vores betænkning understreger vi især, at det er nødvendigt en gang for alle at indføre permanente støtteforanstaltninger. Tørfrugtsektoren er ud fra et socialt, økonomisk og miljømæssigt synspunkt meget vigtig i EU. Der dyrkes på over 1 million ha i landene i Middelhavsområdet, især i de mindst gunstige områder med vanskelige agronomiske forhold, tørke, dyrkning på skråninger osv.
Producenterne har derfor problemer med at fastholde deres markedsandele og opnå økonomisk bæredygtighed uden direkte offentlig støtte. Forholdene forværres af den store eksterne konkurrence, hasselnødder fra Tyrkiet og mandler fra USA. Det drejer sig om produkter, hvis produktionsforhold ikke kan sammenlignes med de europæiske, og som ydermere nyder godt af toldindrømmelser i internationale aftaler.
Tørfrugtsektoren er et godt eksempel på multifunktionalitet og er absolut nødvendig for at opretholde det socioøkonomiske niveau for mange familier i EU's landdistrikter. Nøddedyrkning bidrager også til den fysiske planlægning - der findes ingen alternative afgrøder - den modvirker erosion, den bidrager til at bekæmpe brand og til at beskytte det autoktone genetiske materiale, og den har desuden helt særlige organoleptiske egenskaber.
Med tanke på den vanskelige situation samt den dårlige konkurrenceevne i 1989 vedtog Rådet en række særforanstaltninger, hvis sigte især var at forbedre produkternes kvalitet og konkurrenceevne. Forbedringsplanen udløb i 2000 og blev forlænget til den 15. juni 2001.
Planen har givet positivt resultat, man har opnået væsentlige handels- og produktionsforbedringer. Men man har ikke nået målet om en forbedret konkurrenceevne på grund af de vanskelige strukturelle forhold. Kommissionen foreslår i det nye forslag en forlængelse af planen frem til den 15. juni 2002 og et fald i fællesskabsdelen fra 82 til 75%.
Man bibeholder kilostøtten for hasselnødder for høsten 2001-2002, men kun for de producentorganisationer, der ikke nyder godt af forlængelsen. Udvalget om Landbrug og Udvikling af Landdistrikter har med sit ændringsforslag forsøgt at forbedre Kommissionens forslag.
Vi mener ikke, at man kan udelukke de producentorganisationer, der ønsker at gøre brug af forlængelsen, fra den særlige støtte til hasselnødder. Denne form for udelukkelse af producentorganisationer, der kan modtage støtte, er forskelsbehandling og kan føre til illoyal konkurrence.
Hvad angår den nationale medfinansiering, er der intet grundlag for den foreslåede stigning i forlængelsen i forhold til den gældende forbedringsplan. Nøddernes procentdel er meget lille og kan ikke være grunden til forslaget. Hvis man ser på de støtteberettigede arealer i planen, skal der ske en forlængelse, idet man bruger de godkendte arealer fra sidste år som grundlag og altså ikke det areal, man har ansøgt om støtte til.
Udvalget om Landbrug og Udvikling af Landdistrikter mener, at det er nødvendigt at indføre bestemmelser om gennemførelsen af et geografisk informationssystem for at forbedre viden om og kontrol med produktionen. Landbrugsudvalget har også påpeget nødvendigheden af at skabe en definitiv støtteramme for sektoren med en hektarstøtte, der giver en indkomstgaranti for producenterne i en situation med bæredygtig dyrkning. Forslaget om forlængelse skal altså suppleres med et forslag om permanent støtte. Det endelige mål er en permanent støtteramme, der koordineres gennem producentorganisationerne.
Jeg vil også minde om Landbrugsudvalgets inklusion af kastanjer i tørfrugtsektoren. Af miljømæssige årsager og for at beskytte det truede, vigtige økosystem er det nødvendigt at beskytte kastanjetræet og kastanjerne, som er knyttet til skovområder og gamle kulturer. Til sidst vil jeg nævne to identiske ændringsforslag, som har til formål at øge støtten til hasselnødder med en yderligere handelskampagne.
Jeg kan ikke støtte disse ændringsforslag, selv om jeg har forståelse for de konjunkturelle problemer på markedet for hasselnødder i øjeblikket. Vi ønsker en definitiv støtteordning, som også skal dække støtten til hasselnødder. Der er derfor ingen grund til at forlænge en midlertidig situation, som kun skaber tvivl om udløbsdatoen.
Fru formand, hr. kommissær, mine damer og herrer, jeg håber, at vi fortsat kan nyde de bedste desserter, den bedste nougat og andre produkter, fremstillet af de bedste og mest smagfulde hasselnødder og mandler i verden.
Fru formand, hr. kommissær, først vil jeg gerne lykønske og takke ordføreren, Carlos Bautista Ojeda, for det store arbejde. Jeg vil også takke Udvalget om Landbrug og Udvikling af Landdistrikter for dets næsten enstemmige støtte til sektoren. Jeg vil ikke gentage, hvor vigtig frugt- og grøntsektoren er for landene i Sydeuropa, for det har ordføreren allerede sagt.
For næsten to år siden bad Rådet Kommissionen om at gennemføre en særlig analyse af situationen i nøddesektoren inden for rammerne af rapporten om den fælles markedsordning for frugt og grønt. Vi har endnu ikke løst problemerne, og det prøver vi at dække over med forlængelser af forbedringsplanen. Der er behov for en definition af problemet og en hurtig og permanent iværksættelse af nogle støttemekanismer, der kan afløse foranstaltningerne i den nuværende forbedringsplan, når de udløber.
Med forslaget til forordning indfører Kommissionen endnu en forlængelse, men med en nedsættelse af fællesskabsfinansieringen, samt støtte til hasselnødder, men kun til de landmænd, der ikke udnytter forlængelsen.
Kommissionens forslag om for andet år i træk at forlænge forbedringsplanen er i sig selv positivt, men det fjerner ikke usikkerheden for producenterne, der ønsker en permanent løsning, således at de kan konkurrere med mandler fra USA og hasselnødder fra Tyrkiet.
Betænkningen fra Udvalget om Landbrug og Udvikling af Landdistrikter udfylder hullerne i Kommissionens forslag. I de vedtagne ændringsforslag anmodes der om en særlig støtte til hasselnødder til alle producentorganisationer og ikke kun til dem, der har det med i deres forbedringsplan som i Kommissionens forslag. Man ønsker at bibeholde den nuværende medfinansiering i forbedringsplanen, mens Kommissionen ønsker at øge landenes medfinansiering fra 18 til 25%. Man ønsker en sætning om progressiv overførsel af det finansielle ansvar til producenterne fjernet, og endelig ønsker man et permanent system, der bygger på hektarstøtte betinget af indførelsen af god landbrugspraksis og økologisk praksis
Hr. kommissær, det er de vigtigste elementer, Udvalget om Landbrug og Udvikling af Landdistrikter ønsker indført. Desuden ønsker vi, at støtten udvides til kastanjer, et produkt, der ikke er dækket af den nuværende forbedringsplan.
Parlamentet ønsker en definitiv løsning for denne sektor inden for rammerne af den fælles markedsordning for frugt og grønt og opfordrer på det kraftigste Kommissionen til inden den 1. juni 2002 at stille forslag om et permanent støttesystem til sektoren.
Man må derfor fremskynde det nødvendige arbejde for at finde en løsning på problemerne i EU's nøddesektor inden for rammerne af den fælles markedsordning for frugt og grønt.
Jeg erklærer Europa-Parlamentets session, der blev afbrudt den 14. marts 2002, for genoptaget.
Kære kolleger, mens EU ved Rådsmødet i Barcelona tog afgørende skridt hen imod økonomiske reformer og modernisering, blev professor Marco Biagi myrdet af terrorister i Bologna. Hr. Biagi var professor i arbejdsret ved universitetet i Modena og den italienske regerings rådgiver i spørgsmål om arbejdsmarkedsforhold og beskæftigelse. Professor Biagi efterlader sig hustru og to børn.
Terrorhandlinger er altid modbydelige, og angrebet var i dette tilfælde nøje udtænkt. Med snigmordet på Marco Biagi har terroristerne valgt en både professionelt og personligt særdeles anerkendt mand. Han er ophavsmand til den politik, der danner grundlag for den nødvendige arbejdsmarkedsreform til forbedring af beskæftigelsen i Italien og i EU. Han var også en ivrig fortaler for social dialog og solidaritet samt udvikling og modernisering i sit hjemland og gik stærkt ind for det europæiske ideal.
Mordet påvirker ikke kun befolkningen i Italien, men er også et anslag mod selve kernen i vores fælles europæiske ideal.
På vegne af Europa-Parlamentet og de italienske kolleger vil jeg gerne udtrykke min dybeste medfølelse og sympati med hr. Biagis familie og universitetskolleger. Desuden vil jeg gerne over for de italienske myndigheder give udtryk for Europa-Parlamentets chok og forfærdelse.
Det er mig en stor glæde at kunne byde velkommen til en delegation fra det kroatiske parlament, Hrvatski Sabor, som har taget plads i den officielle loge. Delegationen ledes af hr. Ivo Skrabalo, der er formand for Underudvalget for Forbindelserne med Europa-Parlamentet og formand for Det Interparlamentariske Samarbejdsudvalg for det kroatiske parlament.
Visse kolleger vil kunne huske, at for blot få måneder siden, den 12. december 2001, godkendte Europa-Parlamentet stabiliserings- og associeringsaftalen, som danner et solidt udgangspunkt for vores fremtidige samarbejde.
Vores ærede gæster skal senere i dag mødes med Delegationen for Forbindelserne med Sydøsteuropa, som ledes af fru Pack, til det 10. interparlamentariske møde mellem Europa-Parlamentet og Kroatien.
Vi sætter alle stor pris på Deres tilstedeværelse her i dag, hr. Skrabalo, på dette vigtige tidspunkt for stabilitet og fred i Sydøsteuropa, og vi takker for Deres besøg her i Parlamentet.
Før vi tager hul på forhandlingen, har jeg et par bemærkninger til vores procedurer og tidsplan. Rådsformanden, hr. Aznar, skal gå kl. 16.30 for at deltage i den internationale konference om udviklingsfinansiering i Monterrey i Mexico. Han vil således starte forhandlingen, svare på spørgsmål i første runde, hvorefter han afløses.
Kommissionsformanden, hr. Prodi, der også deltager i konferencen i Mexico, vil i lyset af de dramatiske omstændigheder i forbindelse med mordet på professor Biagi, der var en nær ven af hr. Prodi, rejse til Bologna i eftermiddag for at vise sin deltagelse. Jeg ved, at Parlamentet har forståelse for hans personlige overbevisning i denne sag. Hr. Prodi vil derfor deltage i første del af forhandlingen om Det Europæiske Råds møde i Barcelona og afløses derefter af Kommissionens næstformand, fru de Palacio.
Før jeg åbner forhandlingen, vil jeg gerne sige, at jeg under Det Europæiske Råds møde i Barcelona i sidste uge for første gang havde den ære at repræsentere Parlamentet i min egenskab af formand for Parlamentet. Jeg lagde vægt på vores bidrag, på det arbejde, som så mange ordførere, udvalgsformænd og koordinatorer for politiske grupper har ledet og deltaget i. Jeg vil gerne takke alle i Parlamentet, der har arbejdet hårdt både med indholdet og for at imødekomme tidsfristerne. Det var en dejlig følelse som formand for Parlamentet at yde så stort et bidrag til topmødet i Barcelona.
I løbet af mødet understregede jeg Parlamentets ønske om en udvikling og modning af forholdet til samt dialogen med Det Europæiske Råd i en lang række spørgsmål. Jeg håber og tror, at vi har indledt en udvikling, der muliggør dette i nær fremtid.
Næste punkt på dagsordenen er redegørelserne fra Rådet og Kommissionen om resultaterne af Det Europæiske Råds møde i Barcelona den 15.-16. marts 2002.
Det er mig en stor glæde at kunne byde velkommen til rådsformanden, ministerpræsident José María Aznar, og kommissionsformand Prodi.
Siden Kommissionen sidste år gjorde min forgænger opmærksom på, at vi var bagud med gennemførelsen af reformer, har vi gjort vores til at indhente det forsømte. I vurderingen og prognoserne fra Lissabon og siden Barcelona fastsættes nye tidsfrister for gennemførelsen. Parlamentet har overholdt fristerne for Barcelona, og det vil vi fortsætte med i tæt samarbejde inden for rammerne af vores retlige forpligtelser.
Hvad angår spørgsmålet om at forenkle og forbedre de lovgivningsmæssige rammer - med andre ord, fastslå hvordan vi forbedrer lovgivningen og forvaltningen i EU - har jeg foreslået formandskabet, at alle vores institutioner, Parlamentet, Rådet og Kommissionen, kan drage fordel af en ny og nøje gennemtænkt udsigt til dialog. Jeg har anbefalet dette synspunkt til den siddende formand. Jeg kan med glæde fortælle, at man fra politisk side anerkender, at det er en ønskværdig udvikling. Jeg håber, at vi med hjælp fra hr. Aznar og hans kolleger i formandskabet samt hr. Prodi og hans kolleger i Kommissionen kan nå målet.
På den baggrund er det mig en stor glæde at invitere rådsformanden til at indlede forhandlingen om topmødet i Barcelona.
Hr. formand for Europa-Parlamentet, hr. formand for Kommissionen, mine damer og herrer, på vegne af Det Europæiske Råd vil jeg tilslutte mig hr. Cox' udsagn og på det stærkeste fordømme mordet på professor Marco Biagi, rådgiver for den italienske beskæftigelsesminister hr. Maroni, som blev begået i går i Bologna. På Det Europæiske Råds vegne overbringer jeg vores kondolence til hr. Biagis familie og ligeledes til den italienske befolkning og de italienske myndigheder.
Bekæmpelse af terrorisme er en yderst vigtig prioritet i EU. Vi ved, at terrorisme er en trussel mod friheden og demokratiet og bør bekæmpes med beslutsomhed og udholdenhed og med alle de midler, som retsstaten giver os. Vi bør således bekræfte vores mest resolutte beslutning om med sindsro og politisk mod at gøre front mod terrorismen i solidaritet med ofrene og af demokratisk værdighed.
Hr. formand, mine damer og herrer, det er en glæde for mig at tale i Parlamentet, og ligesom jeg i januar i år fik mulighed for at fremlægge det spanske EU-formandskabs prioriteringer for Dem, vil jeg i dette tilfælde informere Dem om resultaterne af Det Europæiske Råds møde i Barcelona.
For to år siden udarbejdede stats- og regeringscheferne i Lissabon et udkast til, hvordan Europa kunne imødekomme den kolossale ændring, vi oplever i vores samfund på grund af globaliseringen, og ligeledes hvordan vi kunne imødekomme de udfordringer, som en videnøkonomi skaber.
Jeg erklærer Europa-Parlamentets session, der blev afbrudt torsdag den 14. marts 2002, for genoptaget.
Jeg skal fortælle, at jeg har forsædet, da formanden, hr. Cox, er på vej til Strasbourg fra Storbritannien, hvor han har været siden i morges for at overbringe sin kondolence til Storbritanniens kongefamilie i anledning af dronningemoderens død.
Af den grund holdes der i morgen et minuts stilhed til minde om dronningemoderen.
Ærede medlemmer, natten til tirsdag den 26. marts blev der i den franske by Nanterre begået en tragisk handling. Under kommunalbestyrelsens møde skød en bevæbnet person adskillige gange mod kommunalbestyrelsens medlemmer, hvorved otte kommunalbestyrelsesmedlemmer blev dræbt og 14 hårdt såret.
Jeg vil gerne udtrykke min dybeste kondolence og medfølelse på vegne af Europa-Parlamentet til byen Nanterre, kommunalbestyrelsen og ofrenes familier. Jeg vil også gerne rose modet hos de medlemmer af kommunalbestyrelsen, det lykkedes at overmande den indtrængende.
Desuden er det eneste socialistiske medlem af kommunalbestyrelsen i landsbyen Orio i Baskerlandet, hr. Juán Priede Pérez, blevet myrdet af to terrorister. Samme dag overbragte vi på vegne af Europa-Parlamentet vores kondolence til hr. Priedes familie og til formandskabet i det spanske socialistparti. Desuden sendte vi en støtteerklæring til de spanske myndigheder. Med drabet på Juán Priede Pérez har terroristerne endnu en gang vist, at de ikke blot lader hånt om retten til liv, men i dette tilfælde også om et menneske, der helligede sig sine medborgeres bedste. De fornægter faktisk folks ret til at deltage i det lokale politiske liv og retten til at udøve deres demokratiske rettigheder.
Mine damer og herrer, ærede medlemmer, jeg beder Dem om at holde et minuts stilhed på grund af disse to begivenheder.
Hr. formand, jeg ved, at der skal vedtages en beslutning om problemet med Israel og Palæstina i denne mødeperiode, men jeg mener ikke, vi kan påbegynde den uden at huske på, at der er sket 200 mord på det palæstinensiske område, og at det palæstinensiske folk bliver ydmyget af en statslig hær.
Jeg mener derfor, at det er nødvendigt, at denne mødeperiode også begynder ...
Hr. Nogueira Román, jeg vil gerne bede Dem om at gentage Deres bemærkning, når vi kommer til punktet om Mellemøsten.
Hr. formand, jeg har en bemærkning til forretningsordenen. Jeg vil gennem Dem gerne takke Parlamentets formand, Pat Cox, for hans besøg i Det Forenede Kongerige i dag. På vegne af PPE-DE-Gruppen vil jeg i den forbindelse sige, at en række af mine britiske kolleger ønsker at deltage i et eller andet omfang i dronningemoderens statsbegravelse i morgen. Begravelsen finder sted kl. 12.30. Vi har drøftet sagen i min gruppe, som støtter min anmodning om, at afstemningen i morgen fremskyndes til kl. 11.30, således at alle britiske medlemmer, som ønsker det, har mulighed for at følge statsbegravelsen kl. 12.30.
Hr. formand, jeg vil gerne takke Dem for Deres indlæg for et øjeblik siden og kort sige til os som folkevalgte og til de borgere, der hører på os, at når terrorister bliver vanvittige, og vanvittige bliver terrorister, og slår folkevalgte ihjel i en tid, hvor mere og mere voldsomme populistiske angreb, der har til hensigt at trampe på politikerne og de folkevalgte, bliver mere og mere almindeligt, er det godt at huske på, at disse mennesker, disse folkevalgte, fortsat står i forreste linje og tappert kæmper for offentlighedens vel.
Hr. formand, med al respekt vil jeg gerne gøre opmærksom på, at når vi stående iagttager et minuts stilhed, bliver publikum i tilhørerlogen meget ofte mageligt siddende. Eftersom disse mennesker også er europæiske borgere, mener jeg dog, at de ligeledes burde rejse sig og iagttage et minuts stilhed sammen med os.
Hr. formand, jeg har en bemærkning til forretningsordenen. Som hr. Evans ønsker jeg ligeledes at takke Parlamentets formand, Pat Cox, for hans besøg i London i dag for på vegne af Europa-Parlamentet at ære dronningemoderens minde. Jeg håber, at Formandskonferencen vil tage hensyn til hr. Evans' anmodning om, at afstemningen fremskyndes i morgen tidlig, således at de britiske medlemmer og øvrige medlemmer, som måtte ønske at følge begravelsen på tv, kan få mulighed for det.
Det endelige forslag til dagsorden, som det blev opstillet af Formandskonferencen på mødet den 4. april, i overensstemmelse med forretningsordenens artikel 110, er omdelt.
I forbindelse med forhandling under ét af de seks betænkninger om Budgetkontroludvalgets decharge har De Europæiske Socialdemokraters Gruppe anmodet om, at afstemningen om betænkningerne finder sted onsdag middag.
Fru formand, protokollen er korrekt, men jeg vil gerne komme med en kommentar. I går var jeg til stede i Strasbourg, og jeg havde møder fra det tidspunkt, jeg ankom, til efter kl. 21. Jeg fik derfor ikke skrevet mig på tilstedeværelseslisten i plenarsalen, så når man ser i protokollen, forekommer mit navn ikke.
Nogle organer offentliggør statistikker om medlemmers tilstedeværelse. Dette er imidlertid et klassisk eksempel på, hvordan det undertiden, når de siger, at medlemmer ikke har været til stede ved plenarmøderne, ganske enkelt er sådan, at de ikke har skrevet sig på tilstedeværelseslisten i salen den dag. Jeg vil gerne have dette ført til protokols. Medlemmerne bør, når disse lister offentliggøres, erindre, at tilstedeværelseslisten ikke synes at svare til den egentlige situation.
Tak, hr. Wynn. Deres bemærkning vil naturligvis blive indført i protokollen.
Fru formand, jeg har en bemærkning til forretningsordenen. Jeg vil gerne anmode Parlamentets formand om at rette vores klage til den franske regering og til Strasbourgs borgmester, ja, og til Air France. Nogle af os blev forhindret i at nå frem til indledningen af plenarmødet i går, fordi Air France aflyste et af de eneste direkte fly fra Det Forenede Kongerige til Strasbourg. Det betød, at en del af os måtte flyve via Nantes og ikke ankom før kl. 21. Vi var de heldige. Jeg kan forstå, at Parlamentets formand også var berørt af dette. Hvis den franske regering insisterer på, at vi skal holde 12 af årets mødeperioder her - og jeg har ikke været en af dem, der klager over det - så vær så venlig at få os frem til plenarmødet, ja, og hjem fra plenarmødet efter afstemningen kl. 18.30 torsdag aften!
Det er ganske latterligt, at medlemmer af Europa-Parlamentet ikke kan deltage i debatterne. Jeg skulle have talt ved en af disse debatter i går, og det ved jeg, at også andre skulle. Jeg vil anmode formanden om at kontakte embedsmændene og bede dem om at gøre noget ved det.
Fru Lynne, Deres protest vil naturligvis blive videregivet. Denne sag gik, som De ved, også ud over Europa-Parlamentets formand, hr. Cox. Vi vil meddele dette til den franske regering. Når dette er sagt, er der ikke tale om et enkelt ansvar i denne sag, som vi alle beklager, men et delt ansvar. Vi vil derfor videregive Deres protester til alle de ansvarlige i denne sag for at undgå, at dette gentager sig.
Fru formand, vi kan stemme for dette forslag om uopsættelighed, hvis det bliver behandlet på april II-mødet. Til den tid vil vi så også kende den retlige stillingtagen fra Udvalget om Retlige anliggender og Det Indre Marked. Selv om vi ikke er enige i ændringen af retsgrundlaget, er vi indstillet på at behandle det på april II-mødet under disse betingelser.
Fru formand, dette forslag til forordning gennemfører FN's Sikkerhedsråds resolution 1390 af 16. januar i år i henhold til kapitel VII i De Forenede Nationers pagt. I betragtning af de 30 dage, som signatarstaterne har til at vedtage de relevante foranstaltninger til gennemførelse af nævnte FN-resolution, stemte Udvalget om Borgernes Friheder og Rettigheder i går for uopsættelighed og anvendelse af proceduren uden afgivelse af betænkning, det vil sige, at den sendes direkte til Parlamentet med en frist for ændringsforslag for de politiske grupper. Jeg anmoder formandskabet om at fastsætte den længst mulige frist for ændringsforslag i betragtning af omstændighederne.
Jeg har to kommentarer til. Den første er, at for at gennemføre resolutioner som resolution 1390 optræder EU på to måder: en i henhold til anden søjle, det vil sige udenrigspolitik, og en i henhold til EF-traktaten. Kommissionen mente næsten enstemmigt i går, at Parlamentet burde arbejde på gennemførelse af instrumenterne inden for anden søjle, det vil sige gennemførelsen af den fælles holdning, der er ved at blive vedtaget i dette øjeblik. Og hvis det ikke er inddraget, bør det i hvert fald være informeret, for en ting er traktatens bestemmelser, noget andet er sund fornuft og tanken om, at Parlamentet repræsenterer borgernes interesser.
Den anden kommentar er, at Udvalget om Borgernes Friheder og Rettigheder udtrykte stor bekymring og formelt vil anmode Rådet og de medlemsstater, der er medlem af FN's Sikkerhedsråd, om at anvende de proceduremæssige mekanismer, der er nødvendige for at korrigere eventuelle uberettigede opførelser af navne på fysiske eller juridiske personer på disse lister. Dette skaber i øjeblikket stor ængstelse i vores medlemsstaters offentlighed.
Endelig har vi allerede anmodet Kommissionen om ikke at tvinge os til at arbejde på den måde. Det er ikke seriøst, at Parlamentet kun har fem dage til at støtte denne FN-resolution, når den er fra den 19. januar. Vi anmoder om, at vi i fremtiden hurtigere bliver involveret i udarbejdelsen af denne type forordninger, så Parlamentet kan give sin støtte med fuldt kendskab til sagen og ikke ved at gøre en proceduremæssig indsats, der er helt ude af proportioner.
Fru Frahm, De har bedt om at få ordet. Er Deres bemærkning for eller imod forslaget om uopsættelig forhandling?
Fru Palacio, jeg forstår ikke, at De har ladet Udvalget om Borgernes Friheder og Rettigheder og Retlige og Indre Anliggender acceptere denne procedure. Jeg forstår ikke, at Udvalget om Borgernes Friheder og Rettigheder og Retlige og Indre Anliggender skal behandle en liste over navne uden at vide, hvordan denne liste er blevet til, og uden at man ved, hvordan den kan ændres. Hvis Udvalget om Borgernes Friheder og Rettigheder og Retlige og Indre Anliggender havde taget sine opgaver alvorligt, havde det afvist at behandle en sådan sag, før man ved, hvordan man kan ændre listen over navne. Hvis man vil respekteres af Kommissionen, kan man ikke bare sige ja til at arbejde i Kommissionens tempo. Det burde man have afvist.
Er der nogen, der ønsker at få ordet for en bemærkning for forslaget om uopsættelig forhandling?
Fru formand, til fordel for uopsætteligheden og som svar på netop det spørgsmål drejer det sig som sagt ikke om, at Parlamentet tager stilling til en liste. Det drejer sig om, at Parlamentet støtter en beslutning truffet af FN's Sikkerhedsråd. Det er en beslutning, som FN's Sikkerhedsråd vedtager, og som signatarstaterne og EU - som en regional magt, der på visse områder repræsenterer disse signatarstater - bør støtte, men ikke har andel i.
I De Forenede Nationers pagt står der i artikel 40 og 41 i kapitel VII, at Sikkerhedsrådet vedtager de forholdsregler, som det skønner nødvendige, og at signatarstaterne bør - det er et spørgsmål om at burde - gennemføre dem. Derfor skal Sikkerhedsrådet anmodes om enhver ændring af de lister. Det, som Udvalget om Retlige Anliggender anmoder om - og det vil vi gå videre med - er, at Rådet som repræsentant for EU og de medlemsstater, der indgår i Sikkerhedsrådet, overvåger, at der anvendes nogle procedurer og nogle mekanismer i FN's Sikkerhedsråd, således at der kan gøres en undtagelse, hvis en fysisk eller juridisk person uretmæssigt er opført på den liste.
Næste punkt på dagsordenen er forhandling under ét om følgende betænkninger:
Næste punkt på dagsordenen er redegørelser fra Rådet og Kommissionen om situationen i Tjetjenien.
Jeg giver ordet til hr. de Miguel, som taler på vegne af Rådet.
Hr. formand, mine damer og herrer, siden de russiske militære operationer blev genoptaget i september 1999 i Tjetjenien, har EU og andre været meget opmærksomme på situationen. Det ser vi af konklusionerne fra Det Europæiske Råd i Helsinki, fra december 1999, og af de efterfølgende formandskabers handlinger. Denne holdning har ikke, som nogle ellers forudså, ændret sig efter attentaterne den 11. september.
Det spanske formandskab har handlet, og vil fortsat i løbet af dette halvår handle, i overensstemmelse med EU's holdning. I formandskabets handlingsplan for udviklingen af en fælles strategi for Rusland er der et afsnit, hvor man giver udtryk for EU's velvilje til fortsat at give udtryk for EU's ønske om hurtigt at opnå en fredelig løsning i Tjetjenien inden for rammerne af principperne om territorial integritet, retsstat og respekt for menneskerettighederne og at fremme en forbedring af betingelserne for uddeling af en mere sikker og effektiv humanitær støtte.
Denne hensigtserklæring har i månederne siden januar ført til forskellige konkrete aktioner. Formandskabet har haft Tjetjenien på dagsordenen på alle møder med politisk dialog, som Unionen har afholdt på forskellige niveauer med Rusland, både mellem politiske repræsentanter, ministertrojka, EU-Rusland, EU-Rusland politiske lederes trojka, PSC-Rusland-trojka og på ekspertmøderne, den såkaldte COEST-trojka.
På den sidste ministertrojka med den russiske udenrigsminister hr. Ivanov, den 2. april, tog formanden igen emnet op. Og EU's missionsledertrojka i Moskva fremførte i begyndelsen af marts over for den russiske viceudenrigsminister, at EU er bekymret over menneskerettighedssituationen i regionen.
Alt dette har vist de russiske myndigheder, hvordan EU forholder sig til udviklingen i den kaukasiske republik. Dertil skal lægges anmodningen, og efterfølgende støtte, fra pågældende myndigheder til rejsen for missionsledertrojkaen, der er planlagt i regionen i løbet af april, hvor man vil kunne få direkte oplysninger om begivenhedernes udvikling. Det er netop for at få oplysninger, at missionsledertrojkaen løbende er i kontakt med repræsentanter fra ngo'er og kompetente myndigheder som f.eks. hr. Kalamanov, Kremls daværende særlige repræsentant for menneskerettigheder i Tjetjenien, og hr. Jastrahembskij, præsidentens talsmand.
Når man taler om særlige foranstaltninger, skal man ikke begrænse det til det spanske formandskab, men også minde om, at EU's opmærksomhed har ført til store finansielle forpligtelser. I dag er EU den største donor af humanitær bistand i regionen. For perioden fra den militære optrapning i 1999 og frem til i dag udgør beløbet 65 millioner euro, heraf 40 millioner i 2001.
Jeg vil gerne understrege nogle aspekter i den nuværende situation i Tjetjenien. Vi modtager fortsat bekymrende rapporter om menneskerettigheder fra OSCE-støttegruppen, Europarådets parlamentariske forsamling og forskellige ngo'er. Lord Judd konstaterer i en rapport til Europarådets parlamentariske forsamling, at man kun har opnået få fremskridt inden for området i løbet af sidste år. OSCE-støttegruppens rapporter fra de første måneder i år om de militære operationer i pågældende periode omtaler forsvundne civile, udplyndringer, overdreven brug af vold og andre krænkelser af civilbefolkningens rettigheder, fuldstændig i modstrid med indgåede aftaler. Repræsentanten fra den offentlige anklagemyndighed var ikke til stede ved alle operationer.
Man skal huske på, hvad de russiske myndigheder har gjort for at forbedre situationen. Præsident Putin har - og det må man anerkende - forpligtet sig til at anklage og dømme de ansvarlige for overtrædelser af menneskerettigheder, også når det drejer sig om militærfolk. Og det er flere gange blevet gentaget af andre officielle repræsentanter.
Kontoret for Kremls særlige repræsentant for menneskerettigheder i Tjetjenien har udført sit arbejde og fremsendt anmeldelser af formodede overtrædelser af menneskerettighederne. De russiske myndigheder samarbejder med organisationer, der er aktive inden for området. Hvad angår ngo'er, har man, ud over samarbejdet med FN's Flygtningehøjkommissariat fornyet mandatet for OSCE-støttegruppen i Tjetjenien til 31. december 2002. Tre repræsentanter fra Europarådet vil fortsat deltage i kontorets arbejdsopgaver og arbejdet i den blandede arbejdsgruppe, hvor der er repræsentanter fra Europarådets parlamentariske forsamling og Dumaen.
Inden for samme område vedtog man i januar at nedsætte et råd for beskyttelse af menneskerettigheder i Tjetjenien med repræsentanter fra ngo'er, anklagemyndigheden, sikkerhedsstyrkerne og de lokale myndigheder, som skal mødes hver måned. En anden positiv foranstaltning er det tjetjenske politis tilstedeværelse ved de eksisterende kontrolpunkter ved republikkens store færdselsårer. Men desværre har foranstaltningerne ikke været gode nok, hvis man ser på den nuværende situation.
Hvad angår den humanitære situation, er der stadig tusindvis af fordrevne, som ikke kan rejse tilbage til Tjetjenien på grund af den usikre situation samt de vanskeligheder, de humanitære organisationer støder på i deres arbejde. Men også inden for dette område må man anerkende, at de russiske myndigheder har vedtaget forskellige foranstaltninger. Ud over den førnævnte arbejdsgruppe med ngo'er, hvor man skal behandle disse spørgsmål, har den russiske føderation gennemført forskellige foranstaltninger for at normalisere forholdene i området. Det drejer sig ikke kun om socioøkonomiske udviklingsplaner, genåbning af uddannelsescentre eller genindførelse af det offentlige pensionssystem, men også om udarbejdelse af et udkast til forfatning, som skal vedtages ved en folkeafstemning. Det er et skridt på vejen inden afholdelse af et nyt valg, hvor regionens befolkning får mulighed for at vælge deres repræsentanter.
Men som jeg har sagt, er der stadig problemer, og EU vil fortsat via alle mulige kanaler videreformidle sit budskab til de russiske myndigheder. Et budskab, der fokuserer på følgende punkter: For det første anerkender EU den Russiske Føderations territoriale integritet og myndighedernes ret og forpligtelse til at beskytte befolkningen mod terrorhandlinger, som EU på de kraftigste fordømmer. Men til denne anerkendelse skal lægges, at EU er overbevist om, at beskyttelsen af befolkningen skal ske inden for rammerne af retsstatsprincippet, fuldstændig respekt for menneskerettighederne og international humanitær ret som nedfældet i adskillige traktater, hvor den Russiske Føderation er kontraherende part.
EU anmoder derfor de russiske myndigheder om at dømme og sanktionere de ansvarlige for menneskerettighedskrænkelser, så man således stopper brugen af straffrihed, som desværre før har været normen. Vi anmoder også myndighederne om at formidle passende uddannelse af de føderale tjenestemænd inden for menneskerettighedsområdet, så man undgår gentagelser af pågældende begivenheder.
Jeg vil gerne understrege Europarådets og UNHCR's store bidrag inden for området og give udtryk for EU's fulde støtte til pågældende organisationer samt OSCE's arbejde i Tjetjenien.
EU ønsker, at de russiske myndigheder fortsat samarbejder med internationale organer og ngo'er og fjerner de barrierer, der stadig findes for organisationernes arbejde. Af konkrete tiltag kan jeg nævne behovet for, at organisationerne får adgang til arrester samt lettere adgang til radiokommunikation. En forbedring af menneskerettighedssituationen vil uden tvivl fremme de fordrevnes mulighed for at vende tilbage. Og hvis man fjerner de nuværende restriktioner for kommunikationsmediernes adgang til området, vil man skabe øget tillid, både hos civilbefolkningen og på internationalt plan.
For det andet mener EU, at terrorhandlingerne begået af dele af den tjetjenske hær selvfølgelig udgør en del af problemet, men ikke hele problemet. En bæredygtig løsning på problemerne skal uden tvivl bygge på en normalisering af civilbefolkningens liv via en komplet genindførelse af de demokratiske mekanismer og strukturer i Tjetjenien. Det skal ske efter en dialog med forskellige sektorer i det tjetjenske samfund. EU opfordrer de russiske myndigheder til at genoptage de kontakter, man indledte i november sidste år.
For det tredje er EU upartisk, da man anerkender de opnåede fremskridt, men samtidig også angiver de områder, hvor der er alvorlige mangler. EU handler således i fuld overensstemmelse med værdigrundlaget for EU og for EU's forhold til tredjelande og dermed også det strategiske forhold mellem EU og Rusland.
Kernen i EU og Ruslands fælles værdier udgøres af respekten for retsstatsprincippet og beskyttelse af menneskerettigheder og grundlæggende friheder. EU vil også handle upartisk og sammenhængende, når man skal behandle Tjetjenien på det 58. møde i Menneskerettighedskommissionen.
EU har over for de russiske myndigheder angivet, at vi gerne vil forhandle med dem om en erklæring fra formandskabet, hvor man inkluderer både fremskridt og mangler, i stil med min fremlæggelse i dag. Man har også meddelt myndighederne, at EU vil vedtage en resolution, som man gjorde det på mødet i 2001, hvis Rusland ikke imødekommer EU's forslag.
Hr. formand, mine damer og herrer, afslutningsvis vil jeg blot understrege den beslutsomhed og sammenhæng, der præger EU's holdning. EU ser fortsat Tjetjenien som et prioriteret område i forholdet til Rusland, som man til stadighed vil være opmærksom på, når begivenhederne kræver det. Jeg kan også bekræfte, at spørgsmålet vil udgøre en vigtig del af drøftelsen på højeste niveau, som finder sted den 28. maj i forbindelse med EU-Rusland-topmødet.
Hr. formand, Kommissionen deler Parlamentets bekymring over den forværrede situation i Tjetjenien, som fremgår af de seneste omfattende rapporter om alvorlige krænkelser af menneskerettighederne i de sidste par måneder.
På baggrund af disse rapporter, herunder dem fra Europarådet, udtrykker EU fortsat sin bekymring over for de russiske myndigheder gennem de relevante diplomatiske kanaler. Som De ved, omfatter den politiske dialog mellem EU og Rusland en række møder på højt niveau, bl.a. ministertrojkaen med udenrigsminister Ivanov i Madrid i sidste uge.
EU's holdning til sagen er enkel og ligger fast. EU støtter helhjertet Ruslands legitime kamp mod terrorisme både i Tjetjenien og andre steder. Det må der ikke herske nogen tvivl om. Vores opfordringer til en politisk løsning, som uden at sætte Den Russiske Føderations territoriale integritet over styr tilfredsstiller flertallet af tjetjenere, underminerer ikke på nogen måde denne støtte.
På samme måde må der ikke herske tvivl om EU's forpligtelse til at overholde menneskerettighederne i den verdensomspændende kamp mod terrorisme, herunder i Tjetjenien. Jeg er overbevist om, at Europa-Parlamentet i denne henseende deler det synspunkt, at kampen mod international terrorisme ikke retfærdiggør eller undskylder overtrædelsen af de mest grundlæggende individuelle menneskerettigheder hverken på Vestbredden, i Afghanistan eller i Tjetjenien. Dette synspunkt bør ikke ændres - og er da heller ikke ændret - som følge af de forfærdelige terrorangreb den 11. september sidste år.
På baggrund af EU's fælles indsats for sammen med Rusland at etablere et nærmere politisk og økonomisk samarbejde har vi gentagne gange gjort Rusland det klart, at det forventes at optræde i fuld overensstemmelse med de værdier, som Rusland forpligtede sig til at respektere ved indtrædelsen i Europarådet og OSCE. Disse basale principper om respekt for de grundlæggende menneskerettigheder og retsstatsprincipperne, herunder folkeretten, er en integreret del af det strategiske samarbejde, som vi sammen prøver at opbygge.
Hr. formand, jeg vil blot sige, at udluftningen af Parlamentet, og jeg mener hele Parlamentet, har været ekstrem i denne uge, og at mange kolleger er blevet forkølede. Jeg vil gerne anmode om, at udluftningssystemet i Parlamentet bliver efterset.
Det vil vi være opmærksomme på. Vi skal måske også lære vores kolleger, hvordan man bruger den lille anordning, de alle sammen har på deres kontorer for selv at regulere varmen.
Næste punkt på dagsordenen er betænkning (A5-0037/2002) af Beazley for Udvalget om Kultur, Ungdom, Uddannelse, Medier og Sport om evalueringsrapport fra Kommissionen til Rådet og Europa-Parlamentet om gennemførelsen af Rådets henstilling af 24. september 1998 med hensyn til beskyttelse af mindreårige og den menneskelige værdighed (KOM(2001) 106 - C5-0191/2001 - 2001/2087(COS)).
Hr. formand, må jeg først udtrykke min anerkendelse over for min kollega, hr. Heaton-Harris, for det indledende arbejde, han gjorde ved at udarbejde denne betænkning, før han gik videre til et andet udvalg.
Den hurtige udvikling af de audiovisuelle medier har bragt mange reelle fordele med hensyn til uddannelse og udbredelse af større opmærksomhed omkring offentlige anliggender i hele verden og ikke mindst inden for underholdningsområdet.
Men sammen med de utvivlsomme fordele har der også været bekymring for, at der i betragtning af børns generelt større evne til at udnytte audiovisuelle ressourcer på nogle områder er fare for, at de får adgang til upassende eller skadeligt materiale. Det er mest tydeligt, når det gælder åbenlyst seksuelt materiale og formålsløs vold.
De principper, der har styret denne betænkning, er at støtte øget offentlig opmærksomhed om disse spørgsmål og at støtte forældreansvaret og udvikle et samarbejde mellem programudbyderne, forbrugerorganisationerne og diverse myndigheder, både på nationalt og på europæisk plan. Det vigtigste instrument formodes at være selvregulering støttet af juridiske krav, hvor det er nødvendigt.
Betænkningen, der analyserer Kommissionens evalueringsrapport, drejer sig især om internettet og om videospil, da man følte, det var vigtigt ikke at foregribe en mulig kommende revision af direktivet om fjernsyn uden grænser. I betænkningen efterlyses brugervenlige systemer til filtrering af indholdet, så forældre bliver i stand til på forhånd at bestemme, hvilken slags indhold de føler er upassende for deres børn. I denne forbindelse glæder jeg mig meget over, at Internet Content Rating Association (ICRA), efter at denne betænkning blev formuleret, har stillet et filtersystem til rådighed gratis. Dette initiativ støttes af Kommissionen.
Vi efterlyste også større offentlig opmærksomhed, og at der blev etableret oplysningskampagner og hotlines, som det allerede sker inden for tv-området, så forbrugerne, særligt forældrene, kan indgive anmeldelse om illegalt eller skadeligt indhold.
Vi mener, at de såkaldte "internetchatrooms" bør gøres til genstand for øget overvågning, både med hensyn til reglerne for deres oprettelse og for deres brug. Ligesom det er tilfældet med videospil, opfordrer vi medlemsstaterne til fortsat at fremme vurderingen af videospil igennem frivillige aftaler, men hvis det anses for at være utilstrækkeligt i nogle tilfælde, bør det støttes ved indførelse af aftalte minimumsstandarder for indhold og markedsføring. Vi håber også, at medlemsstaterne fortsat vil udveksle oplysning om bedste praksis på dette område og koordinere de foranstaltninger, der træffes i samarbejde med branchen og med udbyderne.
Der er intet forsøg i betænkningen på at søge det sensationelle eller overdrive de farer, man ser, men den giver en nyttig ramme for støtte til offentlig opmærksomhed omkring de involverede risici og til tilvejebringelse af praktiske midler mod dem. Endelig opfordrer Parlamentet Kommissionen til at udarbejde endnu en rapport, helst inden årets udgang, om gennemførelsen af denne henstilling med særligt henblik på gennemførelsen i de enkelte medlemsstater. Jeg anbefaler betænkningen til Parlamentet.
Hr. formand, fru kommissær, kære kolleger, beskyttelsen af mindreårige og den menneskelige værdighed er noget, der ligger os alle stærkt på sinde. Det er derfor udmærket, at Kommissionen har forelagt denne evalueringsrapport om de fremskridt, som vi gør på området audiovisuelle medier og internet. Hr. Beazley har, ligesom hr. Heaton-Harris før ham, udarbejdet en fortræffelig betænkning herom.
Alligevel vil jeg benytte denne lejlighed til endnu en gang at gøre opmærksom på, at tekniske midler og regulering fra højere sted ikke er tilstrækkeligt til at garantere denne beskyttelse. Der er altid mere eller mindre listige måder at komme uden om dem på, og børn er bestemt meget opfindsomme på det område. Selvregulering, som nu anvendes i vid udstrækning, viser sig at være et meget praktisk instrument. Men jeg vil endnu en gang henlede opmærksomheden på, at den bedste måde er og bliver bevidstgørelse af de mindreårige selv, deres forældre og deres lærere. Dette kan dels gøres ved, at der på skolerne lægges stor vægt på medieundervisningen, idet de unge skal lære selv at genkende skadeligt indhold, dels ved at give lærerne et værktøj såsom det nederlandske klassifikationssystem kijkwijzer. Vi havde i går en meget interessant høring om det. I Nederlandene er jeg også involveret i det. Det er et velgennemtænkt system, som også virkelig fungerer, og gennem dette kan de bevidst anvende audiovisuelle medieprodukter. Der hører en aldersgruppe med. MG6 betyder: 6 år, ønskeligt, at en voksen kigger med. Således gøres forældre en ekstra gang opmærksom på deres ansvar, for uinteresserede forældre skaber sårbare børn. Jeg opfordrer derfor medlemsstaterne og Kommissionen til, når de undersøger bedste praksis, at tænke på dette klassifikationssystem og også give medieundervisningen en plads, når skolernes læseplaner udarbejdes.
Hr. formand, kære kolleger, kære fru kommissær, jeg vil først gratulere hr. Beazley med hans betænkning og dernæst takke for det gode samarbejde. Dette emne ligger os alle på hjerte, hvilket den tidligere taler allerede har bekræftet. Der er mange spørgsmål, hvor vi er enige om, omtrent, at tillid er en bedre grundlæggende forudsætning for samarbejde end overdreven kontrol eller endda censur, som ikke er noget særligt godt grundlag for et godt samarbejde.
Vi er også enige om, at vi i højere grad skal reklamere for hotlines, således at de rent faktisk bliver benyttet overalt på europæisk plan, som vi ønsker det, og således at vi kan konstatere, hvor beskyttelse er nødvendig. Vi er også enige om, at vi skal stille de rigtige instrumenter til rådighed for forældrene, således at de sammen med deres børn kan vurdere, hvilke tv-programmer, computerspil og biograffilm der er de rigtige for deres børn, for også at kunne støtte dem i deres vurdering af programmerne. Her tilslutter jeg mig den tidligere taler. En harmonisering på europæisk plan hen imod en ensartet klassificering for hele av-området vil her være tvingende nødvendig, for det er et instrument, som betyder selvkontrol for forældre, selvkontrol for mindreårige, og som også vil kunne fungere på baggrund af tillid og netop ikke på baggrund af en meget omfattende kontrol eller endda censur.
Nu kommer jeg til det efter min mening vigtigste punkt for øjeblikket i forbindelse med denne "kasse": Internet synes at være et mirakel for mange, og mange står dér foran computeren og er simpelthen overvældet af alt det, der kommer ud, og glemmer i den forbindelse, hvilken indflydelse det kan have på mennesker, især børn og unge, hvis vi ikke bevidst tænker over, hvad der kommer til os. Jeg understreger tre gange, fire gange, 10 gange: mediedannelse, mediedannelse. Vi kan ikke begynde tidligt nok med at skærpe bevidstheden herom, med at være med til at udvikle den. Til det formål har vi ikke kun brug for politisk vilje, men vi har også brug for flere programmer. Til det formål har vi også brug for penge. Måske kan det her føre til et samarbejde mellem alle medspillere på europæisk plan, da det i sidste ende ligger alle på hjerte.
Hr. formand, mine damer og herrer, vi får hver dag flere og flere erfaringer med de store fremskridt, der sker inden for medierne, og navnlig tv. I alle lande vil De se - jeg ser det i hvert fald i mit eget land - udviklingen inden for den slags rædsomme, uetiske udsendelser, som er baseret på en eller anden form for frivillig indespærring og fængsling af mennesker på et bestemt sted, hvor seerne så skal kigge ind gennem nøglehullet i forventning om at se noget pikant, sædvanligvis en sexscene, for at vi ikke skal blive snydt, eller noget uventet, som er af interesse. Samtidig lærer især børn og unge i den mest følsomme alder imidlertid at dyrke den model, at man deltager i en form for lotteri og satser sin krop og sit sind for at få penge ud af det, som andre imidlertid mister.
Jeg finder alt dette fuldstændig uacceptabelt og vanvittigt, men det er noget, som ikke skal bekæmpes med lovbestemmelser eller administrative indgreb. Jeg mener heller ikke, at vi kan bekæmpe det med tekniske regler - sådan som andre medlemmer også har været inde på - og ikke engang med oplysning og undervisning af børn og unge, for forbud vækker tanker og får det hemmelige til at virke tiltrækkende. Jeg tror derfor ikke, at alt dette er tilstrækkeligt, især ikke fordi alle overalt, nu hvor vi har internettet, vil have adgang til disse emner og disse udsendelser enten i dag eller i morgen. Jeg tror, det er nødvendigt med en europæisk lovgivning og en regulering, der er stærkere end den, vi har i dag. Konkurrencen har sine hårde regler, og derfor tror jeg ikke særlig meget på selvregulering. Imidlertid ville det ikke være en dårlig idé med en etisk kodeks, som er mere forpligtende, end det er tilfældet i dag. Så vi giver forældrene og forbrugerne ret til at lægge pres på dem, der står bag disse elendige produkter. Det kan måske være en lille modvægt til konkurrencen. Lad os også se på de mere tekniske spørgsmål om de tidspunkter, hvor denne type udsendelser sendes, så der så vidt muligt kan foretages en adskillelse med hensyn til børns fritid og søvn osv. og visningen af disse udsendelser.
Hvis vi ikke finder frem til noget mere originalt og med lidt mere fantasi, er jeg imidlertid pessimist, hvad alt dette angår, med hensyn til fremtiden og hvad der kommer ud af denne type udsendelser.
Hr. formand, internet og fjernsyn har ændret verden. Viden og information er til rådighed i store mængder 24 timer i døgnet. Som jeg også i tidligere indlæg har sagt, udgør internet og fjernsyn imidlertid en afspejling af samfundet. Det bekræfter Kommissionens evalueringsrapport og ordføreren hr. Beazleys betænkning. Begge medier bruges også til kriminelle og nedværdigende formål. Jeg er glad for Kommissionens evalueringsrapport og ordførerens betænkning. Det er godt, at Kommissionen kan konstatere, at der i mange medlemsstater arbejdes på metoder til at bekæmpe spredning af børnepornografi. Dette gælder også for andre nedværdigende og ulovlige aktiviteter. Med rette henvises der til nødvendigheden af, at Kommissionen bliver ved med kraftigt at opfordre medlemsstaterne til at gennemføre bestemmelserne i henstillingen.
Med rette henviser ordføreren i sin betænkning først og fremmest til forældres ansvar, men også til det ansvar, som myndighederne og udbyderne af internetprodukter har. I fællesskab skal de sørge for, at mennesket anerkendes som en unik skabning og ikke som brugsgenstand til personlige behov. Netop børn fortjener beskyttelse her, således at de kan udvikle et sundt billede af mennesket. Det drejer sig ikke blot om børnepornografi her. Det drejer sig også om racisme, had og andre former for nedværdigende vildskud, som så let kan spredes gennem internet og fjernsyn.
Den globale udbredelse af internet og fjernsyn kræver en international løsning. Jeg støtter medlemsstaternes ønske om at underkaste nationale lovgivningsrammer visse minimumsstandarder på europæisk og måske på globalt plan. Jeg synes, at kombinationen af nationale rammer og internationale minimumsstandarder er fornuftig. Dette øver retfærdighed mod det globale problem og den kulturelle mangfoldighed. Desuden giver opretholdelse af nationale lovgivningsrammer ikke medlemsstater mulighed for at dække sig bag international lovgivning.
Forslaget om at høre alle involverede parter ved udarbejdelsen af adfærdskodekser og andre muligheder for at bekæmpe spredningen af pornografi og racistisk materiale er nyttigt. Jeg vil dog tilføje, at når det drejer sig om at censurere og gribe ind over for ulovligt materiale, er politiet og retsvæsenet de lovmæssigt ansvarlige myndigheder.
Til sidst, hr. formand, vil jeg opfordre Kommissionen til at opmuntre medlemsstaterne til fortsat at være opmærksomme, når det gælder misbrug, som spredes gennem fjernsyn, videospil og film. Af betænkningen fremgår det, at der er gjort færre fremskridt på disse områder end på internetområdet. Mindre tydeligt misbrug er stadig misbrug. Og når det drejer sig om beskyttelse af mindreårige og den menneskelige værdighed, kan vi ikke være alerte nok.
Jeg erklærer Europa-Parlamentets session, der blev afbrudt torsdag den 11. april 2002, for genoptaget.
Hr. formand, hvad angår den betænkning, som jeg har udarbejdet, og som De netop har omtalt, vil jeg, eftersom den er blevet vedtaget enstemmigt af både Udvalget om Økonomi og Valutaspørgsmål og Udvalget om Retlige Anliggender og Det Indre Marked, og eftersom det blot drejer sig om en ændring af retsgrundlaget, som Parlamentet - de to udvalg enstemmigt - ikke har accepteret, anmode om, at afstemningen finder sted i morgen uden forhandling i aften, for jeg vil givetvis være den eneste taler.
Jeg anmoder derfor om, at den tages af dagsordenen i dag og sættes direkte under afstemning i morgen, så både formanden og alle andre kan spare tid.
Næste punkt på dagsordenen er redegørelser fra Rådet og Kommissionen om mødet mellem Euro-Middelhavsområdets udenrigsministre i Valencia den 22.-23. april 2002 og situationen i Mellemøsten.
Mange tak, hr. formand. Det er mig en glæde at kunne møde op her og informere om to emner, der af indlysende grunde hænger sammen.
På den ene side er der forløbet af den femte Euro-Middelhavsministerkonference, som fandt sted i Valencia i går og i forgårs, og på den anden side er der situationen i Mellemøsten, de seneste begivenheder og den indsats, der bliver gjort for at bringe processen på rette spor igen.
Hvis De tillader det, vil jeg indlede med at redegøre for det, som ministermødet efter min mening resulterede i, og slutte af med nogle kommentarer om situationen i Mellemøsten.
Jeg vil først sige, at vi alle var i tvivl om, hvorvidt Euro-Middelhavsministerkonferencen ville blive til noget af indlysende årsager: Situationen i Mellemøsten skabte stor usikkerhed, frembød alvorlige risici, og på visse tidspunkter var der mange, som tvivlede på, om mødet overhovedet kunne afholdes. Derfor mener jeg, at det, at vi har kunnet afholde det, er en succes i sig selv.
Men ud over at vi afholdt mødet, er det også en succes, at alle de tilstedeværende var enige om konklusionerne. Som De ved, besluttede delegationerne fra Syrien og Libanon til sidst ikke at deltage for ikke at mødes med Israels delegation, men de øvrige lande i Middelhavsbækkenet deltog, og de 25 lande vedtog enstemmigt en handlingsplan, et program for områder så følsomme som retlige og indre anliggender, og også et program for at sætte dialogen i gang mellem kulturer og civilisationer. Jeg mener, at det - der har krævet et stort forudgående arbejde og også et intensivt arbejde under konferencen - i sig selv er bemærkelsesværdigt.
Jeg vil også fremhæve, at praktisk talt alle medlemsstaterne i Barcelona-processen deltog på ministerplan og dermed med et meget højt niveau for deltagelse og beslutningstagning, og det vil jeg takke både landene syd og øst for Middelhavet og mine kolleger i EU for.
Som sagt har der været et stort forudgående arbejde. Hvis det ikke havde fundet sted, ville denne konference med de enorme vanskeligheder og den enormt spændte situation, der er i Mellemøsten, ikke have kunnet afholdes, og den ville heller ikke have ført til noget positivt resultat. Jeg tænker på dokumenter som formandskabets dokument om dets prioriteter, Kommissionens meddelelse, retningslinjerne fra det seneste Råd (almindelige anliggender) og alle dokumenter og bidrag fra landene syd og øst for Middelhavet.
Men her vil jeg også og især nævne Europa-Parlamentets betænkning, som i øvrigt er udarbejdet af et spansk medlem, hr. Esteve. Det er en glimrende betænkning, som jeg sætter særligt højt. Vi har overtaget en stor del af forslagene i den, og vi vil desuden bestræbe os på at indarbejde nogle flere af dem, for vi mener, at de alle er værd at overveje. Jeg vil derfor sige, at alt, hvad vi har opnået og vedtaget - jeg gentager: enstemmigt - i Valencia, ikke blot er resultatet af en vilje til at opnå enighed, men også resultatet af alles bidrag. Det er første gang - det vil jeg tale om senere - siden Barcelona-erklæringen i 1995, at dokumenter af denne art vedtages enstemmigt og ikke bare som rene erklæringer fra formandskabet som konklusioner på en række debatter.
Jeg vil også i denne sammenhæng fremhæve - og det vil jeg vende tilbage til senere - at vi har vedtaget oprettelsen af Den Parlamentariske Euro-Middelhavsforsamling. Jeg mener, at det er et glimrende skridt. Det er Europa-Parlamentets idé, som vi har overtaget, og som vi finder yderst relevant.
I en international konjunktur, der er mærket af den 11. september, og for et EU på tærskelen til den største udvidelse i dets historie, der næsten vil fordoble antallet af medlemmer, mener jeg ikke, at der er nogen tvivl om, at Middelhavsområdet vil være vores strategiske grænse, et scenario, hvor der skal skabes et område med fred, stabilitet, udvikling og delt velstand, et område, hvor den dialog og det samarbejde mellem kulturer og civilisationer, der er hensigten med Barcelona-erklæringen, muliggøres.
Og som enhver anden proces tager Barcelona-processen form lidt efter lidt. Hvis vi ser tilbage, er vi kommet langt siden Barcelona, og et af beviserne er, at vi allerede har indgået 11 af de 12 associeringsaftaler, som det var planen at indgå med landene i Syd. I Valencia underskrev vi aftalen med Algeriet, og aftalen med Libanon er færdig og mangler kun at blive underskrevet. De øvrige er alle sammen underskrevet, og mange af dem er trådt i kraft.
Men alligevel er disse fremskridt, der er store, ikke tilstrækkelige. Barcelona-processen, hvis strategi og eksistens i sig selv har en uvurderlig værdi, har brug for en ny politisk tilskyndelse, en slags pejlemærke, der kan overføre målene fra Barcelona fra papir til virkelighed. Og denne udfordring, denne ambition om at give Barcelona-processen, som vi alle mente var ved at gå i stå, en ny politisk tilskyndelse tages op i handlingsplanen fra Valencia, det fælles program for retlige og indre anliggender og ligeledes programmet om dialogen mellem kulturer og civilisationer. Det har vi alt sammen vedtaget enstemmigt på den femte Euro-Middelhavsministerkonference.
Og det betyder ikke bare at bibeholde alle processens transformationsmuligheder, men også at skabe forandringer i både form og indhold. Jeg har allerede talt om formen. Det drejer sig om det første politiske dokument vedtaget af processens medlemmer i fællesskab på en ministerkonference. Det giver handlingsplanen og de andre dokumenter, jeg har nævnt, karakter af social kontrakt på Euro-Middelhavsområdet, af fælles projekt og engagement. Jeg vil gerne gentage dette budskab: Barcelona-processen, Euro-Middelhavsdialogen er ikke noget fra De 15 til De 12, det er noget fra De 27, og vi ønsker, at det mere og mere opfattes som fra De 27. Og de vedtagne dokumenter giver også transformationsmuligheder, fordi de indeholder en række principper, som efter vores mening bør inspirere til transformation af processen, og fordi de omfatter en række vigtige initiativer, der som helhed kan give anledning til et kvalitativt spring i opbygningen af Euro-Middelhavspartnerskabet.
Hvilke principper drejer det sig om? Jeg talte lige om et af dem, nemlig princippet om medejerskab, og ligeledes princippet om synlighed, der går ud på, at processen skal opfattes som sådan, ikke bare af regeringerne, men også af de respektive civile samfund. Princippet om kapillarvirkning handler om, at der sker en overførsel til alle de tilstedeværende aktører. Og også andre principper om f.eks. strukturering, troværdighed, effektivitet og konkretisering af processen. Konkretisering af processen kræver initiativer. En fuldstændig redegørelse kræver naturligvis en læsning af handlingsplanen, som er meget udtømmende, men ud over betydningen af alle de initiativer vil jeg gerne give en oversigt over dem, der efter min mening i øjeblikket har størst politisk relevans i processens tre kapitler: det politiske og institutionelle kapitel, det økonomiske og finansielle kapitel samt det sociale, kulturelle og menneskelige kapitel.
Inden for det politiske og institutionelle kapitel vil jeg fremhæve en større demokratisering af processen ved hjælp af forslaget om oprettelse af Den Parlamentariske Euro-Middelhavsforsamling, som vi skal sørge for iværksættes hurtigst muligt. Også ved hjælp af udvikling af nye mekanismer til samarbejde og politisk dialog mellem De 27, herunder spørgsmål som sikkerheds- og forsvarspolitikken, som jeg synes er meget vigtig, eller terrorisme - som jeg vil tale om senere - eller fremme af menneskerettighederne. Og der vedtages også foranstaltninger, som kan skabe tillid og partnerskab.
Som sagt indgår terrorisme for første gang i Barcelona-dagsordenen, noget, som jeg naturligvis finder helt nødvendigt for øjeblikket. Og det bestemmes også, at planens gennemførelse for første gang - da det er en specifik handlingsplan, der er vedtaget af alle - skal overvåges og evalueres på den kommende sjette Barcelona-ministerkonference, hvilket efter min mening vil bibringe den troværdighed.
Hvad angår det økonomiske og finansielle kapitel, bekræfter Valencia-handlingsplanen målet om at oprette et Euro-Middelhavsfrihandelsområde i 2010. Det kræver, at alle de associeringsaftaler, som jeg har nævnt, ophæves, og ligeledes, at Syd-Syd-integrationen fuldføres. Det er yderst relevant, at der tilskyndes til frihandelsområder i Syd, og derfor har vi bifaldet og fuldt ud støttet - ikke bare politisk, men også teknisk, takket være Kommissionen - den såkaldte Agadir-proces indledt af Marokko, Tunesien, Egypten og Jordan. Vi ved alle, at for at Euro-Middelhavsprocessen kan blive en succes, er det nødvendigt at sikre den økonomiske og dermed den sociale og politiske udvikling i landene i Syd. Og det sker bl.a., som noget vigtigt, ved passende kanalisering af investeringsstrømme, og her omfatter planen en af formandskabets vigtigste prioriteter, nemlig oprettelsen af et nyt finansielt instrument, der begynder at fungere som en styrket facilitet i Den Europæiske Investeringsbank til støtte for infrastrukturprojekter og især til støtte for den private sektor. Dernæst har vi planlagt, at der inden for et år eventuelt træffes beslutning om at omdanne denne styrkede facilitet til en bank, et datterselskab af Den Europæiske Investeringsbank, hvor kapitalen er åben for eventuelle andre lande eller institutioner, som vil gøre det muligt at overføre flere finansielle ressourcer til regionen.
Planen omfatter også konklusioner og beslutninger vedtaget på Euro-Middelhavsministermøderne om handel og industri, som blev afholdt i henholdsvis Toledo og Málaga. På det handelsmæssige område omfatter den en række foranstaltninger, der skal fremme investeringer og liberalisering af tjenesteydelser. Og på det industrielle område indeholder den bestemmelser, der skal fremme harmoniseringen på lovgivningsområdet for at lette integrationen af vores partnere, begunstige innovation og adgang til ny teknologi og styrke den private sektors rolle i opbygningen af Euro-Middelhavspartnerskabet.
Inden for dette kapitel vil jeg også særligt nævne de foranstaltninger, der har til formål at fremme investeringer i infrastruktur og sammenkobling af vores middelhavspartneres transport-, telekommunikations- og energinet med de transeuropæiske net, og her vil jeg igen takke Kommissionen for dens store og meget positive arbejde. På dette område vil jeg også fremhæve EU's vilje til at lette inddragelsen af middelhavspartnerne i satellitnavigationsnettet Galileo.
Hvad angår det sociale, kulturelle og menneskelige kapitel, har formandskabet forsøgt at imødegå udfordringer foranlediget af spørgsmål så aktuelle som indvandring, dialog mellem kulturer og civilisationer og det civile samfunds forskellige aktørers deltagelse i Euro-Middelhavsprojektet ved i handlingsplanen at inddrage en række foranstaltninger, hvoraf jeg vil fremhæve følgende: for det første vedtagelsen af et rammedokument, som jeg allerede har omtalt, om retlige og indre anliggender, der bl.a. omhandler emner så vigtige som bekæmpelse af narkotika og organiseret kriminalitet, bekæmpelse af terrorisme, håndtering af migrationsstrømme og bevægelighed for personer. Og det har også ført til, at vi i Valencia traf beslutning om at indkalde til en Euro-Middelhavsministerkonference om migration.
Hr. formand, i går var der igen 11 mennesker fra afrikanske lande, der døde ud for Spaniens kyster, da deres skib sank. Denne tragedie, som sker meget ofte, kan ikke være os ligegyldig. Jeg tror, at vi, selv om det er svært, skal finde en løsning, så disse mennesker ikke ser sig nødsaget til at prøve at komme ind i Europa på en måde, der er så dramatisk, og som skaber så mange tragedier.
Jeg synes, det er nobelt under disse omstændigheder at minde om det her.
Tak for denne bemærkning om denne tragiske begivenhed. Det fører vi til protokols.
Næste punkt på dagsordenen er betænkning (A5-0092/2002) af Kindermann for Fiskeriudvalget om årsberetning fra Kommissionen til Rådet og Europa-Parlamentet om resultaterne af de flerårige udviklingsprogrammer for fiskerflåden ved udgangen af 2000 (KOM(2001) 541 - C5-0007/2002 - 2002/2006 (COS)).
Hr. formand, kære kolleger, Kommissionen har endnu en gang udskudt vedtagelsen af forslagene til reform af den fælles fiskeripolitik, som oprindeligt skulle have fundet sted i sidste uge. Det har om ikke andet den fordel, at Kommissionen får et par uger mere eller måske endda endnu længere tid til at inddrage de forslag til den fremtidige flådepolitik, som vi stemmer om i dag i forbindelse med min betænkning, i sine reformforslag.
Men nu til min betænkning, hvor jeg helt bevidst har begrænset mig til Kommissionens beretning om gennemførelsen af de flerårige udviklingsprogrammer med henblik på at nedbringe flådens størrelse. Da vi nu befinder os i den varme forberedelsesfase til reformen af den fælles fiskeripolitik generelt og dermed også af flådepolitikken specielt, vil jeg gerne kommentere de flerårige udviklingsprogrammer generelt for at pege på nogle problemer, som der i hvert fald bør tages hensyn til i forbindelse med reformen. Til afstemningen i dag foreligger der kun to enslydende ændringsforslag, som jeg som ordfører uden videre kan støtte. Det viser, at der i Fiskeriudvalgets vurdering er enighed om, at Kommissionens årsberetning for 2000 ligesom de foregående årsberetninger især har vist én ting, nemlig at de flerårige udviklingsprogrammer ikke har nået deres mål, en mærkbar reduktion af flådekapaciteten og dermed af fiskeriindsatsen.
Vi beklager, at flertallet af medlemsstaterne igen ikke har opfyldt målsætningerne for deres flerårige udviklingsprogrammer. Vi opfordrer medlemsstaterne til at sætte massive anstrengelser ind på at få reduceret deres flåder, og samtidig finder vi det positivt, at Kommissionen har indledt sager om overtrædelse af traktaten mod flere medlemsstater, som igen ikke har opfyldt målene for deres flerårige udviklingsprogrammer. Samtidig opfordrer vi indtrængende Rådet og Kommissionen til at analysere årsagerne til, at målene ikke er nået, og udvikle mere effektive sanktioner.
Vi opfordrer desuden Kommissionen til at tage nøje hensyn til behovet for at finde en balance mellem flådesegmenternes fangstkapacitet og/eller fiskeriindsatsen pr. medlemsstat og de fangstrettigheder, der står til deres rådighed. Kommissær Fischler talte i sidste uge i Fiskeriudvalget om en overkapacitet af fiskerfartøjer i EU på ca. 40%, og dette tal er ikke bare alarmerende, det understreger så meget desto mere, at der er presserende behov for handling på dette felt.
Denne store overkapacitet skyldes især, at instrumentet til reduktion af flåden ikke har nået sit mål, og at der i de seneste år sågar kan konstateres en vækst i flådekapaciteten. Dette problem må der derfor tages fat på hurtigt. Kommissionen må imidlertid absolut sikre, at reduktionen af flåden bliver gennemført på en socialt forsvarlig måde, ved at der anvendes EU-midler til at afbøde sociale urimeligheder. Et effektivt middel er attraktive præmier til fiskerne, som EU og medlemsstaterne i fællesskab bruger til at købe fiskeritonnage fri, enten til ophugning, anvendelse til andre formål end fiskeri eller til salg.
Disse præmier bør være obligatoriske, og derudover bør det undersøges, om Fællesskabet kan bidrage med en større finansieringsandel. Det hidtidige system har ført til, at fiskere, som vil indstille deres virke, sælger deres skibs tonnage på markedet, og at flåden således i stadig større omfang opkøbes af stærke selskaber. Det fører imidlertid ikke til nogen reduktion af kapaciteten. Endelig må bestræbelserne for at reducere flådekapaciteten ikke ske på bekostning af arbejdsforholdene om bord og skibets sikkerhed eller fangstens kvalitet. Derfor skal der også fortsat gives strukturstøtte til modernisering af flåden. Der skal imidlertid findes midler og veje, som kan forhindre, at der samtidig sker en øgning af fiskeriindsatsen.
Jeg er klar over, at det ikke er nogen let opgave for Kommissionen at stille et afbalanceret forslag, og vi er meget spændte på at se dens reformforslag. Til sidst vil jeg gerne takke alle de kolleger, som har hjulpet med ved denne vanskelige opgave, og især tak til Kommissionen for det konstruktive samarbejde.
Hr. Kindermann, jeg beundrer vores kommissær Fischler, der som østriger også må sætte sig ind i emnet om en af de helt store flåder.
Hr. formand, hr. kommissær, mine damer og herrer, det er en god betænkning, vores kollega, hr. Kindermann, har lavet, og vi står over for et kompliceret og meget vigtigt emne. Derudover er det politisk en meget passende betænkning inden for rammerne af reformen af den fælles fiskeripolitik, som vi er i gang med. Den behandles på et tidspunkt, hvor der åbenbart foreligger nogle forslag, hvor støtteordningerne til fornyelse og modernisering af flåden diskuteres eller foreslås afskaffet.
Jeg vil derfor lykønske vores ordfører, hr. Kindermann, med dette arbejde, og jeg vil anmode hr. Fischler om at tage det, der siges her i dag i Europa-Parlamentet, til efterretning, og jeg håber, Parlamentet vedtager Kindermann-betænkningen. Hr. Fischler, vise mænd indrømmer deres fejl. Derfor anmoder jeg Dem om at tage det til efterretning, hvis Parlamentet udtaler sig i den retning.
Hr. Kindermanns betænkning er blevet vedtaget i Fiskeriudvalget, og efter min mening er betænkningen blevet forbedret med de stillede ændringsforslag. Jeg synes, det er passende at understrege nogle aspekter i betænkningen. Først og fremmest er flådepolitikken afgørende, og den har en stor indflydelse på fiskeriet, men også på de fiskeriafhængige regioner, og endelig på den europæiske økonomiske og sociale samhørighed. Det er et meget relevant aspekt, der understreges i betænkningen.
Flådepolitikken er et vigtigt politisk instrument, men det er ikke det eneste. Der er andre instrumenter, der bør supplere det, som tekniske foranstaltninger, TAC'er, fiskeriforbud, fiskedage osv. At forøge flådens styrke betyder ikke at fiske mere, men at fiske bedre, med større sikkerhed, med større beboelighed og med større hygiejnemæssige og sanitære garantier for behandlingen af fisken om bord. Derfor er der stadig brug for FIUF-støtten til fornyelse og modernisering af vores flåde, hvilket er et afgørende aspekt for, at der stadig er fiskere og en konkurrencedygtig flåde. Derfor anmodes Kommissionen om at træffe foranstaltninger, der gør det muligt at forøge de renoverede skibes styrke og lasteevne. Derfor anmodes der også om inden for rammerne af reformen af fiskeripolitikken at indføre ensartede kriterier og målsætninger for at måle kapaciteten og opdelingen af medlemsstaternes flåde samt at etablere en ordning med skibes ind- og udførsel i registre, som garanterer, at der ikke sker en stigning i kapaciteten.
I sidste ende står vi over for en klar og koncis betænkning, som jeg håber kan markere Fiskeriudvalgets og Parlamentets linje i forbindelse med reformen af den fælles fiskeripolitik, der nærmer sig det, vi ønsker, som går ind for opretholdelsen af en fornyet og således konkurrencedygtig fiskerisektor og ikke for en nedlæggelse af sektoren, hr. Fischler.
Hr. formand, jeg vil gerne lykønske ordføreren med denne betænkning, som først og fremmest skal ses i sammenhæng med genopbygningen af fiskebestande. Hovedpunkterne er først og fremmest genopbygning af fiskebestande og desuden behovet for at finde frem til, hvordan man kan måle fiskerflåderne.
Jeg bifalder hr. Kindermanns arbejde på dette område. Han har givet os nogle meget gode fingerpeg ved bl.a. at minde om, at vi ikke har med en enkelt fællesskabsflåde at gøre, men med de enkelte medlemsstaters fiskerflåder, og at hver medlemsstat har sin egen kvote for de enkelte fiskebestande.
Med hensyn til de data, som betænkningen bygger på, skal vi huske, at medlemsstaternes frist for indberetning af nye tal er slutningen af 2003, og at vi stadig ikke ved, hvor mange skibe der er i EU's fiskerflåde. Det er bekymrende, og det skal der gøres noget ved. Jeg sætter pris på hr. Kindermanns understregning heraf.
Til sidst vil jeg sige, at medlemsstaterne bør give oplysninger videre til deres regeringer og parlamenter. Fiskeri er en af grundpillerne i livet uden for byerne i Skotland. Jeg ved, at det er mine vælgeres ønske, at det skotske parlament holdes fuldstændig og direkte underrettet om udviklingen på EU-plan.
Hr. formand, hr. kommissær, først og fremmest en tak til kollega Heinz Kindermann for en seriøs og gennemarbejdet betænkning. De fælles udviklingsprogrammer for fiskeriflåden er det principielle problem i den fælles fiskeripolitik, da den europæiske flåde er alt for stor. Kommissær Fischler nævnte i sidste uge, at flåden var 40% for stor. Det betyder, at vi i øjeblikket med den ene hånd giver penge til ophugningsstøtte i et forsøg på at reducere flådens størrelse, samtidig med at vi med den anden hånd yder bistand til modernisering, og det vil sige, at denne modernisering og denne bistand i de seneste år har ført til, at den samlede flåde, den samlede fiskerikapacitet, reelt er blevet forøget. Det er en ond cirkel, som vi bliver nødt til at bryde. Derfor bør vi nok i forbindelse med reformen overveje at indføre en periode, hvor vi ikke yder bistand til modernisering af flåden. Jeg ser frem til Kommissionens forslag på netop det område ud fra princippet om, at der er for få fisk til for stor en flåde; nu må alle medlemsstater leve op til de fælles beslutninger, og vi bør egentlig også give de lande, som hidtil har efterlevet de fælles beslutninger i FUP-programmerne, en præmie.
Hr. formand, jeg takker ordføreren for hans arbejde på dette område. Det står klart, at EU's fiskerflåde har større kapacitet end tilgængelige ressourcer, og der er derfor behov for en beslutsom indsats for at sikre genopretningen af mange fiskebestande på et bæredygtigt niveau. Det er derfor afgørende vigtigt at reducere flåden. Det samlede fiskeri og flådens størrelse skal reguleres i forhold til de tilgængelige ressourcer.
Jeg erklærer Europa-Parlamentets session, der blev afbrudt torsdag den 25. april 2002, for genoptaget.
Kære kolleger, den 6. maj blev den nederlandske politiker og kandidat til parlamentsvalget i Nederlandene, Pim Fortuyn, i denne uge skudt og dræbt i Hilversum. Samme dag fordømte jeg på egne og Parlamentets vegne uforbeholdent mordet og gav udtryk for vores solidaritet med det nederlandske folk og ofrets familie, venner og kolleger.
Ytringsfrihed er en af vores mest grundlæggende og værdsatte rettigheder - en kerneværdi i vores demokratier. Som demokrater forsvarer vi enhver persons ret til frit at deltage i det politiske liv og udøve sin demokratiske ret. Det omfatter retten til at give udtryk for sine idéer, uanset om vi kan lide dem. Det er præcis grundlaget for vores demokratiske system.
I fordømmelse af dette og al anden politisk vold, uanset hvornår, hvor og af hvem den begås, vil jeg gerne anmode Dem om at iagttage et minuts stilhed.
Formanden. Jeg vil også gerne på vegne af Europa-Parlamentet bifalde løsladelsen af Daw Aung San Suu Kyi.
Daw Aung San Suu Kyi modtog Europa-Parlamentets Sakharovpris i 1990 og Nobels fredspris i 1991. Hun har i sit eget land i særdeleshed altid været frontfigur i kampen for demokrati, frihed og menneskerettigheder. Hendes løsladelse og hendes ret til på ny at føre et partipolitisk liv er et stort skridt på vejen imod indførelse af demokrati i Burma. Jeg håber, at den snart følges op af løsladelser af andre politiske fanger i Burma.
Jeg hørte Aung San Suu Kyis opfordring i sidste uge til en fælles EU-politik om Burma. Jeg gav på vegne af Parlamentet udtryk for håbet om, at løsladelsen følges op af udarbejdelsen af en sådan politik i samarbejde med Europa-Parlamentet. Vi ser frem til at byde hende personligt velkommen i Parlamentet inden for en ikke al for fjern fremtid, så hun kan tale på egne vegne i modsætning til tidligere, hvor bl.a. hendes mand har talt meget overbevisende på hendes vegne.
Hr. formand, jeg havde håbet på en hurtig behandling af spørgsmålet om flyobservatørerne (12 britiske og to nederlandske statsborgere), der den 26. april blev dømt ved en domstol i Kalamata i Grækenland. De blev idømt meget hårde straffe. Jeg taler især på vegne af mine vælgere Paul og Lesley Coppin. De blev erklæret skyldige i overtrædelser, som ikke er overtrædelser i deres eget land. Dommene er fuldstændig ude af proportioner.
Det drager eventuelle ambitioner om at udvikle et område med frihed, sikkerhed og retfærdighed i EU baseret på gensidig tillid mellem retssystemerne i tvivl. Det afslører så afgjort potentielle fejl i den europæiske arrestordre.
Hr. formand, jeg vil anmode Dem om over for de græske myndigheder at give udtryk for vores bekymring og tilskynde dem til en hurtig appelprocedure for flyobservatørerne, så dommene ophæves.
Hr. formand, jeg er fuldstændig enig med Dem i, at man skal være forsigtig i sine udtalelser, når en sag er sub judice, sådan som sagen om plane-spotters. Jeg er sikker på, at vi nu, da sagen er sub judice, vil se appeller, og hvad man end mener om det besvær, som nogle medlemmer fra ens valgområde har været udsat for, er princippet om forskelsbehandling i beføjelser en for alvorlig sag til, at man åbenhjertet kan kræve, at der foretages indgreb over for dette princip.
Hvad angår den europæiske anholdelsesbeslutning, hr. formand, ville jeg virkelig også være meget nervøs, hvis hr. Van Orden skulle anholde mig.
Jeg beklager, at der på grund af den overfyldte dagsorden kun kan behandles tre uopsættelige spørgsmål. Jeg er enig med hr. Katiforis og Dem i, at vi, når vi taler om flyvesportentusiaster, ikke må blande os i national strafferetspolitik, men dette viser jo, at der er grund til at harmonisere straffen for forbrydelser bedre på europæisk plan, navnlig siden de foranstaltninger, som blev truffet den 11. september. De Liberale ville stille forslag om uopsættelig behandling af spørgsmålet, men desværre blev det ikke til noget på grund af andre prioriteter. Om de andre uopsættelige spørgsmål stilles der omtrent hver måned et forslag om uopsættelig forhandling eller et beslutningsforslag, og hvad det angår, beklager jeg, at vi ikke tager et europæisk spørgsmål op.
Jeg vil tage sagen op under hensyntagen til nødvendigheden af at respektere adskillelsen mellem den politiske og den dømmende magt.
Hr. formand, De er vidende om det enorme chok over togulykken i fredags ved stationen Potters Bar i Hertfordshire, der medførte syv døde og omkring 70 sårede.
Det er ikke passende at drage konklusioner, mens ulykken stadig undersøges, men jeg håber, at De på vegne af Parlamentet sender kondolenceskrivelser og giver udtryk for vores medfølelse med de pårørende via de britiske myndigheder samt tilskynder Kommissionen til at fortsætte samarbejdet med jernbanerne omkring sikkerhedsspørgsmål. Dette er en linje med særdeles stor pendlertrafik. Tusindvis af mennesker benytter den hver dag. Jeg og mange andre rejste med nøjagtig samme rute aftenen før. Få kilometer længere fremme skete dødsulykken i Hatfield for kun 18 måneder siden. Jeg er derfor helt sikker på, at man i høj grad vil værdsætte Deres initiativ i denne henseende.
Hr. formand, jeg har en bemærkning til forretningsordenen. Som De ved, har næsten en tredjedel af det irske folk sendt over 1 million breve til den britiske premierminister Tony Blair, hvor de kræver, at det nukleare oparbejdningsanlæg i Sellafield lukkes. Gang på gang er dette nukleare anlæg blevet fundet for let, og de fleste uafhængige eksperter har klart og tydeligt meddelt, at det er særdeles mistænkeligt og usikkert.
Hr. formand, mit indlæg i går om proceduren er forkert indført. Der står: "Hr. Alyssandrakis, der protesterer over ændringen af straffeloven i Slovenien for nylig". Det drejer sig faktisk om et forsøg på at ændre det ændringsforslag, der er stillet, og ikke om en ændring, der allerede er foretaget. Det vil jeg gerne have korrigeret.
Hr. formand, jeg bad også om ordet i går, men på grund af tidsnød fik jeg det ikke. Jeg ville gerne bemærke følgende: Mens oplysningerne ikke udelukker et nyt angreb på israelske tropper i Gazastriben, men ignorerer den nedslagtning, som det vil medføre, og mens Israels regeringsparti, Likud, efter afstemning åbent går ind for, at der ikke oprettes en palæstinensisk stat, jages 13 palæstinensiske frihedskæmpere bort fra deres fædreland på Sharons krav, idet de bliver betragtet som terrorister. Rådet har endnu ikke truffet nogen afgørelse. Hvilke lande Rådet på et tidspunkt vil afgøre, at disse frihedskæmpere kan blive modtaget i, er jeg ikke klar over.
Mit spørgsmål er, hr. formand, hvordan disse 13 frihedskæmperes situation vil være, hvor de end rejser hen, og om der er mulighed for, at Israel engang i fremtiden kan kræve, at de sendes tilbage, hvilket naturligvis ville være forbryderisk. Vil EU i øvrigt fortsætte med at være medskyldig med regimet i Israel, idet man lader hånt om Europa-Parlamentets beslutning om at stoppe partnerskabsforbindelsen med Israel og fortsætter med at finansiere og forsyne dette forbryderiske regime med udstyr?
Hr. Korakas, tak for Deres indlæg, men i øjeblikket behandler vi protokollen og dagsordenen. I dagsordenen er der et punkt om Mellemøsten. Deres spørgsmål vedrører forhandlingen om Mellemøsten i morgen.
Hr. formand, så vidt jeg kan se, har jeg på basis af tidsfordelingen ikke mulighed for at fremføre mit indlæg. Så hvis De ville sørge for, at vi får et minut til at genformulere spørgsmålene.
Hr. Korakas, jeg vil ikke gå ind i en nærmere diskussion om fordelingen af taletid. De ved udmærket, at der er en forretningsorden, der skal overholdes. Jeg må påpege over for Dem, at de spørgsmål, De stiller, angår og vedrører forhandlingen om Mellemøsten og ikke den behandling af dagsordenen og protokollen, der foregår i øjeblikket.
Næste punkt på dagsordenen er afstemning om anmodning om uopsættelighed for forslag til Rådets forordning om særlige adgangskrav og dertil knyttede betingelser for fiskeri efter dybhavsbestande (KOM(2002) 108 - C5-0135/2002 - 2002/0053(CNS))
Hr. formand, jeg har rådført mig med ordføreren, hvad angår Rådets anmodning i forbindelse med Kommissionens forslag til Rådets forordning om særlige adgangskrav og dertil knyttede betingelser for fiskeri efter dybhavsbestande, og jeg opfordrer Parlamentet til at forkaste anmodningen.
Dybhavsbestande er fiskebestande, der fanges i farvande uden for de vigtigste fiskepladser på kontinentalsoklen. De er fordelt på kontinentalskråningerne eller omkring undersøiske bjerge. Der er tale om langsomt voksende arter, der er særligt sårbare over for overfiskning. Da fiskeriet efter disse arter har været under udvikling i de senere år, er det nødvendigt at indføre et forvaltningssystem for at sikre en bæredygtig udnyttelse af dem. De videnskabelige vurderinger, vi har modtaget, tyder på, at de mest hensigtsmæssige bevarelsesforanstaltninger for disse arter skal baseres på en begrænsning og i visse tilfælde en reduktion af fiskeriindsatsen.
Dette forslag introducerer foranstaltninger til forvaltning af indsatsen inden for fiskeriet efter dybhavsarter. Det omhandler ligeledes foranstaltninger til indsamling af oplysninger til brug ved videnskabelig evaluering og hensigtsmæssig forvaltning. Dette forslag tager sigte på at begrænse fiskeriindsatsen til det nuværende omfang og at tilvejebringe forbedrede data til videnskabelig evaluering. Kommissionen vil senere foreslå yderligere foranstaltninger til indsatsforvaltning i overensstemmelse med de videnskabelige vurderinger.
Forslaget ledsages af et separat kommissionsforslag om at begrænse fangsterne gennem kvoteforvaltning. Selv om det er en presserende og vigtig sag, har vi endnu ikke set tiltag fra EU på dette område. Derfor skal Fiskeriudvalget overveje sagen grundigt. Vi modtog Rådets anmodning om uopsættelig forhandling den 3. maj, men vores første udveksling af synspunkter om sagen er planlagt til den 22. maj. I betragtning af Kommissionens manglende indsats til dato, finder jeg det ikke urimeligt, at Parlamentet får et par måneder til at undersøge sagen. Jeg synes også, det er mærkeligt, at Rådet anmoder om uopsættelig forhandling på dette område, når det er vores opfattelse, at rådsformanden har været involveret i forsøg på at udsætte tidsplanen for offentliggørelsen af forslag til en reform af den fælles fiskeripolitik.
Jeg opfordrer derfor Parlamentet til at forkaste anmodningen om uopsættelig forhandling.
Mange tak, hr. Stevenson. Deres tale er en talers opfattelse mod forslaget.
Jeg kan ikke se nogen, der ønsker at argumentere for forslaget.
Hr. formand, i dag får vi en glimrende lejlighed til at give vores europæiske tilhørsforhold et frisk pust her i Strasbourg. I cykelløbet Giro d'Italia køres der nemlig en etape, som slutter i Strasbourg, og for at fejre euroens indførelse er Giro d'Italia i år blevet til Giro d'Europa. Feltet startede nemlig i Groningen i Holland, hvorefter det kørte gennem Belgien, Luxembourg og Tyskland, og dagens etape bringer det så til Strasbourg, som det efterhånden har en gammel, venskabelig forbindelse til, eftersom Giroen blev præsenteret i Parlamentet under mødeperioden i februar.
Når jeg gerne vil minde om denne begivenhed, er det ikke bare for at understrege den store betydning af, at Giro d'Italias arrangører har valgt at påtage sig denne opgave og krydse det halve af Europa, før de vender tilbage til Italien, men også for at fortælle de parlamentsmedlemmer, der måtte være interesserede, at jeg stadig har nogle af de badges, der giver adgang til at overvære opløbet ved 17-tiden i dag. Det er en god idé at begive sig hen til området omkring målstregen - som faktisk befinder sig i Petite France-området - et lille stykke tid inden opløbet, så man undgår trafikpropper.
De, der under alle omstændigheder stadig ikke har fået en badge, kan møde op med vores skilt fra Europa-Parlamentet, eftersom vi tilhører samme familie. Europa-Parlamentet og Giro d'Italia har nemlig sluttet et sympatisk partnerskab. Invitationen gælder selvfølgelig alle.
Tak, hr. Santini. Jeg ved dog ikke, om jeg behøver at kalde Dem "hr." i dette tilfælde, for jeg er meget taknemmelig for Deres store journalistiske entusiasme og ikke mindst Deres entusiasme for cykelsporten. Jeg vil gerne takke Dem på alle parlamentsmedlemmernes vegne!
Hr. formand, jeg har en bemærkning til forretningsordenen. Jeg vil gerne rejse et spørgsmål af vital betydning for EU, som også er uopsætteligt.
Som mange her ved, er jeg medlem af Europa-Parlamentets Midlertidige Udvalg om Mund- og Klovsyge. Denne sygdom skabte ødelæggelse over hele Det Forenede Kongerige og i andre medlemsstater i EU og kostede europæiske skatteydere milliarder af euro. De er sikkert også klar over, at der for nylig har været et udbrud af mund- og klovsyge i Korea. Verdensmesterskabet i fodbold, der står over for at skulle finde sted i Korea, vil føre til en enorm forøgelse af rejsende fra EU til det land, og der er en potentiel risiko for yderligere udbrud af mund- og klovsyge fra rejsende, der bringer inficerede fødevarer med sig hjem. Når man betænker, at der blev slagtet over 10 millioner dyr alene i mit land på grund af mund- og klovsygen, som kan have været forårsaget af én eneste inficeret sandwich, der er blevet bragt ind i Det Forenede Kongerige, håber jeg, at De vil forstå situationens uopsættelighed.
Hr. Parish, det, De siger, har ikke så meget med dagsordenen at gøre. Jeg takker Dem alligevel for, at De fortæller os dette.
Næste punkt på dagsordenen er redegørelser fra Rådet og Kommissionen om forberedelse af topmødet Den Europæiske Union/Latinamerika i Madrid den 17.-18. maj 2002.
Hr. formand, mine damer og herrer, på fransk-spansk initiativ blev det første topmøde mellem stats- og regeringschefer fra EU, Latinamerika og Caribien afholdt i Rio de Janeiro i juni 1999. Under det tilbød Spanien at være vært for det andet topmøde, der blev aftalt på det tidspunkt, og som desuden ville falde sammen med det spanske formandskab for EU.
Topmødet vil derfor blive afholdt planmæssigt i Madrid den 17. og 18. maj, det vil sige fredag og lørdag i denne uge.
De store ændringer, der er sket i den europæiske og den amerikanske region i 1990'erne, og det gensidige ønske om at skabe en overordnet ramme for de biregionale forbindelser var hovedmotiverne til, at Rio-topmødet blev afholdt. Ved dets afslutning vedtog stats- og regeringscheferne to vigtige dokumenter: Rio-erklæringen, der indeholdt de overordnede principper for forbindelserne mellem Europa, Latinamerika og Caribien, og et andet dokument, den såkaldte handlingsplan, der indeholdt 55 prioriterede områder af bl.a. politisk, økonomisk, kulturel, uddannelsesmæssig og social karakter, som skulle være grundlaget for et strategisk biregionalt partnerskab mellem de to sider af Atlanterhavet.
Med dette topmøde i Madrid forpligter EU, Latinamerika og Caribien sig til at udbygge dette partnerskab, så de to regioner i fællesskab kan tage udfordringerne op og udnytte de muligheder, som det unge 21. århundrede giver, bedre.
I Madrid agter stats- og regeringscheferne at vedtage tre dokumenter: en evalueringsrapport om det, der er sket siden Rio-topmødet, et dokument, der indeholder alle de holdninger og værdier, som vi er fælles om, og som bliver flere og flere, og endelig en politisk erklæring, der, ud over at indeholde en tilkendegivelse om konsolidering af vores strategiske biregionale partnerskab, vil indeholde en fortegnelse over de faste forpligtelser, som de to regioners mest højtstående ledere påtager sig på det politiske og økonomiske område og på samarbejdsområdet, og som vil være mere vidtgående end det, der blev vedtaget på det første topmøde.
Indtil 1999 var forbindelserne mellem EU og Latinamerika og Caribien baseret på en hovedsageligt subregional strategi. Den politiske dialog og samarbejdet var tilpasset de forskellige subregionale forhold, det vil sige, at dialogen blev underinddelt. San José-dialogen blev oprettet for Mellemamerika, der var en dialog med Andesfællesskabet, Mercosur og Caricom, og bortset fra nogle få undtagelser som Mexico og Chile, der havde særlige forbindelser, var praktisk talt hele dialogen centreret om forskellige subregionale enheder.
Rio-topmødet udmærkede sig ved at indføre denne nye biregionale strategi, der uden tvivl har givet forbindelserne mellem EU og subregionerne og de enkelte lande større vægt.
Med henblik på det andet topmøde har det spanske formandskab arbejdet intenst for at opnå væsentlige fremskridt på de tre strategiske områder, jeg har nævnt. Desuden, og det skal understreges, har man ønsket, at EU's strategiske forbindelser med Latinamerika og Caribien fra nu af bliver minimumsreferencerammen for de forbindelser, som EU skal have med de enkelte subregionale områder eller de enkelte lande i Latinamerika og Caribien.
Hvad angår den politiske dialog, har EU's prioriteter i forhold til Latinamerika og Caribien i den korte tid fra Rio-topmødet til i dag hovedsageligt bestået i styrkelse af demokratiet og retsstatsprincippet, forsvar af menneskerettighederne, bekæmpelse af narkotikahandel og fremme af den regionale integration og koordineringen af de forskellige holdninger i de to regioner, hvad angår den internationale dagsorden inden for rammerne af internationale organisationer og konferencer.
På topmødet i Madrid ønsker de to regioner at tage et ikke bare kvantitativt, men også kvalitativt skridt til, som består i en bedre strukturering af den politiske dialog og i en bredere vifte af debatemner, også emner, som ikke vedrører regionale problemer. Det er håbet, at dette spring kan føre til et fælles syn på de globale spørgsmål.
Set ud fra et økonomisk synspunkt skal det først understreges, at EU og Latinamerika og Caribien er to regioner med meget forskellige økonomiske og sociale forhold.
Befolkningen i Latinamerika og Caribien er mere talrig end i De 15's Europa - jeg taler ikke om det udvidede Europa, for på det tidspunkt vil vi naturligvis have flere indbyggere end dem - og er for størstedelens vedkommende meget ung, det vil sige, at den består af meget lave aldersklasser.
Gennemsnitsindkomsten pr. indbygger i Latinamerika og Caribien er lidt over 3.000 euro om året, mens gennemsnittet i Unionen er syv gange højere.
Det biregionale marked giver stadig store muligheder for handel. Fra 1990 til 2000 steg den europæiske eksport fra ca. 17 milliarder euro til 54 milliarder euro. Det er næsten en tredobling.
Den europæiske import fra landene i Latinamerika og Caribien steg i samme periode fra ca. 27 milliarder til 58 milliarder, altså en fordobling. Til trods for denne imponerende stigning faldt importen fra Latinamerika og Caribien fra 24% af den samlede import i 1990 til kun 12% i 2000. I relative tal falder handlen mellem de to sider af Atlanterhavet, men den stiger inden for det amerikanske kontinent.
Der er også sket en væsentlig forøgelse af europæiske direkte investeringer i Latinamerika og Caribien. EU er i dag den største investor i regionen. Investeringerne steg fra 66 milliarder euro i 1997 til 122 milliarder i 1999 og repræsenterer næsten 11% af de samlede europæiske investeringer i udlandet og næsten to tredjedele af de europæiske investeringer i lande, der ikke er medlem af OECD. Disse investeringer, hr. formand, afspejler tydeligt EU's tiltro til og engagement i hele Latinamerika og Caribien, og de bidrager uden tvivl væsentligt til, at den økonomiske aktivitet og beskæftigelsen i regionen forøges.
De 15's Europa har desuden og navnlig dybe historiske, politiske og kulturelle rødder tilfælles med Latinamerika og Caribien, som gør det lettere at udvikle en ægte identitet og et ægte strategisk partnerskab.
Disse fælles holdninger og værdier skaber vigtige bånd, hvad angår identitet og solidaritet, og de tilskynder de to regioner til i stadig højere grad at udveksle erfaringer og løse fælles problemer ved en fælles indsats.
Nogle af de udfordringer, som EU og landene i Latinamerika og Caribien skal tage op, er nødvendigheden af at modernisere uddannelsessystemerne, at skabe et økonomisk og socialt klima, der fremmer bæredygtig udvikling, og at skabe mekanismer til god regeringsførelse.
Hr. formand, mandag den 20. maj opnår Timor sin uafhængighed. Det er en historisk dag for det folk, der gennem flere år og under de værste betingelser har kæmpet for et frit og uafhængigt fædreland. Vi må derfor hylde folket i Østtimor og bede vores formand om på Europa-Parlamentets vegne at sende lykønskninger til præsident Xanana Gusmão og hele det timoresiske folk. Det er imidlertid lige så vigtigt, at vi erindrer, at dets problemer ikke er forbi, at det er helt afgørende, at EU fastholder et tæt samarbejde med denne nye uafhængige stat, og at den nødvendige finansielle bistand til Timor bevilges i Fællesskabets kommende budget, så vi kan bidrage til den udvikling, som besættelsen har forhindret. Timors folk fortjener vores solidaritet, og jeg vil være taknemmelig, hr. formand, hvis De på vores vegne vil udtrykke denne solidaritet og disse lykønskninger i anledning af uafhængighedens sejr.
Jeg vil lade Deres kommentarer gå videre til formanden. Jeg er helt sikker på, at han gerne vil sende et lykønskningsbudskab.
Første punkt på dagsordenen er forhandling under ét om følgende betænkninger:
A5-0151/2002 af Papayannakis for Udvalget om Miljø- og Sundhedsanliggender og Forbrugerpolitik om Kommissionens meddelelse til Rådet og Europa-Parlamentet: "Ti år efter Rio: Forberedelse af verdenskonferencen om bæredygtig udvikling i 2002" (KOM(2001) 53 - C5-0342/2001 - 2001/2142(COS));
A5-0142/2002 af Lannoye for Udvalget om Udvikling og Samarbejde om Kommissionens meddelelse til Rådet, Europa-Parlamentet, Det Økonomiske og Sociale Udvalg og Regionsudvalget - "Mod et globalt partnerskab for bæredygtig udvikling" (KOM(2002) 82 - C5-0173/2002 - 2002/2074(COS)).
Hr. formand, emnet for vores forhandling er bæredygtig udvikling og det politiske signal, som Europa-Parlamentet selv og gennem det samlede EU ønsker at udsende på verdenskonferencen i Johannesburg til august, 10 år efter konferencen i Rio.
Fristelsen til at opregne en række emner og problematikker om bæredygtig udvikling og dens fremtid kunne være stor. Men i betænkningen findes også det beslutningsforslag, som vi stiller i Miljøudvalget, så jeg vil ikke komme med en lang liste, men blot analysere tankegangen bag det politiske signal, vi gerne vil udsende.
Men lad os starte med en status. Mine damer og herrer, 10 år efter Rio-konferencen er status klart negativ. På miljøområdet har vi ikke set nogen fremskridt, hvis vi undtager Kyoto-aftalen, tværtimod har vi set en generel tilbagegang over hele jorden. Fattigdommen er ikke blevet bekæmpet, den er ikke engang formindsket, men stiger snarere, og vi ved udmærket, at med en befolkning, der lever under fattigdomsgrænsen, er det overflødigt at drøfte emner som beskyttelse af produktionsressourcerne, vedvarende energikilder osv. Status er negativ, og der har ikke været udvist nogen selvkritik i den anledning, hr. formand. Jeg ved ikke, om det kommer til at ske i Johannesburg, men det ville være gavnligt, for det kunne måske kaste lys over, hvad vi skal gøre i fremtiden, for fremtiden tegner sig ikke særligt lys. Jordens befolkning øges i et meget hurtigt tempo, det siger alle statistikker, presset på ressourcerne øges også takket være globaliseringen af økonomien, og miljøproblemerne og problemerne omkring den sociale samhørighed bliver sikkert intensiveret.
Hvad skal vi gøre? Hvad skal vi diskutere i Johannesburg? Jeg tror, hr. formand, at alle kan blive enige om, at bæredygtig udvikling - uanset hvordan man definerer det - skal indeholde både udvikling, social samhørighed og miljøbeskyttelse. Listen over, hvad der kræves i den retning, er tydelig. Jeg tror, at vi alle er enige. Vi taler om en ændring i produktions- og forbrugsmønstrene, afskaffelse af fattigdom og inkorporering af miljøet i alle politikker, i landbruget, fiskeriet, industrien, energisektoren, turismen, vandforsyningen, luftforureningen, men der mangler målsætninger, tidsplaner, indikatorer, der viser, om vi har opnået vore mål, økonomiske midler, kapital, ressourcetransport og kontrol med anvendelsen af ressourcerne. På disse punkter har vi store problemer, hr. formand.
Betænkningen og beslutningsforslaget stiller mange forslag til formindskelse af fattigdommen, forslag om vedvarende energikilder og mange andre punkter, der dog forudsætter midler, institutioner, bestemmelser og en god lokal, national og global forvaltning, en politisk forvaltning. Denne forvaltning, hr. formand, er efter min mening fremtidens store problem. Reformerne af organisationernes internationale system, der blev skabt af Bretton Woods og senere gennem Verdenshandelsorganisationen WTO, kommer undertiden i konflikt med f.eks. bestemmelserne om miljøbeskyttelse. Det gælder også reformer, der bringer den fattige befolkning i nærheden af produktionen, f.eks. landbrugsreformer, der bringer den i nærheden af vandforsyningen, energisektoren og de basale områder, så den kan inddrages i en moderne opfattelse af miljøbeskyttelsen. Og det gælder naturligvis staternes opførsel. USA undgår, som vi ved, enhver forpligtelse. De frigør sig endog fra dem, de tidligere har indgået. EU's rolle er det store spørgsmål. EU kan endnu i lang tid spille en rolle, men ikke for altid. For at spille denne rolle må vi feje for egen dør. Vi må være endnu bedre til at fremme politikken om miljøbeskyttelse og social samhørighed. Vi skal foreslå de internationale organisationer forpligtelser på de punkter, hvor vores ord kan have nogen vægt, så vi bliver en troværdig partner internationalt og over for tredjeverdenslandene, så vi kan gøre os forhåbninger om forbedringer efter verdenskonferencen i Johannesburg, og så vi ikke om 10 år skal undersøge forholdene, som de var for 30 år siden.
Begrebet bæredygtig udvikling blev drøftet indgående af det internationale samfund på topmødet i Rio i 1992. På 10 år er der unægtelig sket en ændring - en positiv ændring - i udtalelserne om miljøet og udviklingen. Der er afgivet højtidelige løfter, og aftaler er blevet indgået - hvis ikke de er gennemført, så er de i det mindste blevet indgået - men det må konstateres, at miljøet 10 år senere ikke er blevet forbedret. Det er endda blevet forringet, og hvad angår de fattige lande og udviklingslandene er situationen heller ikke blevet bedre. De ulige forhold er i stigning: I dag er mere end 800 millioner mennesker fortsat underernæret, og 1 milliard mennesker har ikke adgang til drikkevand. Det er en kendsgerning, der naturligvis er vanskelig at acceptere.
Mødet i Johannesburg, der finder sted om nogle måneder, vil ikke blot være en anledning til at gøre status, men vil også være en sandhedens time. Man kan ikke stille sig tilfreds med en besyngelse af miljøet, hvilket bliver en gentagelse af det, der blev sagt i Rio. Man kan heller ikke stille sig tilfreds med et kor af beklagelser. Det er nødvendigt, at der er et ambitiøst program om politiske ændringer for de kommende 10 år på dagsordenen. Det er under alle omstændigheder det budskab, som Udvalget om Udvikling og Samarbejde har bedt mig om at give Dem.
Vi foreslår, at der gives absolut prioritet til bekæmpelsen af fattigdom og hungersnød samt til en retfærdig og bæredygtig anvendelse af naturressourcerne. Vores budskab til Europa-Parlamentet, Kommissionen og Rådet er koncentreret om fem punkter. Det første punkt er bekæmpelsen af fattigdom og fremme af den sociale udvikling, og her har vi stillet en hel række konkrete forslag.
Det andet punkt drejer sig om styring af globaliseringen. Hvad betyder det? Det betyder helt klart, at den bæredygtige udvikling bør være det overordnede koncept. Derfor skal handelsbestemmelserne, bestemmelserne om international handel samt bestemmelserne om investeringer være underlagt kriterierne for bæredygtig udvikling og ikke omvendt.
Det tredje punkt drejer sig om bæredygtig forvaltning og bevarelse af naturressourcerne. Det indebærer altså udviklingen af nye teknologier, og jeg tænker navnlig, når det gælder energiområdet, på vedvarende energikilder. Vores forslag på dette område er både troværdige og ambitiøse.
Det fjerde punkt har Kommissionen selv udtalt sig om i det første dokument, der blev offentliggjort sidste år, nemlig at det er nødvendigt med ændrede produktions- og forbrugsmønstre. Det er sandt, men det kræver en række ofte vanskelige beslutninger. Jeg mener f.eks., at hvad os angår, bør en række EU-politikker - og jeg tænker særligt på den fælles landbrugspolitik, fiskeripolitikken og handelspolitikken - revurderes for at undgå, at de er i modstrid med målsætningerne for den bæredygtige udvikling. Det vil bl.a. give os en større troværdighed på internationalt plan, særligt på mødet i Johannesburg, hvis vi fejer for egen dør, inden vi siger, hvad der skal gøres på internationalt plan.
Det femte punkt drejer sig om sikring af bedre styreformer på alle planer. Begrebet bedre styreformer skæmmes ofte af formynderi. Jeg tror, at anvendelsen af begrebet på alle beslutningsniveauer og særligt i de internationale institutioner, vil gøre anvendelsen af dette ord mere troværdig. Jeg mener f.eks., at de internationale økonomiske institutioner, som Den Internationale Valutafond, Verdensbanken og Verdenshandelsorganisationen, har brug for en alvorlig saltvandsindsprøjtning i forbindelse med indførelsen af et minimum af demokrati og et minimum af borgerkontrol og politisk kontrol.
Det er det væsentligste i det budskab, som Udvalget om Udvikling og Samarbejde ønsker, at Europa-Parlamentet drøfter endnu en gang og videregiver til Kommissionen - og jeg henvender mig her til kommissær Nielson - for i de kommende uger vil der være en betydningsfuld drøftelse, nemlig mødet på Bali, som er det sidste forberedende møde inden topmødet i Johannesburg. Vi har på nuværende tidspunkt ingen grund til at være optimistiske, eftersom der stadig ikke er fremlagt et virkeligt ambitiøst dokument til diskussion. Jeg håber derfor, at vores bidrag vil hjælpe EU-institutionerne til at få en afgørende rolle på dette forberedende møde, hvis det stadig er muligt, og under alle omstændigheder håber jeg, at vi ikke lader som om, vi tror, at løsningen på problemet består i at overdrage forvaltningen af problemerne med bæredygtig udvikling til partnerskaber med den private sektor. Det kan være en del af løsningen, men som supplement til de aftaler, der indgås af staterne og af de internationale institutioner, og ikke som en erstatning for dem. Hr. formand, det var mit budskab.
Hr. formand, på udvalgets vegne vil jeg gerne hilse begge betænkninger varmt velkommen og takke ordførerne for deres udmærkede arbejde. Det er klart, at EU bør spille en ledende rolle i Johannesburg. Vores egne traktatlige forpligtelser gør det nødvendigt for os at gøre dette, og Europas borgere forventer, at vi gør det. Det betyder, at Rådet og Kommissionen må lytte til Parlamentets opfattelse og reagere på den, for det er klart, at Parlamentet ønsker at se foranstaltninger, der både er ambitiøse og mere målrettede. Rådet (udviklingssamarbejde) og topmødet i Sevilla bør derfor insistere på en ordentlig revision af Kommissionens meddelelse for at udbedre eksisterende mangler, tilføje tidsplaner for gennemførelse og udarbejde handlingsplaner for hver enkelt foranstaltning. Vi har ikke brug for mere overvågning af problemet. Der er snarere fare for, at vi bliver kendt som den eneste art, der overvåger sin egen udryddelse i stedet for at træffe foranstaltninger til at forhindre den. Vi har brug for dristige og kreative handlingsplaner, og vi har brug for dem nu.
Kommissionen påpeger med rette, hvad den kalder mangel på et globalt styringssystem, hvor verdensmarkedets kræfter langt overgår de institutionelle mekanismers evne til at holde dem stangen. Og alligevel er de foranstaltninger, hvormed Kommissionen agter at gøre noget ved denne mangel, sørgeligt utilstrækkelige. I særdeleshed bør Kommissionens alt for ensidige fremhævelse af frihandel og investeringer som motorer for udvikling afbalanceres af langt stærkere forpligtelser til bindende rammer for ansvarlighed for private virksomheder. Som et første skridt foreslår vi et direktiv om obligatoriske krav på det sociale og miljømæssige område.
WTO-reglerne skal også reformeres, så de gør det muligt for regeringerne at foretage den vitale skelnen, som må foretages mellem de forskellige produkter på basis af, hvordan de er fremstillet. Hvordan skal vi ellers bevæge os i retning af en mere bæredygtig praksis for produktion og forbrug?
Man kan ikke stærkt nok fremhæve, hvor vigtigt det er, at der straks bliver gjort noget i Johannesburg. Man har beregnet, at hvis vi fortsætter med vores nuværende produktions- og forbrugsmønster, vil vi snart få brug for tre planeter ekstra til at levere de nødvendige ressourcer og absorbere affaldet. Vi har ikke tre planeter. Vi har kun én planet, og den viser allerede tegn på alvorlig nedbrydning. Vi må have resultater i Johannesburg.
Hr. formand, hr. kommissær, vi kan ikke tillade, at topmødet i Johannesburg blot bliver en begivenhed, der skal fejre tiåret for konferencen i Rio de Janeiro. Der er i øvrigt ikke så forfærdelig meget at fejre, eftersom alle indikatorer på manglende bæredygtighed er blevet værre i løbet af de sidste 10 år. Verdenskonferencen i Johannesburg giver os tværtimod anledning til at begynde på en frisk i form af en verdensomspændende aftale om en udviklingsmodel, der forener den økonomiske dimension med den sociale og den miljømæssige dimension.
Der er dog et andet problem i forbindelse med topmødet i Rio de Janeiro. Denne gang vil vi stå mere alene som ledende kraft bag en global aftale. Den politiske dagorden, som EU opstiller, vil derfor være bestemmende for konferencens udfald. Jeg mener, at såvel Kommissionens meddelelse som hr. Papayannakis' og hr. Lannoyes betænkninger bidrager til en god EU-dagsorden. Der er imidlertid nogle punkter og nogle ændringsforslag, der efter vores opfattelse gør Parlamentets beslutning mindre objektiv og afbalanceret, idet jeg her især sigter til Tobin-afgiften og eftergivelsen af udviklingslandenes gæld. PPE-DE-Gruppen vil dog stemme for det endelige beslutningsforslag.
Jeg erklærer Europa-Parlamentets session, der blev afbrudt den 16. april 2002
Jeg vil gerne benytte mig af denne lejlighed til at byde en delegation af brasilianske parlamentsmedlemmer, som har taget plads i den officielle tilhørerloge, velkommen her i Parlamentet. Delegationen er ledet af hr. Foscarini, og den har været på besøg i Parlamentet i den sidste uge. Jeg håber, at Deres besøg har været interessant og informativt. De er meget velkommen.
Det er mig også en stor fornøjelse at ønske en gruppe elever fra Collège Jean Zay i Lens i Frankrig velkommen sammen med deres lærere og borgmesteren af Lens, Guy Delcourt. De har på deres skole bygget en enestående, kæmpemæssig euromønt, som jeg forstår nu er kommet i Guinness Rekordbog og er udstillet i det franske finansministerium. Jeg vil gerne takke dem for deres indsats og atter udtrykke, hvor velkomne de er her i Parlamentet i dag
Hvad angår dagsordenen for i dag, vil jeg gerne informere Parlamentet om, at hr. Cortés, minister for internationalt samarbejde i Latinamerika, ikke kan være her før kl. 17.30. Rådets og Kommissionens redegørelser om topmødet EU-Latinamerika vil derfor først begynde efter kl. 17.30.
Hr. formand, kære kolleger, Den Socialdemokratiske Gruppe havde til dagsordenen i dag, når mødet begyndte, anmodet om en erklæring fra Rådet og Kommissionen om den fælles fiskeripolitik. Den havde også anmodet om, at det ikke kun var denne erklæring, der skulle afgives, men også en erklæring fra Kommissionen og Rådet om den fælles fiskeripolitik og om vedtagelsen af de beslutninger, der ligger til grund for den fælles fiskeripolitik. Vi har bedt om en sådan erklæring, fordi offentligheden har fået indtryk af - og det har den spanske regering og den spanske landbrugsminister i hvert fald bidraget aktivt til - at der i forbindelse med vedtagelsen af disse beslutninger blev lagt pres på et eller flere medlemmer af Kommissionen.
Dette er meget vigtigt for den juridiske relevans for denne proces i Europa. Derfor ville det være passende med en erklæring fra Rådet og Kommissionen om dette tema, det vil sige om vedtagelsen af disse beslutninger. Det er vi så meget mere overbevist om, eftersom vi i agenturerklæringerne om Kommissionens beslutninger i dag kunne læse, at den pågældende kommissær, fru de Palacio, der tilsyneladende er sat under pres af sin regering, i et åbent brev har fremsat massiv kritik af Kommissionens beslutninger - hun var åbenbart ikke selv til stede under det vigtige møde i Kommissionen. Det vil sige, at det forhold, som vi i sin tid havde opmærksomheden henledt på, skal konkretiseres, og det lægger derfor op til en diskussion i Parlamentet, men som minimum opfordrer vi til, at Rådet og Kommissionen afgiver en erklæring.
Rådet er ikke til stede i dag. Men det kan på det kommende møde i Strasbourg afgive en erklæring om sit syn på vedtagelsen af disse beslutninger. Men i det mindste kan Kommissionens repræsentant i dag ud over erklæringen om den fælles fiskeripolitik også redegøre for, hvordan de fælles beslutninger er blevet vedtaget.
Hr. formand, jeg ville ikke have bedt om ordet, hvis hr. Schulz ikke var kommet med disse bemærkninger. Jeg vil ikke bedømme den pågældende regerings adfærd, som hr. Schulz har været inde på, og jeg vil heller ikke bedømme en kommissærs adfærd. Men hr. Schulz, Deres bemærkninger ville være mere troværdige, hvis De samtidig havde kritiseret den tyske regering for at lægge pres på Ministerrådet, da der ventede den tyske regering en ubehagelig meddelelse, og det så resulterede i, at dette brev til sidst ikke blev sendt.
Det ville være mere troværdigt, hvis De også gjorde et medlem af Deres parti, der ligeledes er kommissær, til genstand for denne debat - jeg vil ikke nævne navnet, fordi jeg ikke ønsker at skabe en stor debat - eftersom denne kommissær har overtrådt Kommissionens regler! Jeg vil gerne understrege, at jeg ikke ønsker et opgør med fortiden. Men De er selektiv i Deres valg af emner, og det virker ikke særligt troværdigt. Det underbygger ikke den kritik, der muligvis er berettiget, af den individuelle adfærd, som regeringer eller kommissærer lægger for dagen. Det vil jeg gerne slå fast. Vi var enige om, at kommissær Fischler i dag skulle afgive en erklæring. Hr. Fischler er velkommen. Vi skal ikke misbruge denne erklæring til partipolitiske erklæringer.
Hr. formand, det er undertiden vanskeligt at holde hovedet klart, når luften er fuld af klagemål, og det tror jeg, vi nu ser resultaterne af. Det er klart, at der er blevet fremsat visse påstande om visse kommissærers og andres aktiviteter i en sag vedrørende fiskeri, men denne sag er blevet behandlet af Formandskonferencen. Fiskeriudvalget er blevet anmodet om at se på sagen og give en tilbagemelding til Formandskonferencen, og jeg forstår, at Budgetkontroludvalget også ser på sagen. Det er vigtigt, at vi lader sagen gå sin gang i Parlamentet, før vi rejser disse spørgsmål i plenum.
Det er også vigtigt, at vi ikke blander spørgsmålet om disse påstande sammen med en meget vigtig meddelelse, som Kommissionen har fremlagt vedrørende den fælles fiskeripolitiks fremtid om, hvordan man sikrer fiskebestande til fremtidige generationer. Så jeg vil gerne på vegne af Den Socialdemokratiske Gruppe bede Dem, hr. formand, om at anmode hr. Schulz om at underrette Formandskonferencen om dette, når tiden er inde.
Hr. formand, jeg vil gerne komme ind på to ting. For det første vil jeg gerne sige, at vi på Formandskonferencen var blevet enige om at diskutere begge dele. Vi ville ganske vist diskutere det hver for sig, men nej - vi fik at vide, at det kun kan lade sig gøre i forbindelse med Kommissionens erklæring. Vi må på et eller andet tidspunkt blive enige om, hvad vi vil. Vi er under alle omstændigheder villige til at diskutere det. Men vi er ikke indforstået med, at hver gang, vi vedtager noget, får vi at vide, at det skal gøres på en anden måde, og at det hele tiden bliver ændret!
For det andet vil jeg sige noget om regeringers intervention. Jeg vil overraske Dem. De har ret, når De kritiserer forbundskansleren, og han har ret, når han kritiserer regeringen ...
(Tilråb fra hr. Poettering: Så skal han gøre begge dele!)
... siger jeg så! Men der er noget, der er helt galt! Kommissærer repræsenterer ikke deres regeringer, men EU's interesser! Ministrene repræsenterer regeringerne. Det må vi gøre klart over for alle vores regeringer. Som parlamentsmedlemmer skal vi ikke gøre os til repræsentanter for vores partier eller regeringer, men sammen med Kommissionen skal vi repræsentere EU's interesser! Enig? Enig!
Hr. formand, må jeg blot minde alle medlemmerne her i Parlamentet om, at det vigtigste spørgsmål, vi drøfter her i dag, mens vi måtte have vanskeligheder eller uoverensstemmelser med hensyn til procedurer eller unødig indgriben rettet mod enkelte medlemmer af Kommissionen eller andre, er levebrødet for hundreder af tusinder mennesker, som arbejder i fiskeindustrien.
Disse mennesker ønsker at sikre, at de kan fortsætte i deres rolle som fiskere, der bespiser alle Europas folk, og opretholde stærke kystsamfund. Dette kævleri om procedurer eller individuelle spørgsmål eller politiske spørgsmål gør os ikke ære som parlament. Vi forventes at repræsentere EU-borgernes interesser og ikke kun politiske blokke, der forsøger at score point.
Så lad os lytte til, hvad kommissær Fischler har at sige, og angribe eller støtte politikken. Lad os arbejde med virkelige spørgsmål og ikke med esoteriske spørgsmål vedrørende politisk pointscoring.
Hr. formand, der står urigtigt i protokollen, at jeg i tilslutning til mit indlæg og beskrivelsen af overfaldet på fru Klaß kun opfordrede formanden til at iværksætte disciplinære sanktioner. Det er rigtigt, men det er kun den halve sandhed! Jeg opfordrede ham også offentligt til at rejse tiltale ved de kompetente strafforfølgelsesmyndigheder over for de af Parlamentets ansatte, der gjorde sig skyldige ved at undlade at yde hjælp ved overfaldet af fru Klaß. Jeg anmoder om, at protokollen rettes.
Hr. Mombaur, jeg lyttede selv til de to indlæg af fru Klaß og af Dem. Jeg kan faktisk også godt huske, at De påpegede aspektet om manglende hjælp. Jeg vil gerne meddele Dem og Parlamentet, at Præsidiet behandlede spørgsmålet i går og vil afgive en skriftlig rapport herom, der kaster lys over alt det, der har med sagen at gøre. Jeg vil gerne bede min lille stab her om at indføje aspektet om manglende hjælp i protokollen - i den tyske udgave er det på side 17 - hvad angår hr. Mombaurs indlæg.
Næste punkt på dagsordenen er betænkning (A5-0162/2002) af Novelli for Udvalget om Industripolitik, Eksterne Økonomiske Forbindelser, Forskning og Energi om forslag til Rådets forordning om statsstøtte til kulindustrien (udvidet Hughes-procedure) (KOM(2001) 423 - C5-0438/2001 - 2001/0172(CNS)).
Hr. formand, mine damer og herrer, kære kolleger, Kommissionens forslag til Rådet den 25. juli 2001 om statsstøtte til kulindustrien har en række kvaliteter og en lettere skavank.
Den første af disse kvaliteter er, at det er uundværligt. Den anden er, at det faktisk er et vigtigt skridt i den rigtige retning for denne industri. Den lettere skavank er, at det rummer en række unøjagtigheder, som ikke er blevet taget op i Kommissionen.
Nærværende forslag er uundværligt, for den foregående ordning udløber i juli 2002, hvorfor det er nødvendigt med en ny tekst. Det er især uundværligt, fordi EKSF-traktaten, som er retsgrundlaget for den foregående støtteordning til kulindustrien, udløber. Men kulindustriens omstrukturering er langtfra tilendebragt i Europa, og der kunne derfor ikke være tale om at undvære en ny tekst, en ny forordning om statsstøtteordningen. Forslaget er også et skridt i den rigtige retning i den udstrækning, at det fastlægger et stop for produktionsstøtte i 2007. Faktisk tror jeg, at det på grund af kul- og stålprodukternes genkomst er uundgåeligt og ønskeligt at indskrive støttestoppet i EU-traktatens fællesret som en følge af EKSF-traktatens udløb.
Min opmærksomhed og Kommissionens drøftelse har drejet sig om det nyskabende, set fra mit synspunkt, i forordningen, en vigtig nyskabelse, eftersom den går ud på at støtte opbygningen af det, man kalder et "fundament af indenlandske primærenergikilder" for at bevare EU's uafhængighed med hensyn til produktet.
Denne nyskabelse er en smule overraskende i en forordning, hvis formål a priori kun er af teknisk karakter. I alle tilfælde kalder den og har kaldt på følgende bemærkninger fra mig og en række kolleger: Er Europa i farezonen, hvis omtalte fundament af indenlandske primærenergikilder ikke bliver en realitet? Ligger der en strategisk interesse i opbygningen af et sådant fundament, med andre ord, er kul en strategisk interesse, og er den indenlandske kulproduktion inden for visse grænser strategisk for EU?
Mit svar på de to spørgsmål er negativt. Jeg mener, og det gør eksperterne også, at kulmarkedet på verdensplan er kendetegnet ved såvel stor spredning i udbuddet som stor prisstabilitet på mellemlang og lang sigt. Risikoen for knaphedstilstande er forholdsvis lille. Endvidere er der mange produkter, der kunne aspirere til strategiske overvejelser, og derfor har Kommissionens svar - desværre - foranlediget mig til at foreslå at behandle denne nyskabelse i teksten særskilt for at løse problemet. Forordningen skal være gældende til 2010. Jeg havde foreslået, at den skulle udløbe i 2007 af kohærenshensyn, fordi det var det år, Kommissionens forslag nævnte for et stop for produktionsstøtte. Jeg er ikke blevet bakket op af Industriudvalget - det er jeg ked af - og min betænkning er blevet afvist.
Når det er sagt, foreslår jeg at stemme for denne betænkning i sin oprindelige udgave af Kommissionens forslag, for på trods af tekstens uafklarede spørgsmål, unøjagtigheder og uklarheder, så bevæger den sig i den rigtige retning, nemlig imod omstruktureringstøtte til kulindustrien, en støtte, som dog skal være tidsbegrænset. Jeg tror, at det er løsningen på vores støttespørgsmål, for støtten kan ikke blive ved i det uendelige.
Hr. formand, kære kolleger, efter min mening er det forslag til forordning, som Kommissionen fremlagde for nu snart et år siden, et godt og fornuftigt kompromis mellem de modstridende interesser, der har været i Kommissionen og i medlemsstaterne. At det slet ikke er noget dårligt kompromis, kan ses på det faktum, at der selvfølgelig også har været disse modstridende interesser og holdninger i Europa-Parlamentet, i Udvalget om Industripolitik, Eksterne Økonomiske Forbindelser, Forskning og Energi, og når vi så i anden ombæring bliver enige om, at vi vil støtte netop dette forslag fra Kommissionen, der er næsten et år gammelt, taler det lidt for forslaget.
Vi, min gruppe, vil i hvert fald efterfølgende under afstemningen støtte forslaget uden ændringer, og vi vil holde os til den aftale, der blev truffet i udvalget. Og alligevel, når hr. Novelli er fremkommet med et par kritiske bemærkninger set fra hans synspunkt, gør jeg naturligvis det samme, for når der er tale om støtte i alle detaljer, kan man meget vel have forskellige opfattelser. Hr. Novelli, hvis oversættelsen var korrekt, talte De to gange om, at produktionsstøtten skal indstilles i 2007 ifølge Kommissionens forslag. Det er ikke korrekt, produktionsstøtten skal løbe indtil 2010. Det er også i orden. Støtten til lukning skal ophøre i 2007. Her har jeg imidlertid et lille problem: Hvis vi ønsker et sådant strategisk fundament og naturligvis bagefter får brug for kapacitetstilpasninger, kan jeg udmærket forestille mig, at man så naturligvis også får brug for støtte til lukning og omstrukturering, især hvis man siger, at også dette grundbeløb selvfølgelig skal være støttegodkendelsesretligt underbygget. Så kan et medlemsland, uanset hvilket, ikke bare gøre, hvad det vil, men skal både før og efter 2010 være underlagt støtteretlig kontrol fra Kommissionens side.
Jeg har også problemer med et andet punkt, nemlig spørgsmålet om støttens degressivitet. Det er rigtigt, at den skal udformes degressivt. Det, Kommissionen foreslår, forekommer mig at være lidt for skematisk. Her vil jeg anbefale Rådet at overveje, om det ikke kan henholde sig til det, EF-Domstolen besluttede i en dom herom fra 1998.
Det sidste punkt er revisionsklausulen efter 2007, som indgår i forslaget. Også her bør vi overveje tingene endnu en gang, men i øvrigt give vores fulde støtte til Kommissionens forslag.
Hr. formand, som alle ved, blev Novelli-betænkningen om kulindustrien i EU forkastet af Udvalget om Industripolitik, Eksterne Økonomiske Forbindelser, Forskning og Energi den 23. april. Betænkningens indhold kunne ikke bidrage til enighed om Kommissionens forslag, et forslag, som flertallet i udvalget anser for at være velafbalanceret og fuldstændigt, tværtimod ville det medføre den sikre død for den europæiske kulindustri.
På den ene side ville det indebære en beskæring af støtten til virksomhederne i sektoren samt en reduktion af støtteperioden for vores industrier. Da det drejer sig om et meget vigtigt område, især for de familier og landsdele i EU, der udelukkende ernærer sig ved denne virksomhed, blev flertallet i Udvalget om Industripolitik, Eksterne Økonomiske Forbindelser, Forskning og Energi enigt om en velafbalanceret og retfærdig tekst, nemlig Kommissionens forslag til forordning. Pågældende forordning har til formål at bibeholde støtten til industrien mindst frem til december 2007. I den periode vil Kommissionen vurdere udviklingen i sektoren, både i Fællesskabet og på verdensplan, og om nødvendigt stille nye forslag.
På den anden side skal man huske på, at den nævnte dato er underordnet EU's behov for energiforsyningssikkerhed, og det vil Kommissionen selvfølgelig tage højde for i formuleringen af nye forslag. Det drejer sig om et yderst vigtigt område, der skal prioriteres højt.
Hr. formand, fru kommissær, det er rigtigt, at hr. Novellis oprindelige betænkning blev forkastet, fordi vi efter afstemningen om ændringsforslagene blev klar over, at den endelige tekst var fuldstændig usammenhængende. Man havde dels indarbejdet forslag, som havde til formål at fjerne støtten til kulindustrien, en meget vigtig industri for vores energiforsyning, dels forslag, som gik længere og ønskede vished om, hvad der vil ske efter 2010.
Af den grund blev betænkningen forkastet i udvalget, og man overlod til formanden - mig - at foretage sig det nødvendige for at løse problemet, da vi ellers ikke ville have mulighed for at udtale os om Rådets afgørelse. Jeg kontaktede derfor hr. Novelli, da han jo allerede havde arbejdet med betænkningen, og da jeg mente, at det udgjorde almindelig parlamentarisk høflighed at spørge ham, om han ville fremlægge en tekst, der kunne skabe konsensus, det vil sige Kommissionens tekst. Det accepterede hr. Novelli, og det vil jeg gerne takke ham for. Både han og jeg mener, at det er et skridt i den rigtige retning, han mener, man går for langt, jeg mener, at man ikke går langt nok. Men det er under alle omstændigheder den eneste mulige tekst, som jeg derfor mener, vi skal støtte, samtidig med at vi respekterer aftalen mellem de politiske grupper om ikke at vedtage ændringer til Kommissionens tekst.
På den måde sparker vi bolden over i Rådets banehalvdel. Så må vi håbe, at Rådet vedtager en løsning i stil med Kommissionens forslag.
Jeg erklærer Europa-Parlamentets session, der blev afbrudt torsdag den 30. maj 2002, for genoptaget.
Som De alle ved, er princippet om gennemskuelighed indskrevet i artikel 1 i traktaten om Den Europæiske Union. Ikrafttrædelsen markerer en ny æra, hvor beslutninger træffes åbent og så gennemskueligt og tæt på borgerne som muligt. Dette sker for at sikre større legitimitet og ansvarlighed og for at styrke de offentlige myndigheders effektivitet i det demokratiske system.
Den 30. maj 2001 vedtog Parlamentet i proceduren med fælles beslutningstagning forordning 1049/2001 om aktindsigt i Europa-Parlamentets, Rådets og Kommissionens dokumenter. I henhold til forordningen skal institutionerne senest den 3. juni 2002 oprette et register, som borgerne har elektronisk adgang til.
Det er med glæde, at jeg i dag på vegne af Parlamentet kan meddele, at registret blev åbnet for offentligheden den 3. juni 2002 på vores websted. Det er tilgængeligt via vores almindelige webadresse www.europarl.eu.int/register. Der er allerede lagt 24.000 dokumenter ud på webstedet. Udlægningen af Parlamentets dokumenter i registret fortsætter med rivende fart. Det er et vigtigt værktøj til at styrke de demokratiske principper i overensstemmelse med de grundlæggende rettigheder, som er nedfældet i artikel 6 i traktaten om Den Europæiske Union og i chartret om grundlæggende rettigheder. Det er passende, at Parlamentet i europæisk sammenhæng går forrest med at fremme gennemskueligheden.
Hr. formand, i sidste uge fik nogle af os demonstreret, hvordan dokumenterne nu er til rådighed.
Som tidligere ordfører, sammen med hr. Cashman, må jeg sige, at vi i høj grad har grund til at komplimentere administrationen, Europa-Parlamentets tjenester, for den effektivitet, hvormed systemet er iværksat. Jeg håber, at børnesygdommene hurtigt overstås. Der er under alle omstændigheder ydet en god indsats, hvilket også bør siges.
Hr. formand, som medordfører for betænkningen om aktindsigt tilslutter jeg mig fru Maij-Weggens bemærkninger. Det er en beskeden begyndelse, men vi sender et signal om, at borgerne kun gennem åbenhed og ansvarlighed kan knyttes til det europæiske projekt.
Jeg vil gerne rose de medarbejdere, der har arbejdet utrætteligt for dette. Det er en påmindelse til Parlamentet om, at vi ikke opnår resultater uden medarbejdernes og tjenestegrenenes medvirken.
Jeg har modtaget en anmodning fra 34 medlemmer om udsættelse af alle punkter på dagsordenen til mødeperioden i juli.
Hr. formand, som alle parlamentsmedlemmerne ved, gennemfører vi denne mødeperiode med risiko for vores helbred, for de personers helbred, som arbejder for os, og for Parlamentets besøgendes helbred. Det viser de analyser, hvormed man har konstateret legionærsyge, og det viser den kendsgerning, at flere af vores kolleger er blevet syge. Og det er en sygdom, som ikke har uvæsentlige konsekvenser for helbredet.
Et minimum af fornuft burde have fået os til stille og roligt at holde denne mødeperiode i Bruxelles. Så ville mit indlæg blot have været et indlæg om Parlamentets minimale sikkerhedsbestemmelser. Desværre er vi et Parlament, som ikke engang har mulighed for selv at bestemme dette. Jeg vil anmode alle parlamentsmedlemmerne om at stemme for forslaget om at udsætte alle betænkningerne til næste mødeperiode. For det første er der nemlig tale om et sikkerheds-, hygiejne- og sundhedsproblem for os alle sammen og for de mennesker, der arbejder for os, og for det andet er der tale om et problem, som vedrører Parlamentets værdighed, for Parlamentet har ret til at mødes, hvor det vil, og hvordan det vil. Det er, hvad vi skal stemme om. Jeg vil bede alle parlamentsmedlemmerne om at se bort fra angivelserne og partidisciplinen og udvise et minimum af fornuft, sådan som situationen og kendsgerningerne kræver, når det gælder det forsigtighedsprincip, vi altid påberåber os i betænkningerne om sundhed, miljø osv., om ikke af respekt for os selv så i det mindste af respekt for de mennesker, der arbejder for os, og de mennesker, der besøger Parlamentet, og jeg gentager, at jeg anmoder om en udsættelse af alle betænkningerne til næste mødeperiode.
Hr. formand, de parlamentsmedlemmer, som kender mig, ved, at jeg ikke er typen, der laver vrøvl. Det her er imidlertid et stort folkesundhedsproblem, og jeg ønsker først og fremmest at tale ud fra egen erfaring.
Sidste efterår, efter det første møde efter sommerferien, blev jeg alvorligt syg i ca. fire uger, hvilket kulminerede i en uge på hospitalet. Sygehuspersonalet sagde, at så vidt de kunne se, var der tale om legionella. Jeg var ikke i tvivl om, at jeg blev smittet, da jeg vendte tilbage til Parlamentet efter sommerferien. Flere kolleger har berettet om lignende, men knap så alvorlige symptomer. Problemet er, at vi alle henvender os til egen læge i vores hjembyer, så der er måske ingen, der ser sammenhængen mellem symptomerne og Parlamentet.
Jeg mener, vi skal tage dette meget alvorligt. Det drejer sig ikke kun om vores eget helbred, men også om vores medarbejderes helbred og de mange besøgende her i Parlamentet. Jeg har fået at vide, at vi ikke har varmt vand. Hvordan kan man tilberede mad på en sikker og hygiejnisk forsvarlig måde under disse forhold?
Jeg tænkte længe over, om jeg skulle møde op i denne uge. Jeg kom til den konklusion, at det skulle jeg naturligvis. Vi har en demokratisk pligt til at møde op og udføre vores arbejde. Hvis parlamentsmedlemmer, medarbejdere eller besøgende, som har været i Parlamentet i denne uge, imidlertid oplever symptomer, så må de, der står for driften af Parlamentet, bære ansvaret for at have åbnet Parlamentet for os denne uge.
Hr. formand, det er ikke et spørgsmål om nationalitet. Jeg ville sige det samme, hvis vi befandt os i Bruxelles. I alle EU-landene, i alle højtudviklede lande kan sundhedsproblemerne og også dødeligheden først og fremmest henføres til det, man betegner som iatrogene sygdomme, altså sygdomme, man pådrager sig på hospitaler eller via lægemidler.
Det er en af det hyperudviklede samfunds ulykkelige konsekvenser, at midler, som skal helbrede, undertiden fremkalder sygdom. Dette er ikke nyt for os. Vi skal ikke slynge hinanden alskens ubehageligheder i ansigtet. Jeg siger ikke, hvis jeg har opholdt mig i Berlin i fire dage og der pådraget mig en eller anden sygdom, at det viser, at man i Berlin pådrager sig den pågældende nosokomielle sygdom, og at det må frarådes at tage til Berlin. Jeg vil formulere problemstillingen helt enkelt. De taler om Europa-Parlamentets gæster, men gæsterne er bekendt med forholdene. Når gæsterne kommer, skyldes det, at de, som De, har valgt at komme. Når fru Wallis anfører, at vi har en pligt til at komme, må jeg svare, at vi har en pligt til ikke at forlade stedet. Hvilket indtryk ville det ikke efterlade, om Europa-Parlamentets medlemmer var så ængstelige, at vi begyndte at tale om nulrisiko og anspore til panik! Det ville være ynkeligt. Det ville ikke være Europa-Parlamentet værdigt.
Kære kolleger, der er mange, der ønsker at få taletid i denne sag, men vi har et forslag, og vi har hørt en taler for og en imod.
Jeg vil gerne sige, at så snart der opstod den mindste antydning af tvivl om denne sag, orienterede Kvæstorkollegiet ved hr. Poos omgående alle parlamentsmedlemmerne om situationen. Sagen blev diskuteret på Formandskonferencen i Bruxelles i sidste uge, hvor Parlamentets tjenestegrene blev spurgt, om de følte, at det var sikkert og forsvarligt at beslutte at udføre vores arbejde her i Parlamentet i denne uge.
Derudover - og dette er særligt henvendt til fru Wallis, der sagde, at vi skal tage denne sag meget alvorligt - ser jeg med stor alvor på sagen. Jeg insisterede på, at de relevante myndigheder - der ikke i første instans er Parlamentets myndigheder, men virksomheden SERS, hvor Strasbourgs borgmester er bestyrelsesformand, samt de relevante sundhedsmyndigheder - skulle give os en skriftlig attest på noget, der, hvad angår ansvar, klart er et anliggende for ejerne. Spørgsmålet om skyld eller uskyld blev nævnt i en af bemærkningerne, men det er op til domstolene at afgøre.
Hr. formand, jeg håber ikke, at Parlamentet vedtager denne anmodning om uopsættelig forhandling. Jeg var ordfører for spørgsmålet om retsgrundlaget, da betænkningen oprindeligt skulle behandles i udvalget og Parlamentet. Dengang blev det foreslået at oprette en fælles markedsordning for ethanol alene. I udvalget blev det ændret til at omfatte syntetisk ethanol og ethanol fremstillet af landbrugsprodukter. Udvalget om Retlige Anliggender og Det Indre Marked nåede efter en grundig behandling af spørgsmålet frem til det synspunkt og meldte også tilbage, at der ikke kunne udformes noget tilfredsstillende retsgrundlag for forslaget.
Derfor foreslog Udvalget om Landbrug og Udvikling af Landdistrikter, at forslaget blev sendt tilbage til fornyet behandling i Kommissionen, hvilket Parlamentet vedtog. I stedet gennemførte man meget hurtigt en ny behandling samt en betydelig ændring. Udvalget om Retlige Anliggender kiggede på sagen i sidste uge og konkluderede, at den samme indsigelse på grund af retsgrundlaget gør sig gældende, idet man i artikel 37 fortsat forsøger at behandle ethanol fremstillet af landbrugsprodukter og syntetisk ethanol under ét.
Dette er utilfredsstillende. Når der rejses alvorlig tvivl om retsgrundlaget, skal det korresponderende udvalg efter at have overvejet en ny løsning på problemet helt klart anmode om, at spørgsmålet om retsgrundlaget skal undersøges grundigt og ikke hastes igennem ved hjælp af proceduren om uopsættelighed.
Hr. formand, jeg deler ikke De Liberales opfattelse. Jeg vil gerne oplyse,
kære hr. Schulz, det skyldes ganske enkelt, at De Liberale i går signalerede, at de ville afvise det. Derfor gik jeg ud fra, at kollegaen var med på holdet, men det er vel en fejltagelse. Men det er jo ikke for sent!
Om selve sagen vil jeg gerne meddele, at denne anden Ayuso González-betænkning refererer til Rådets kompromisforslag. Dette forslag indeholder ikke en fælles markedsordning, men kun en markedsregulering. Det fører til, at artikel 10 udgår, for artikel 10 siger, at national støtte er forbudt, når der findes en markedsordning. Det er overflødigt, og derfor beder jeg Dem støtte denne anmodning om uopsættelighed.
Hvad angår hr. MacCormicks indlæg, henviser jeg til forretningsordenens artikel 63, stk. 4, om kontrol af retsgrundlag. Der vil blive taget hensyn til Deres bemærkninger, når der skal stemmes om indholdet.
Hr. formand, jeg vil gerne på min gruppes vegne, men også efter aftale med alle skyggeordførere og med koordinatorerne fra Udvalget om Industripolitik, Eksterne Økonomiske Forbindelser, Forskning og Energi foreslå, at mine to betænkninger om reglerne for deltagelse og for formidling af forskningsresultater i forbindelse med rammeprogrammet og Euratom-programmet udsættes til julimødet. I går aftes lykkedes det efter et intensivt arbejde at opnå en aftale med Rådet. Der har ikke været mulighed for at foretage en formel afstemning om denne aftale i Udvalget om Industripolitik, Eksterne Økonomiske Forbindelser, Forskning og Energi. Derfor foreslår jeg nu, at disse to betænkninger udsættes.
redegørelse fra Kommissionen om EU-trojkaens besøg i Algeriet og undertegnelse af aftalen EU-Algeriet;
betænkning (A5-0175/2002) af Morillon og Cohn-Bendit for Udvalget om Udenrigsanliggender, Menneskerettigheder, Fælles Sikkerhed og Forsvarspolitik om forbindelserne mellem Den Europæiske Union og Den Arabiske Maghreb-Union: Iværksættelse af et privilegeret partnerskab (2001/2027(INI)).
Hr. formand, underskrivelsen af associeringsaftalen i Valencia den 22. april vil skabe nye rammer og ny dynamik i forholdet til Algeriet. Kommissionen opfordrede Parlamentet til at godkende aftalen hurtigst muligt. Udvalget om Udenrigsanliggender, Menneskerettigheder, Fælles Sikkerhed og Forsvarspolitik har allerede drøftet aftalen første gang.
Kommissionen deler de fleste af synspunkterne, der er kommet frem under forhandlingen, navnlig vedrørende menneskerettighedssituationen. Især spørgsmålet om savnede personer og visse menneskerettighedsorganisationers adgang til Algeriet vækker bekymring.
Trojkaen under ledelse af hr. Pique mødtes i sidste uge med de algeriske myndigheder i Algier, bl.a. med præsident Bouteflika og udenrigsministeren hr. Belkhadem.
Som hr. Pique har nævnt, var den politiske dialog værdifuld, fri og frugtbar. Det var det første trojkabesøg siden underskrivelsen af associeringsaftalen, der markerer indledningen på et nyt kapital i vores bilaterale forbindelser. Man overvejede muligheden af at forhandle en interimsaftale, selv om der ikke er enighed om dette i øjeblikket.
Formandskabet udtrykte tilfredshed med indførelsen af en regelmæssig politisk dialog, som vil blive styrket, når associeringsaftalen træder i kraft. Man anerkendte, at parlamentsvalget for nylig var et vigtigt fremskridt i retning af at styrke den demokratiske proces i Algeriet.
Man drøftede ligeledes spørgsmålet om menneskerettigheder og savnede personer, men på grund af mødets korte varighed blev denne diskussion desværre for kort. Kommissionen erindrede om, at man havde fremsendt en liste over savnede personer til de algeriske myndigheder, og at Kommissionen stadig afventer svar fra den algeriske regering.
Hr. formand, mine damer og herrer, jeg indrømmer, at jeg er en smule overrasket over Kommissionens erklæring om trojkaens rejse, men måske får jeg i den sidste del af mit indlæg mulighed for at tegne et billede af situationen i Algeriet.
General Morillon og jeg fremlægger en fælles betænkning om forbindelserne mellem EU og Den Arabiske Maghreb-Union. Hr. Morillon, som er midt i en valgkamp, er desværre ikke til stede i dag, men hans kollega, hr. Galeote, vil træde i hans sted om et øjeblik.
Målet for denne betænkning er at definere indholdet og strukturen i forbindelserne mellem Den Arabiske Maghreb-Union og EU. Jeg taler om Maghreb som enhed og ikke om de arabiske Maghreblande enkeltvis. Det er den grundlæggende tankegang i denne betænkning. Selv om vi mener, at det er nødvendigt at udarbejde betænkninger om situationen og forbindelserne med de enkelte lande som Marokko, Tunesien, Algeriet, Mauretanien eller andre Maghreblande, var vores idé først og fremmest at prøve at se, om der i dag kunne skabes fremskridt i forbindelserne mellem det sydlige Middelhavsområde som helhed med så mange fællesnævnere som muligt og det nordlige Middelhavsområde, det vil sige EU.
Jeg ved, at nogle kolleger ikke var eller er helt enige i denne indfaldsvinkel, men hvis vi i denne betænkning ikke har omtalt den konkrete situation i en række lande, så er det ikke fordi, vi mener, at det ville være en dårlig idé, men fordi vi mener, at det er en indfaldsvinkel, der ikke passer til strukturen i vores betænkning.
Forberedelse af Det Europæiske Råd (Sevilla, den 21.-22. juni 2002) herunder situationen Indien/Pakistan
Næste punkt på dagsordenen er redegørelser fra Rådet og Kommissionen om forberedelse af Det Europæiske Råd (Sevilla, den 21.-22. juni 2002) herunder situationen Indien/Pakistan.
Hr. formand, jeg har en kort kommentar til det spørgsmål, som hr. Van Orden rejste. Parlamentet ved udmærket, at Rådet har beskæftiget sig med spørgsmålet om Zimbabwe ved flere lejligheder, og at det naturligvis blev behandlet på Det Europæiske Råd i Barcelona. Jeg er meget opmærksom på dette spørgsmål, og jeg kan fortælle ham, at Rådet (almindelige anliggender) holder møde på mandag. Lad os håbe, at vi kan behandle det på udenrigsministerplan, og hvis det bagefter er nødvendigt eller hensigtsmæssigt, kan det tages op på Det Europæiske Råd i Sevilla.
Hr. formand, den 21. og 22. juni vil det spanske formandskabs andet og sidste Europæiske Råd blive afholdt i Sevilla. På det Råd vil især følgende fem emner blive drøftet: den økonomiske reformproces som opfølgning på Det Europæiske Råd i Barcelona, status for udvidelsesforhandlingerne, en proces, hvor vi har gjort store fremskridt, retlige og indre anliggender, navnlig indvandringspolitikken, debatten om Europas fremtid, med en rapport fra konventets formand, hr. Giscard d'Estaing, og de mest problematiske områder inden for FUSP (udenrigspolitik og sikkerheds- og forsvarspolitik).
Jeg vil kort tale om de emner, jeg har nævnt. Jeg vil indlede med de økonomiske emner - opfølgning på Det Europæiske Råd i foråret. Denne opfølgning vil være et af de væsentlige punkter på det kommende Europæiske Råd, da forårets Europæiske Råd skitserede et program og en opfølgning på visse emner og fastlagde en række opgaver, som skulle evalueres i Sevilla.
Det Europæiske Råd i Barcelona markerede igangsættelsen af den proces, der blev indledt på Det Europæiske Råd i Lissabon med udgangspunkt i et program for økonomiske reformer med henblik på at gøre EU til det mest konkurrencedygtige og dynamiske økonomiske område i informationssamfundets nye økonomi.
I Sevilla vil man derfor som opfølgning på Barcelona gennemgå følgende spørgsmål: For det første vil Økofin-Rådet - som holder møde den 20. juni inden Det Europæiske Råd - forelægge en endelig rapport om vedtagelsen af de overordnede retningslinjer for den økonomiske politik. Formandskabet agter at forelægge en rapport om arbejdet med skattepakken, der omfatter en række initiativer om beskatning af renteindtægter, energibeskatning og samarbejde med skatteforvaltningerne.
Spørgsmålet om corporate governance (virksomhedsstyring) vil også blive behandlet. I den forbindelse bør rapporten fra ekspertgruppen på højt niveau vedrørende selskabslovgivning indeholde overvejelser om følgende tre spørgsmål: eksterne bestyrelsesmedlemmers og bestyrelsers rolle, aflønning af ledelsen og ledelsens ansvar for udarbejdelse af finansiel information.
Andre udestående emner fra Det Europæiske Råd i Barcelona, som vil blive behandlet af Rådet i Sevilla er: forenkling og forbedring af reguleringen - også kaldet better regulation - tjenesteydelser af almindelig økonomisk interesse - Kommissionen vil også forelægge den rapport, som den er blevet anmodet om - energiforsyning - som den vil forelægge en anden rapport om - telekommunikation, uddannelse, forskning, regionerne i den yderste periferi og bæredygtig udvikling.
Det andet store emne, jeg nævnte, var udvidelsesforhandlingerne. Hvis De ikke beder mig om noget andet, hr. formand, ville jeg foretrække at undlade at tale om udvidelsesproblematikken, da der vil være en omfattende forhandling om den senere i dag. Da redegørelsen om udvidelsen er på dagsordenen i eftermiddag, mener jeg, at vi vil kunne afkorte debatten og udskyde det emne til senere.
De retlige og indre anliggender har været en af de spanske formandskabs vigtige prioriteter. I Sevilla vil der især blive gjort fremskridt på fire store områder. For det første vil den fælles asyl- og indvandringspolitik blive revideret - navnlig Tampere-forpligtelserne - og der vil blive gjort status over situationen og blive forelagt et klart program for opfyldelse af de forpligtelser, som vi vedtog i 1999 under det finske formandskab som følge af, at de retlige og indre anliggender blev fællesskabsanliggender med Amsterdam-traktaten.
For det andet vil stats- og regeringscheferne drøfte en samlet strategi for bekæmpelse af ulovlig indvandring. Dernæst vil man drøfte et program og en politik for beskyttelse af Unionens ydre grænser. Og endelig vil man drøfte migrationspolitikkens inddragelse i Unionens indsats udadtil.
Hvad angår det første emne, jeg nævnte, vil Det Europæiske Råd i overensstemmelse med konklusionerne fra Det Europæiske Råd i Tampere og efterfølgende Råd opfordre Rådet til inden for de frister, der er fastsat i Amsterdam-traktaten, at vedtage de lovgivningsinstrumenter, som er nødvendige for at vedtage en fælles asyl- og indvandringspolitik. I denne politik skal ligevægten mellem en række principper respekteres. Det gælder især beskyttelse af flygtninge, Unionens og medlemsstaternes modtagekapacitet og integration af lovlige indvandrere.
For det andet vil de igangværende forhandlinger om vedtagelse af en fælles asyl- og indvandringspolitik blive fremmet, hvis Unionen sideløbende vedtager en fælles politik til bekæmpelse af ulovlig indvandring, som giver gode resultater på kort og mellemlang sigt. I den hensigt vedtog Rådet den 28. februar i år en plan for bekæmpelse af ulovlig indvandring. Den vil også blive drøftet af Det Europæiske Råd.
Ud over styrket overvågning og kontrol af grænser og grænseovergange har den bl.a. til formål at forhindre ulovlig passage af Unionens medlemsstaters ydre grænser, samtidig med at det garanteres, at asylansøgere kan udøve deres ret til at anmode om international beskyttelse. I den forbindelse er den meddelelse, som Kommissionen forelagde for nylig, med titlen "På vej mod en integreret forvaltning af de ydre grænser for medlemslandene af Den Europæiske Union" især vigtig.
Endelig vil Det Europæiske Råd i Sevilla på baggrund af det, der blev aftalt på mødet i Laeken, give udtryk for sit ønske om, at migrationspolitikken integreres yderligere i Unionens indsats udadtil.
Hvad angår indvandring og asyl, bør det ledende princip i indsatsen udadtil over for hjem- og transitlandene være en samlet, integreret og afbalanceret strategi, som koordineret udnytter alle Fællesskabets og medlemsstaternes instrumenter for at skabe en samarbejdsforbindelse med henblik på fælles håndtering af migrationsstrømmene og for at behandle de dybereliggende årsager til disse strømme og fattigdommen med henblik på inddragelse af denne dimension i udviklingsbistandspolitikken. Der vil også blive udviklet en strategi over for tredjelande med direkte grænser for at samarbejde om håndtering og kontrol af migrationsstrømmene.
Den anden store pakke emner, som jeg talte om til at begynde med, er alt det, der vedrører institutionelle spørgsmål, debatten om Europas fremtid og reformen af Rådet.
Rådet vil især beskæftige sig med to institutionelle spørgsmål: debatten om Europas fremtid og reformen af Ministerrådet.
Hvad angår førstnævnte, holdt Konventet om Den Europæiske Unions Fremtid sit indledende møde den 28. februar, hvilket De nok husker, for det skete på Europa-Parlamentets hjemsted, og inden Sevilla vil konventet allerede have holdt fem plenarmøder. Desuden vil det være muligt at drage nogle foreløbige konklusioner af de debatter, der har fundet sted indtil videre.
På den ene side har flertallet af konventets medlemmer givet udtryk for, at de går ind for at intensivere den europæiske integrationsproces realistisk, navnlig hvad angår kompetencefordeling. På den anden side og i forbindelse med konventets arbejde er konventets formandskab blevet enigt om at oprette seks arbejdsgrupper, som skal forelægge deres konklusioner mellem september og november.
I Sevilla vil konventets formand, hr. Giscard d'Estaing, i henhold til Laeken-erklæringen aflægge mundtlig rapport om, hvordan konventets drøftelser forløber.
Hvad angår reformen af Rådet, skal formandskabet i Sevilla i henhold til konklusionerne fra Det Europæiske Råd i Barcelona forelægge en rapport om forbedring af Rådets funktionsmåde og om reformer, der kan forøge dets effektivitet, på grundlag af den rapport, som generalsekretæren for Rådet har forelagt, med det formål at sikre en større åbenhed i lovgivningsprocessen, hvori der foreslås konkrete foranstaltninger til deres gennemførelse.
Jeg vil naturligvis understrege noget, som jeg finder indlysende, men som godt kan tåle at blive gentaget, nemlig at disse reformer af Rådet udelukkende er interne reformer, reformer af den interne organisation, og at Rådet på ingen måde har til hensigt at behandle emner, der kræver en ændring af primærretten, for det hører naturligvis ind under regeringskonferencen og EU-Konventet, som forbereder regeringskonferencen. Det drejer sig derfor om en række praktiske reformer, som gør Det Europæiske Råds arbejde hurtigere og mere dynamisk, og som desuden naturligvis omfatter det system af Råd, der støtter Det Europæiske Råd.
Jeg håber, at Det Europæiske Råd allerede nu kan begynde at forsøge at forenkle de administrative opgaver for at forberede Unionen på et scenarium, hvor vi efter udvidelsen vil være 25 medlemmer.
Endelig skal Det Europæiske Råd naturligvis som sædvanlig beskæftige sig med de eksterne forbindelser, der hovedsageligt vil omfatte følgende emner: for det første situationen i Mellemøsten. Her vil Unionen fortsat bestræbe sig på at opnå en forhandlet løsning på konflikten, den vil fordømme brug af vold og tilskynde til mægling som et instrument til fælles aktion for at opnå fremskridt på det økonomiske og det politiske område og sikkerhedsområdet.
Hvad angår krisen med Fødselskirken, har Rådet glædet sig særligt over, at den blev løst i henhold til det aftalememorandum, som parterne blev enige om. De palæstinensere, der var berørt af aftalen, er blevet sendt til forskellige stater i Unionen - Spanien, Belgien, Irland, Italien og Portugal - hvor de modtages af humanitære grunde i overensstemmelse med den fælles holdning, der blev opnået i Rådet den 21. maj.
Vedtagelsen af denne fælles holdning understreger EU's bestræbelser på at opnå varig fred i Mellemøsten. Derfor forventer jeg, at Det Europæiske Råd i lyset af de seneste aktioner vil drøfte situationen og forsøge igen at fremme de seneste initiativer, som den højtstående repræsentant, hr. Solana, taler for, om hurtigst muligt at indkalde til en fredskonference.
Samtidig vil Rådet drøfte udviklingen på det sikkerheds- og forsvarspolitiske område, navnlig i forbindelse med bekæmpelse af terrorisme og gennemførelse af mandatet fra Laeken.
Næste punkt på dagsordenen er betænkning (A5-0154/2002) af Hedkvist Petersen for Udvalget om Regionalpolitik, Transport og Turisme om Kommissionens meddelelse til Rådet og Europa-Parlamentet om beskyttelse af fodgængere: Forpligtelser fra den europæiske automobilindustris side (KOM(2001) 389 - C5-0537/2001 - 2001/2216(COS)).
Hr. formand, hvert år dør 42.000 personer på EU's veje. Dette er et meget væsentligt politisk anliggende for EU-borgerne. I hvidbogen om transport skriver Kommissionen, at vi skal halvere antallet af døde inden 2010. Her må vi være aktive, ikke passive. Vi må vedtage alle former for foranstaltninger på alle niveauer. Alle må hjælpe til, ikke mindst industrien, da vi ved, at forbrugerne kræver det. Sikkerhed er et salgsargument.
Hvordan skal bilerne så udformes, så de skåner de ubeskyttede trafikanter mest muligt? Det forslag til en frivillig aftale, vi har fået fra Kommissionen, og som bilindustrien har forhandlet sig frem til, er utilstrækkeligt. Det er forbavsende, at Kommissionen har kunnet acceptere det i dets nuværende udformning. Der er nogle uklarheder med hensyn til gennemførelsen, og EEVC-testene bliver ikke taget alvorligt, på trods af at de er blevet udviklet gennem mere end 22 år.
Det handler om liv på vejene og liv i vores samfund, og her må vi være varsomme. Sagen har været vanskelig at behandle, og jeg vil gerne takke alle skyggeordførere i udvalget for et virkelig godt stykke arbejde, som har krævet meget af os alle. Der har været mange forskellige holdninger, mange lobbyister og mange synspunkter fra udvalgets side. Nu er det vigtigt at tage udgangspunkt i trafiksikkerheden og forbrugernes krav.
Der er tre løsningsmodeller i vores svar til Kommissionen. Den første er, at vi accepterer den frivillige aftale. Den anden er, at vi går ind for et detaljeret direktiv, i hvilket vi nøjagtigt angiver, hvordan biler skal udformes. Den tredje er, at vi tilslutter os et rammedirektiv.
Udvalget mener ikke, at den frivillige aftale er tilstrækkelig. Den er for usikker og levner ikke plads til en folkelig parlamentarisk kontrol af, hvorvidt bilindustrien påtager sig sit ansvar. Den er mindre bindende, og processen er ikke tilstrækkeligt åben.
Derfor foreslår udvalget et rammedirektiv, hvilket Kommissionen også nævner i sin meddelelse. Det betyder, at vi i de politiske forsamlinger opstiller nogle mål, hvorefter eksperter skal overvåge gennemførelsen med tilsyn og medvirken fra Kommissionens side.
Det rammedirektiv, som vi nu foreslår og kræver, indeholder flere komponenter. Målet er, at alle bilmodeller i 2010 skal opfylde de fire EEVC-teksters krav. Denne proces skal indledes nu. EEVC er den institution, som er kommet længst inden for forskning i vejsikkerhed i hele verden, frem for alt inden for beskyttelse af fodgængere. Vi kan dog godt forestille os andre testmetoder, der giver mindst samme beskyttelsesniveau for fodgængerne. Det skal naturligvis være effektive testmetoder, som har indflydelse på bilernes design.
Vi ønsker også, at processen skal vurderes regelmæssigt, og at Europa-Parlamentet skal modtage årlige rapporter. På den måde bliver vi en del af processen og kan kontrollere, at de mål, vi har opstillet, virkelig bliver opfyldt. Vi ønsker, at medlemsstaterne gennem typegodkendelsesmyndighederne deltager i vurderingen af, hvordan rammedirektivet gennemføres. Vi mener også, at EEVC er kommet længst, når det gælder testmetoder, og kan udvikles yderligere.
Det er de krav, udvalget stiller. Vi forventer, at Kommissionen og kommissær Liikanen bekræfter, at denne fremlægger et forslag til rammedirektiv.
I Den Socialdemokratiske Gruppe var vi gerne gået endnu længere på visse områder, f.eks. ved at understrege EEVC-testenes eksklusive fortjenester betydeligt mere og opstille et tydeligt delmål for at få en lige linje i udviklingen af beskyttelsen af fodgængere fra i dag til 2010. Den Socialdemokratiske Gruppe ønsker også, at Kommissionen fremlægger sit rammedirektiv snarest, helst før årets udgang. Det er vigtigt, hvis Kommissionen vil vise, at den mener det alvorligt i denne sag.
Det er som sagt et meget kontroversielt anliggende. Vi har nu nået et kompromis og vil derfor støtte det for at få en så stor tilslutning som muligt til kravet om et rammedirektiv som den bedste løsning, hvad angår trafiksikkerhed.
Derfor vil min gruppe udelukkende støtte udvalgets forslag til betænkningen, og jeg opfordrer øvrige parlamentsmedlemmer til at gøre det samme. Vi godkender kompromiset, som jeg på trafikanternes vegne glæder mig over, at vi har forhandlet os frem til.
Hr. formand, jeg vil godt takke fru Hedkvist Petersen for at have fundet frem til et afbalanceret kompromis, der afspejler forskellige interesser på tværs af Parlamentet. Som ordfører for mit udvalg - Udvalget om Retlige Anliggender - kan jeg sige, at vi var for Kommissionens forslag om en frivillig aftale, og følte, at den samlede pakke opfyldte de krav, fru Hedkvist Petersen stillede. Den redder liv på et tidligere tidspunkt end nogen af de andre forslag. Desuden tager den behovet for at forbedre designstandarderne for biler meget alvorligt. Men - og nu kommer jeg ind på et væsentligt spørgsmål, som hun ikke nævnte - den giver industrien og alle andre implicerede parter mulighed for at tackle spørgsmålet over en bred front, for vi ved, at en anden mulighed ganske enkelt er at gøre forpartiet på bilerne mere robust over for sammenstød. Vi ønsker helt at undgå sammenstød med bløde trafikanter gennem forebyggende foranstaltninger i selve køretøjet. Husk, at ABS-bremser som standard bliver en del af pakken. Vi skal også se på vejbyggeri, uddannelse af brugere og meget andet. Der er brug for en samlet indsats.
Jeg ønsker at tale om designstandarder, fordi de er vigtige. Jeg er selv uddannet ingeniør inden for dette område. Jeg har set testlaboratorierne, jeg har talt med designerne om problemerne med at udvikle mere fodgængervenlige biler. Det er ikke noget enkelt spørgsmål. Nogle grupper har groft oversimplificeret problemerne. Fru Hedkvist Petersen antydede, at branchen ikke tager sagen særlig alvorligt, men fra mine besøg ved jeg, at det gør den.
Bortset fra det, så har hun ret i, at vi skal se på en lang række testforanstaltninger. Jeg vil opfordre branchen til sammen med Kommissionen at sammensætte et hold af de bedste ingeniører og designere på området samt andre interesserede, så man kan komme frem til de bedst mulige test på baggrund af den nyeste teknologi og ikke den 1998-teknologi, som de nuværende EEVC-test bygger på.
Hr. formand, mine damer og herrer, først vil jeg gerne rette en stor tak til kommissær Liikanen, fordi Kommissionen har taget et meget vigtigt og fremtidsorienteret skridt her. Vi ved alle, at når der optræder problemer, er det nemmeste at løse problemerne ved hjælp af incitamenter, med støtte. Det sjette rammeprogram for forskning, som vi har vedtaget, indeholder mange incitamenter til at benytte sig af videnskabelige metoder for at opnå en forbedring. Det andet er, at vi har nogle standarder, nationale standarder, europæiske standarder, der fokuserer på princippet om gensidig anerkendelse og dermed også muliggør konkurrence på markedet.
Det næste trin er nu, og det er det nye og det egentlig sensationelle, den frivillige forpligtelse. Her udøves der altså et ret stort pres fra begge sider. Man må finde frem til en fælles løsning, og herefter kan man så indføre yderligere kriterier for rent faktisk også at gennemføre denne løsning. På den ene side, sådan som det oprindeligt var tiltænkt, med en ren og skær aftale - det giver naturligvis enhver, den indgår aftalen, alle de dertilhørende risici, alle forpligtelser, hvilket skaber nogle problemer - eller på den anden side, sådan som vi gør det nu, med et meget slankt rammedirektiv, hvor vi vil begrænse os til at udarbejde en tidsplan og fastlægge kontrol- og evalueringsmetoder, således at Parlamentet og Kommissionen får mulighed for at kontrollere fremskridtene.
Mit ønske, og jeg tror også, det er ønsket hos Udvalget om Industripolitik, Eksterne Økonomiske Forbindelser, Forskning og Energi, er, at rammedirektivet ikke kommer til at udgøre mere end den ene side. Det ville være forbilledligt, fordi vi således hele tiden ville være opdaterede, kan fastlægge principperne og arbejde slankt og fremtidsorienteret med lovgivningen. Tak, hr. kommissær, De har præsteret et fremragende stykke arbejde.
Hr. formand, allerførst vil jeg takke ordføreren og ligeledes Kommissionen. Kommissionen har haft mod til at fremlægge selvregulerende foranstaltninger for at binde industrien og myndighederne til større sikkerhed for fodgængerne. Det er også nødvendigt. Jeg kommer fra en kultur, hvor selvregulering er vidt udbredt. Jeg er en meget stor tilhænger deraf, fordi selvregulering for det meste kan sørge for den nyeste tekniske udvikling, som også industrien kan gå med til. Desuden kan det gå meget hurtigt. Lovgivningsprocessen er altid meget langsommere. Der er altid én betingelse, nemlig at disse selvreguleringsaftaler kontrolleres ordentligt.
Hvis De spørger om min personlige mening, ville jeg - og det sagde fru Petersen også for lidt siden - have været tilfreds med gode selvregulerende foranstaltninger, og så ville lovgivning ikke pr. definition have været nødvendig. Parlamentet træffer imidlertid beslutning herom, og den beslutning vil jeg bøje mig for. Så må der komme et magert direktiv, et direktiv, som åbner tilstrækkelig mange muligheder for ny konkret udformning hele tiden i overensstemmelse med den nyeste tekniske udvikling. Jeg er en meget stor tilhænger af selvregulering, fordi jeg synes, at en række processer i Kommissionen forløber for langsomt.
Mit sidste punkt i udtalelsen fra Udvalget om Miljøanliggender er, at der skal gøres noget ved piskesmæld. Det har ganske vist intet med det omhandlede problem at gøre, men med et sikkerhedsproblem, som også fratager temmelig mange mennesker deres gode helbred. Desuden forårsager det temmelig mange udgifter i vores samfund. Jeg har ikke uden grund nævnt det som sidste punkt. Jeg ved jo, at der egentlig sker alt for lidt på dette område.
Jeg har samtidig stillet skriftlige forespørgsler, og jeg får da som svar: Ja, vi vil gøre noget ved det. Vi har allerede undersøgt det inden for rammerne af det fjerde rammeprogram. Hvorfor tager behandlingen af alle disse problemer, som hænger sammen med forebyggelse af ulykker og forebyggelse af ekstra udgifter på dette område, så lang tid? Det hører under det fjerde rammeprogram, og vi er i mellemtiden i gang med det sjette rammeprogram om forskning og udvikling. Så skal der da gøres noget andet.
Hr. formand, jeg beder ikke blot kommissæren om nu meget hurtigt at forhandle med industrien for snarest at gøre noget ved beskyttelsen af fodgængerne, muligvis også gennem selvregulering. Jeg beder ham også om at tage fat på de andre problemer.
Jeg erklærer Europa-Parlamentets session, der blev afbrudt torsdag den 13. juni 2002, for genoptaget.
Jeg har modtaget en anmodning fra PPE-DE-Gruppen og PSE-Gruppen om at erstatte punkt 4 - "Demokratiet i Afghanistan" - under den aktuelle og uopsættelige debat med et nyt punkt: "Krisen i Argentina".
Jeg vil gerne stille et forslag. Eftersom der på nuværende tidspunkt kun er fire punkter på dagsordenen for den aktuelle og uopsættelige debat, og da det i henhold til forretningsordenen og praksis er tilladt med fem punkter, foreslår jeg, at spørgsmålet om Argentina tilføjes i stedet for, at det erstatter et af de andre punkter.
Hr. formand, min gruppe, Den Socialdemokratiske Gruppe, vil gerne sætte Afghanistan og Cuba på dagsordenen i september, men i så fald skal begge punkter forberedes indgående i Udenrigsudvalget. Vi mener ikke, at begge emner skal behandles ved at tage ét punkt frem. De skal derimod behandles grundigt, og så kan begge emner komme på dagsordenen i september. Det gælder altså både Cuba og Afghanistan. Vi støtter derfor forslaget om nu at erstatte Afghanistan med Argentina.
Hr. formand, jeg vil ganske enkelt sige, at min gruppe fuldt ud støtter hr. Wurtz' forslag, og vi ønsker at tilføje spørgsmålet om Argentina til den aktuelle og uopsættelige debat. Naturligvis skal vi have en debat om Argentina, for det er meget aktuelt, og det aktuelle kan ikke udelukkende blive nævnt i en tale. Der er sket begivenheder, som jeg personligt ikke betragter på samme måde som hr. Wurtz. Der er sket begivenheder, der er klaget over det, som sker i Afghanistan, og det er Europa-Parlamentets rolle at diskutere dette og gøre situationen en lille smule mere klar. Jeg mener altså, at det er absolut nødvendigt at indlede debatten ikke blot om Argentina, men også om Afghanistan, og det skal ske med det samme i stedet for at rykke dette emne frem til september.
Hvis denne diskussion fører til et spørgsmål til Kommissionen og Rådet, ja, så fortsætter debatten i september og oktober med et spørgsmål til Rådet og Kommissionen.
Jeg ønsker ikke at indlede en debat om dette, da det ville være i strid med forretningsordenen. Hr. van den Berg opretholder Den Socialdemokratiske Gruppes forslag. Jeg sætter derfor anmodningen om, at punkt 4 "Demokratiet i Afghanistan" erstattes med et nyt punkt "Krisen i Argentina" under afstemning.
Hr. formand, jeg har en bemærkning til forretningsordenen. Vi burde fejre Den Internationale Straffedomstol, der i dag træder i funktion. USA nedlagde desværre i går veto mod FN's mandat til den fredsbevarende styrke i Bosnien, som mange EU-lande deltager i.
Jeg vil gerne tage kraftigt afstand fra det veto i Sikkerhedsrådet, da det ikke blot er et veto mod FN's mandat til den fredsbevarende styrke i Bosnien, men også mod udenrigspolitikken i bl.a. Irland, der deltager i den fredsbevarende styrke i Bosnien på basis af FN's mandat. Irland ser sig måske derfor nødsaget til at trække sig ud af den fredsbevarende styrke i Bosnien, da FN's mandat ophører, hvis der holdes fast i dette veto.
Jeg vil gerne bede Dem om på mine, om ikke mange parlamentsmedlemmers, vegne at protestere over for USA mod denne handling. Det er utroligt, at USA stræber efter at handle på kanten af folkeretten. Det er utroligt, at USA ønsker sit mandskab fritaget fra retsforfølgelse, hvis de er indblandet i overtrædelser af menneskerettighederne. Det kan Parlamentet ikke acceptere, og det bør EU ikke acceptere.
Hr. De Rossa, vi har også mulighed for at behandle dette på dagsordenen for onsdag efter erklæringerne fra Rådet og Kommissionen, men at dømme ud fra Parlamentets reaktion står det allerede klart, at der er overvældende enighed om dette spørgsmål.
Hr. formand, jeg har en bemærkning til forretningsordenen. Tidligt torsdag morgen var en bus med 43 skoleelever fra Largs Academy i Ayrshire, Skotland, indblandet i en tragisk ulykke i den franske by Bierre-les-Semur, nær Dijon i Bourgogne. Desværre omkom 15-årige Katherine Fish. En af lærerne mistede en arm. Adskillige elever blev alvorligt såret og behandles fortsat på hospitalet i Semur-en-Auxios og Dijon. De mindre alvorligt sårede er nu blevet fløjet hjem til Skotland på et særligt chartret fly.
Jeg er sikker på, at de andre parlamentsmedlemmer fra Skotland vil tilslutte sig mig og give udtryk for stort chok over denne tragiske ulykke og stor taknemmelighed over for borgmesteren i Bierre-les-Semur, Michel Neugnot, og nødtjenesten, lægerne samt indbyggerne i området. De viste stor medfølelse, sympati og medmenneskelighed i deres behandling af eleverne og lærerne efter ulykken og i deres støtte til de mange forældre fra Skotland, der meget hurtigt kom for at være hos deres børn. Befolkningen i Skotland var meget rørt over venligheden og høfligheden blandt disse gode mennesker, hvoraf mange frivilligt tilbød deres hjælp og støtte til ofrene for ulykken.
Jeg håber, at Parlamentet vil tilslutte sig mig og sende alle dem, der åbnede deres hjerter for de modige elever, der var indblandet i den ulykke, en stor tak. Vi ønsker de sårede hurtig bedring og sender forældrene og de pårørende til Katherine Fish vores store sympati.
Hr. formand, som jeg allerede har bedt om skriftligt, må Rådet afgive en fuldstændig redegørelse om de alvorlige hændelser, der berørte hundreder af portugisiske borgere, heriblandt delegationer fra politiske partier og medlemmer af det portugisiske parlament, som ønskede at deltage i demonstrationen den 22. juni i Sevilla i anledning af Det Europæiske Råd, og som blev forhindret i at passere grænsen mellem Portugal og Spanien, hvor nogle blev udsat for vold fra det spanske politis side og fik konfiskeret kameraer og audiovisuelt apparatur.
Eftersom disse hændelser udgør en flagrant krænkelse af de grundlæggende friheder og rettigheder, især demonstrations- og forsamlingsfriheden, er det vigtigt at få placeret ansvaret og afdække årsagerne til denne fremfærd, så tilsvarende handlinger ikke gentager sig i fremtiden. Det er også vigtigt at få afklaret, om den fri bevægelighed for personer samt demonstrations- og forsamlingsfriheden skal sættes ud af kraft, hver gang der er EU-topmøder, hvilket vil være et alvorligt overgreb mod demokratiet og en uantagelig begrænsning af retten til at protestere og vise sin indignation. Det portugisiske parlament har udtalt sig i denne sag, fordi nogle af dets medlemmer blev berørt af den. Jeg beder Dem derfor, hr. formand, anmode Rådet om at tilvejebringe alle oplysninger om disse alvorlige hændelser i slutningen af det spanske formandskab.
Hr. formand, jeg har bedt om ordet for at tilslutte mig Ilda Figueiredos ønske om at få tilvejebragt oplysninger fra Rådet og Kommissionen om de alvorlige hændelser ved den spansk-portugisiske grænse. Disse hændelser må fordømmes, og de nødvendige følger må drages. De har vakt meget opstandelse i Portugal, et sandt politisk stormvejr, og Europa-Parlamentet kan ikke være uinteresseret i det, der sker i en af EU's medlemsstater. Demonstrationsfriheden og retten til fri bevægelighed er grundlæggende rettigheder for EU-borgerne og må ikke krænkes, medmindre der foreligger meget tungtvejende grunde hertil, og ikke uden at Europa-Parlamentet tager stilling i sagen og fremfører sin protest.
Hr. formand, i nat ved Bodensøen ved Überlingen skete der en forfærdelig flyulykke, idet to fly kolliderede. I øjeblikket taler man om, at der i forbindelse med ulykken er ca. 80 ofre, herunder børn, som var på vej på ferie. Jeg mener, dette er en anledning, hvor Europa-Parlamentet må give udtryk for vores medfølelse med de pårørende til ofrene.
Men det giver også anledning til at tænke over, hvordan en sådan ulykke overhovedet kunne ske, og om opdelingen af flyovervågningen i militære, nationale og europæiske myndigheder, som vi har i dag i Europa, ikke har været en medvirkende faktor. Vi hører i dag stadig oftere beretninger fra piloter om, hvor kompliceret det er blevet at flyve i det europæiske luftrum. Denne forfærdelige ulykke, denne skrækkelige hændelse bør få os til at tage den krævede europæiske luftovervågning meget alvorligt.
Mange tak, hr. kollega. Jeg vil bede formanden om at give udtryk for vores medfølelse med de pårørende.
Hr. formand, jeg bad om ordet for at anmode om et svar fra formandskabet på det spørgsmål, som hr. Turco rejste i går. Over en tiendedel af parlamentsmedlemmerne har stillet et beslutningsforslag for at gøre opmærksom på den alvorlige og systematiske krænkelse af de grundlæggende demokratiske rettigheder i mit land, Italien. Dette beslutningsforslag blev afvist af interne bureaukratiske årsager og stillet igen af en tiendedel af parlamentsmedlemmerne. Nu beder jeg virkelig om, at det denne gang bliver behandlet politisk på Formandskonferencen. Det drejer sig naturligvis ikke kun om de mennesker, der - sådan som hr. Turco meddelte - i deres sultestrejke også ophører med at drikke, og de mennesker, som allerede har sultestrejket uden at indtage vådt eller tørt i flere dage, sådan som vores kollega, Marco Pannella. Der er ikke tale om pressionsmidler, men derimod om ikkevoldelige initiativer med det formål, at magtudøverne - i dette tilfælde de italienske institutioner - overholder de bestemmelser, der gælder for dem. Jeg håber, at dette også vil ske her i Parlamentet, og at vi i det mindste kan drøfte disse spørgsmål politisk. Vi skal selvfølgelig nok forklare alle parlamentsmedlemmerne, hvad det drejer sig om, nemlig hvordan det kan lade sig gøre, at en EU-medlemsstats forfatning konstant er blevet tilsidesat, ignoreret og krænket i over et år, når det gælder det italienske Deputeretkammers sammensætning.
Hr. Cappato, jeg har fået at vide, at De allerede får svar på Deres spørgsmål i dag.
Næste punkt på dagsordenen er forhandling under ét om følgende betænkninger:
A5-0247/2002 af Färm for Budgetudvalget om 2003-budgettet med henblik på samrådsproceduren inden Rådets førstebehandling (2002/2027(BUD));
A5-0246/2002 af Podestà for Budgetudvalget om 2002-budgettet: Gennemførelsesprofil, overførsler og tillægs- og ændringsbudgetter (2002/2084(BUD));
A5-0248/2002 af Podestà og Buitenweg for Budgetudvalget om forslag til Den Europæiske Unions tillægs- og ændringsbudget nr. 3/2002 for regnskabsåret 2002 (SEK(2002) 626 - 00000/2002 - C5-0000/2002 - 2002/2128(BUD)).
Hr. formand, fru kommissær, kære parlamentsmedlemmer og tilhørere, Europa-Parlamentet forsøger at gøre 2003-budgettet til et rigtigt reformbudget. Der er to centrale elementer i dette. Det ene er naturligvis den historiske udvidelse, og det andet er behovet for at reformere EU inden for forskellige områder.
Størstedelen af budgetarbejdet skal naturligvis gøres til efteråret, men vi håber at kunne løse en række vigtige problemer ved budgetsamrådet i juli i forbindelse med Rådets førstebehandling. Det dokument, der er til debat, og som vi skal stemme om i dag, handler om at give Europa-Parlamentets delegation et særligt mandat inden budgetsamrådet med det danske formandskab og Kommissionen.
I den interinstitutionelle aftale om budgetsamråd nævnes tre kerneområder, nemlig landbruget, fiskeriaftalerne samt den fælles udenrigs- og sikkerhedspolitik. Jeg har en formodning om, at vi ikke når specielt langt med landbruget og fiskeripolitikken. Hvad angår landbruget, venter vi på Kommissionens forslag til mid term review, og hvad fiskeripolitikken angår, mangler vi fortsat mange konkrete detaljer. Vi vil selvfølgelig alligevel tage disse spørgsmål op.
Med hensyn til landbruget agter vi at fremsætte en del konkrete krav. Reformen af den fælles landbrugspolitik bør nemlig betyde, at der overføres ressourcer fra de traditionelle markedsordninger til udviklingen af landdistrikter. Vi vil også fremsætte en del krav vedrørende miljøet, forebyggelse af nye katastrofer med dyresygdomme m.m. Vi håber på at kunne tage nogle punkter op allerede i juli.
Med hensyn til fiskeriet ønsker vi først og fremmest oplysninger om Rådets fremtidsplaner. Vi håber at kunne finde de nødvendige bevillinger til fortsat at kunne indgå fiskeriaftaler med en række vigtige nationer. Vi håber naturligvis, at det kan ske uden en gentagelse af sidste års dramatik, da hele aftalen med Marokko gik itu og skabte problemer for hele budgetarbejdet. Vi lever fortsat med, at vi også skal opfylde sidste års løfte om yderligere 27 millioner euro i støtte til en modernisering af den spanske og den portugisiske fiskerflåde.
Jeg tror, at vi vil kunne løse nogle detaljer vedrørende disse spørgsmål, men vi har også givet os i kast med nogle andre hovedpunkter. Lad mig starte med udenrigs- og sikkerhedspolitikken. Vi håber, at vi kan få en seriøs debat om de mange nødvendige bevillinger - primært for at der kan indsættes en ny EU-politistyrke i Bosnien som afløser for vores militære styrker. Vi håber også, at vi kan førstebehandle nogle andre vigtige punkter. Vi har i hvert fald brug for lidt flere oplysninger om Kommissionens og Rådets planer vedrørende indsatsen i Afghanistan og Mellemøsten. Det er afgørende for, at vi kan løse budgetproblemerne vedrørende EU's eksterne udgifter.
Vi mener, at der er for få ressourcer. Det er et strukturproblem, at vi har for få ressourcer under udgiftsområde 4, det vil sige udgifter til udenrigspolitik og bistand. Der er behov for tilførsel af nye ressourcer. Det skulle kunne ske i overensstemmelse med de forslag, som Kommissionen har fremsat, men som vi ved, at Rådet ikke synes om, vedrørende et særligt fleksibilitetsinstrument for de eksterne udgifter. Europa-Parlamentet har også præsenteret et andet alternativ, nemlig en mere aktiv anvendelse af nødhjælpsreserven. Det ville være vældig godt, hvis vi kunne finde en løsning på dette problem i løbet af juli måned.
Udvidelsesdebatten bliver formodentlig det altdominerende spørgsmål i juli. Vi skal frem for alt diskutere, hvilke administrative ressourcer, der er nødvendige for at forberede udvidelsen i EU's institutioner. Jeg vil understrege, at vi er meget nøjeregnende på dette punkt. Tidsplanen for udvidelsen skal overholdes. Forberedelserne skal derfor hurtigst muligt gennemføres. Det er meget vigtigt at finde frem til en aftale om administrationsudgifterne under udgiftsområde 5 ved budgetsamrådet i juli.
At vi prioriterer udvidelsen, betyder imidlertid ikke, at vi bare automatisk kan bevilge flere penge til personaleudgifter og andre administrationsudgifter. Vi skal også vise, at vi kan gennemføre nye aktive prioriteter, særligt inden for administrationen. Inden for EU skal vi som i enhver anden moderne forvaltning vise, at vi kan udvikle vores arbejdsområder, omprioritere, effektivisere og modernisere, inden vi kræver flere penge. Budgetudvalget har derfor besluttet at sige nej til brugen af fleksibilitetsinstrumentet for udgiftsområde 5. Vi mener, at det ikke er i overensstemmelse med reglerne. Som udgangspunkt bør vi ikke bruge fleksibilitetsinstrumentet.
Vi ved nu, at Kommissionen beder om midler til 500 nye tjenester for at håndtere udvidelsen. Jeg er overbevist om, at der er brug for disse tjenester, men vi skal ikke desto mindre stille en række spørgsmål, inden vi kan sige ja til en sådan vækst. I dag arbejder mere end 800 mennesker i Kommissionen med udvidelsen - heraf ca. 300 i DG Enlargement. Når den store udvidelse er gennemført, skal det være muligt at omfordele disse ressourcer til arbejdet med et udvidet EU. Vi har således brug for yderligere oplysninger, inden vi kan sige ja til en automatisk udvidelse med 500 tjenester.
Det samme gælder for reformen af foranstaltninger udadtil. I reformen af administrationen af udenrigs- og bistandspolitikken lovede man allerede i 2000, at der skulle gennemføres yderligere reformer og revisioner i 2002. Ifølge Kommissionens Annual policy statement skal der gennemføres endnu en revision af samarbejdet og effektiviteten inden for Generaldirektoratet for Eksterne Forbindelser. Vi ønsker at studere resultaterne af en sådan revision, inden vi siger ja til 500 nye tjenester.
Vi lancerer også to nye projekter. Det drejer sig om et udvidet grænseområdeprojekt om samarbejde mellem små virksomheder i hele EU samt et projekt om en forenkling af hele EU's administration. Det er et utroligt vigtigt projekt.
Kære kolleger, den betænkning, som vi behandler i dag, og som Budgetudvalget besluttede at udarbejde først på året, tager sigte på at styrke kontrolbeføjelserne, når det gælder gennemførelsen af EU's budget. Med denne betænkning ønsker Budgetudvalget, at man respekterer den institutionelle opgave, det er at vedtage EU's budget, og i henhold til traktaterne skal Parlamentet udføre denne opgave og kontrollere overensstemmelsen mellem det vedtagne budget og den finansielle gennemførelse. Dette viser sig nemlig at være en nødvendig betingelse for overholdelsen af de politiske prioriteringer, som Parlamentet vedtager hvert år i finansdokumentet, og det er en betingelse, som Kommissionen nogle gange har en tendens til at glemme.
Budgetudvalget ønskede at nå to målsætninger, nemlig at give et billede af situationen i første halvår for at finde de første symptomer på en afvigelse fra det vedtagne budget og at meddele Kommissionen retningslinjerne i andet halvår. Den kendsgerning, at der i gennemførelsesperioden for de finansielle overslag 2000-2006 ikke har været nogen forhøjelse af loftet for egne indtægter, gør det i endnu højere grad nødvendigt at nå disse målsætninger, som vil gøre det muligt at forbedre udgifternes kvalitet.
Parlamentets kontrol viser to problemer i den forbindelse, nemlig den overdrevne og undertiden forkerte brug af de finansielle fleksibilitetsinstrumenter og det ringe gennemførelsesniveau, der kendetegner nogle udgiftsområder. For at få en idé om, hvor store beløb der er tale om, behøver man blot at tænke på, at Kommissionen alene i indeværende regnskabsår allerede har fremlagt overførsler til et samlet beløb af 250 millioner euro, og at der f.eks. blev foretaget overførsler af betalingsbevillinger på over 2 milliarder euro i løbet af 2001-budgetproceduren. For at forbedre denne situation fremlægger Kommissionen fra i år en gennemførelsesplan.
Dette nye instrument, som både Parlamentet og Rådet har ønsket, vil gøre det muligt at foretage en mere præcis kontrol af situationen, selv om det stadig ikke er perfekt. Efter vores mening bør Kommissionen nemlig fremlægge denne plan, samtidig med at den indgiver anmodninger til budgetmyndigheden, og Kommissionen bør ligeledes præsentere disse oplysninger på en mere opdelt måde. For at sikre en tættere og mere systematisk sammenhæng med de oprindeligt vedtagne bevillinger bør der i hver overførselsanmodning kort sagt tages højde for det vedtagne budget, den aktuelle gennemførelse, de gennemførelsesprofiler, som Kommissionen har fremlagt, en tidsplan for gennemførelsen af det resterende beløb på den post, hvorfra bevillingerne overføres, og de undersøgelser, som Parlamentets udvalg har foretaget. Hvis disse oplysninger ikke anses for at være tilstrækkelige, bliver overførslen afvist. Overførselsanmodninger, som tager sigte på en reduktion af de budgetposter, Parlamentet har vedtaget, vil således principielt ikke blive godkendt.
Næste punkt på dagsordenen er betænkning (A5-0197/2002) af Figueiredo for Udvalget om Kvinders Rettigheder og Lige Muligheder om EF-rammestrategien for ligestilling mellem mænd og kvinder - arbejdsprogram for 2002 (2001/2266(INI)).
Hr. formand, fru kommissær, kære kolleger, trods de positive skridt, der på lovgivningsområdet er taget for at fremme ligestilling mellem mænd og kvinder, er der stadig mange mangler og stor forskelsbehandling og ulighed i medlemsstaternes praksis, som der må gøres noget ved.
Efter vedtagelsen i 2000 af EF-rammestrategien for ligestilling mellem mænd og kvinder og af det tilhørende støtteprogram for 2001-2005 har man med positive resultater bestræbt sig på at lade denne strategi omfatte alle Fællesskabets politikker og alle Kommissionens tjenestegrene, men det er nødvendigt at komme videre endnu. Det er således ikke acceptabelt, at der i Fællesskabets egne institutioner, heriblandt også i Det Europæiske Konvent, er mindre end 20% kvinder, altså en lavere procentdel end i det tidligere konvent, der udarbejdede chartret om grundlæggende rettigheder.
Det er særlig nødvendigt konkret at følge medlemsstaternes gennemførelse op af de retningslinjer, direktiver, henstillinger og resolutioner, der skal fremme ligestillingen, således at de beslutninger, der vedtages som et led i politikken vedrørende lige rettigheder og muligheder, anvendes mere korrekt og også omsættes effektivt i national politik både med hensyn til lovgivningen og andre foranstaltninger, således at der fuldt ud tages hensyn til politikken vedrørende lige rettigheder og muligheder.
Hvad eksempelvis angår Det Europæiske Råd i Lissabon, der fastsatte som mål, at antallet af kvinder i den erhvervsaktive befolkning skal udgøre 60% (i 2010), skal det gentages, at dette mål kun kan bidrage til lige muligheder for mænd og kvinder, hvis flertallet får stillinger af høj kvalitet og til passende løn, i hvilken forbindelse betydningen af forskellige former for teoretisk og faglig uddannelse må understreges ligesom oprettelse af et tilstrækkeligt tilbud om børnepasning og omsorg for afhængige personer samt fremme en spredning af pigers erhvervsvalg.
Her er det også vigtigt, at Rådets henstilling af 31. marts 1992 gennemføres, og det er virkelig ikke nok, at Kommissionen siger, at den vedtog en rapport herom den 4. februar 1998. Der er allerede gået fire år siden da, og det drejer sig jo om at kende situationen i dag, i hvilken forbindelse jeg gerne vil understrege betydningen af fastlæggelse af fælles indikatorer for tilvejebringelse af pasningsmuligheder for børn og for lønforskellene mellem mænd og kvinder inden for de enkelte sektorer, herunder også de forskellige former for atypisk arbejde og deltidsarbejde.
Det er ligeledes vigtigt at fastholde, at igangværende undersøgelser og dataindsamling om årsagerne til lønforskelle (på mellem 15 og 20%), som fortsat findes på trods af det eksisterende ligelønsdirektiv - der går helt tilbage til 1975 - og de foranstaltninger herimod, som medlemsstaterne har vedtaget eller skal vedtage, bør færdiggøres. Retningslinjerne for beskæftigelse, der i øjeblikket er under revision, må også indeholde præcise mål og tidsfrister, og Kommissionen må aflægge en rapport herom, som bl.a. bør omfatte de foranstaltninger, der skal træffes.
Endvidere haster det med at få opstillet mål, der skal omsættes til realistiske og målelige faser inden for de indsatsområder, der er fastsat i rammestrategien, så der kan sikres reelle fremskridt på alle områder, eftersom der stadig forekommer mange overtrædelser af lovgivningen vedrørende ligebehandling af mænd og kvinder. Det er derfor afgørende, at det nye direktiv, der er ved at blive udarbejdet om ligestilling mellem mænd og kvinder inden for andre områder end beskæftigelse, og var lovet til fremlæggelse i juni, ikke forsinkes yderligere. Ligeledes må der ske ajourføringer med forbedringer af andre direktiver, navnlig direktiverne om sikkerhed og sundhed under arbejdet for arbejdstagere, som er gravide, som lige har født, eller som ammer, og direktiverne om iværksættelse af principperne om ligebehandling af kvinder og mænd inden for de lovmæssige og erhvervstilknyttede sociale sikringsordninger.
Et centralt punkt er, at der skal gøres en indsats for, at ligestillingen mellem mænd og kvinder integreres i de økonomiske retningslinjer, herunder også i tiltrædelsesprocessen, med henblik på at forhindre eventuelle negative følger på ligestillingsområdet af privatisering, liberalisering og nedskæringer i de offentlige udgifter på det sociale område, og det bekræftes, at det er afgørende, at der findes offentlige tjenester af høj kvalitet, samt opfordrer til, at budgetbevillingerne på det sociale område forhøjes for at forebygge social udstødelse og bekæmpe handel med kvinder.
Til slut vil jeg gerne takke alle, der har medvirket til udarbejdelsen af denne betænkning, idet jeg er overbevist om, at kampen for lige muligheder for mænd og kvinder, herunder i det politiske liv og i beslutningsorganerne, også afhænger af et større engagement og politisk vilje fra os alle.
Hr. formand, fru kommissær, jeg vil gerne takke fru Figueiredo for hendes opfølgning af arbejdsprogrammet om lige muligheder. Som hun sagde - og som vi til stadighed siger i Udvalget om Kvinders Rettigheder og Lige Muligheder - skal vi fortsat arbejde for at opnå ligestilling inden for flere områder - lige løn, lige muligheder - selv om Parlamentet hele tiden modtager forskellige rapporter og tekster af varierende art. Det er nødvendigt at fortsætte arbejdet og kræve overholdelse af programmet samt modtage data og oplysninger om udviklingen af programmet. Det vil hjælpe os meget, hvis vi kan få oplysningerne pr. land. Det har vi bedt om flere gange, og det er nødvendigt, hvis vi skal arbejde effektivt og med udgangspunkt i præcise oplysninger.
En anden vigtig ting i betænkningen er at nå målene fra Det Europæiske Råd i Lissabon, nemlig at kvinder skal udgøre 60% af den erhvervsaktive befolkning, uden at man dog skal glemme de mange kvinder, der arbejder i familiefirmaer, selvstændige virksomheder, og de kvinder, der arbejder uden at få nogen som helst anerkendelse for deres arbejde og ingen social sikring. Det er et problem vi må løse i løbet af kort tid, da det drejer sig om mange kvinder, der arbejder i små virksomheder, landbruget og fiskeriet. Det er specifikke kønsrelaterede problemer inden for forskellige områder, og det drejer sig om store problemer. I betænkningen opfordres der til at finde en løsning.
Et andet vigtigt aspekt er kønsdimensionen i forbindelse med social udstødelse og fattigdom. Jeg vil gerne lykønske det danske formandskab med at have det med i arbejdsprogrammet, således at man kan opnå fremskridt og finde løsninger på problemerne.
Jeg afventer desuden med stor interesse forslaget til direktiv om ligestilling, der er baseret på artikel 13 i traktaten. Ligeledes håber jeg ikke, at der sker forsinkelser med oprettelsen af et europæisk institut for ligestilling, og man har jo heldigvis allerede foretaget en gennemførlighedsanalyse.
Fru kommissær, min gruppe vil gerne understrege, at arbejdet skal færdiggøres så hurtigt som muligt.
Arbejdsprogrammet for 2002 om lige muligheder er et glimrende dokument. Det giver god indsigt i de foranstaltninger, som Kommissionen har iværksat, og i den strategi, der anvendes. Kommissær Diamantopoulou har endnu en gang fremlagt denne strategi på den for hende bekendte, indtrængende og overbevisende måde på et møde i Parlamentets Udvalg om Kvinders Rettigheder og Lige Muligheder i april. Vi påskønnede i høj grad den dialog, som dengang kom i gang. Jeg vil i særdeleshed her nævne initiativet til at udvikle en systematisk politik for kønsaspektet i udenrigspolitikken. Måske kan kommissæren nu fortælle os, hvordan den aktuelle situation er på dette område.
Mere generelt synes jeg, at det skal bemærkes, at Kommissionen i øjeblikket fører an i Europa, hvad angår måden at gribe ligestilling an på. Mange medlemsstater, men også Europa-Parlamentet, kan følge dette eksempel.
I fru Figueiredos betænkning vil jeg gerne fremhæve en række elementer.
Først og fremmest punkt 3 i hendes betænkning, spørgsmålet om det såkaldte ligestillingsinstitut, for øvrigt et mærkeligt ord, som vi må erstatte med noget andet.
Vi er bekendt med gennemførlighedsundersøgelsen, der skitserer grundlaget for et institut, som beskæftiger sig med indsamling og videreformidling af information, støtter netværk osv. Kort sagt skal det spille en mæglende rolle, og det er budskabet. Det kunne være nyttigt at give kvindesagen et mere politisk ansigt i Europa og støtte det professionelle indhold af vores arbejde. Mit spørgsmål til kommissæren lyder: Deler Kommissionen denne opfattelse, og vil den udforme den nærmere? Frem for alt, vil den anmode Parlamentet om en udtalelse herom og i bekræftende fald hvornår? Jeg tror nemlig, at der er mange i Udvalget om Kvinders Rettigheder og Lige Muligheder, som gerne vil have dette institut, men først vil have forelagt en mere konkret udformning, inden de egentlig kan bedømme det. Mit spørgsmål lyder således: Fremlægger Kommissionen en sådan udformning?
Mit andet spørgsmål vedrører punkt 5. Kan kommissæren give tilsagn om, at hun vil udarbejde en politisk analyse af situationen for gennemførelsen af EU's acquis vedrørende ligebehandling i medlemsstaterne og informere om sine planer om eventuelt at ændre denne lovgivning eller indlede traktatovertrædelsesprocedurer?
Til sidst vil jeg meget gerne vide - det spurgte fru Avilés Perea også om - hvornår kommissæren nu omsider kommer med sit direktivforslag om ligebehandling, som vi har ventet frygtelig længe på.
Hr. formand, jeg vil gerne starte med at takke kommissæren for det utrættelige arbejde, hun udfører på dette område. Det er jo ikke afhængigt af ligestillingskommissæren alene, det er i allerhøjeste grad afhængigt af hele Kommissionen, og jeg føler mig fuldstændig overbevist om, at vi med vor tilstedeværende kommissær har en vældig god talsmand for ligestilling. Det er ikke så nemt at få igennem, og det er klart nok, når der kun er fem kvinder ud af 20. Så ved vi jo allesammen, at vi er under den kritiske grænse for at få ting igennem, og derfor er der grund til at takke for utrætteligheden. Hvis vi skal kritisere nogen, er det i hvert fald ikke vores kommissær, det er snarere den mandlige del af Kommissionen, vi skal henvende os til.
Når dette er sagt, vil jeg også gerne takke ordføreren for den glimrende betænkning, der er forelagt her. Jeg synes generelt set, at det er en af vores meget store opgaver at blive ved med at holde disse spørgsmål på dagsordenen. EU er et politisk projekt, og det er altså også et politisk projekt, der skal gælde både mænd og kvinder, og derfor er det vigtigt, at vi hele tiden er opmærksomme på, at vi får den anden halvdel af befolkningen med, nemlig kvinderne. Når dette er sagt, skal vi selvfølgelig også skelne mellem, hvad der skal være det overordnede, og hvad der er subsidiaritet. Her vil jeg i lighed med tidligere ordførere også spørge til Ligestillingsinstituttet. Det bliver mere og mere påfaldende, at vi kommer til at mangle data, hvis ikke der er nogle initiativtagere, f.eks. i EU, der kan samle de nationale data og dermed foretage en koordinering. Dernæst er der subsidiariteten, den er også nævnt i betænkningen i forbindelse med vigtige indsatsområder, f.eks. pasningsordninger for børn. Uden dette kan kvinderne ikke komme på arbejdsmarkedet. Det betragter jeg stadigvæk som subsidiaritet, hvor vi blot kan vise "best practice" og i virkeligheden kun opfordre, men ikke gå direkte ind.
Jeg erklærer Europa-Parlamentets session, der blev afbrudt den 4. juli 2002, for genoptaget.
Velkommen tilbage til efterårssessionen. Jeg håber, alle er klar til at gå i gang med de mange forskellige opgaver, der ligger foran os.
I Centraleuropa, specielt i dele af Østrig, den østlige del af Tyskland og dele af Tjekkiet, er store områder blevet ødelagt af oversvømmelser af et hidtil uset og katastrofalt omfang. Mere end 100 personer har mistet livet, og titusindvis er drevet fra deres hjem og arbejdsplads. Jeg vil gerne i dag på Parlamentets og egne vegne udtrykke dyb medfølelse med oversvømmelsens ofre og deres pårørende og anerkende redningstjenesternes og de mange frivilliges indsats. I forbindelse med en særlig indkaldt uopsættelig debat i morgen har vi mulighed for ud over at vise vores medfølelse i praksis at lægge grunden til ægte solidaritet. Jeg beder alle rejse sig i respekt for de døde og iagttage et minuts stilhed.
Søndag den 4. august blev Cecilio Gallego Alaria og en seksårig pige dræbt af en bilbombe, der var anbragt tæt på et busstoppested i den spanske by Santa Pola i Alicante. Den 1. august blev David Caldwell dræbt i en eksplosion i Derry i Nordirland. Med disse aktioner har terrorister endnu en gang med deres afvisning af retten til livet i væsentlig grad udfordret demokratiet. Terrorisme fornægter de fælles værdier og principper, som EU bygger på, repræsenterer, støtter og forsvarer. Unionen er baseret på demokratiets principper og retsprincipper, som er fælles for medlemsstaterne, og anvendelsen af terrorens vold kan på ingen måde retfærdiggøres.
På egne og Parlamentets vegne fordømmer jeg kraftigt disse terroraktioner og udtrykker min dybeste kondolence med ofrenes familier og vores dybeste medfølelse med dem, der har lidt under terrorangrebene. På Parlamentets vegne udtrykker jeg igen støtte til de relevante myndigheder i deres bestræbelser på at bekæmpe terrorismen. Jeg beder alle iagttage et minuts stilhed for ofrene for terrorangrebene.
Det endelige forslag til dagsorden som opstillet af Formandskonferencen på mødet den 28. august 2002 er omdelt. Følgende ændring foreslås:
Jeg har modtaget forslag fra De Grønne om at sætte en særlig forhandling om Den Internationale Straffedomstol på dagsordenen den 4. september.
Hr. formand, jeg tror, at praktisk taget alle grupper i Europa-Parlamentet støtter Straffedomstolen. Men ingen af regeringerne - hvad enten de er højre- eller venstreregeringer - støtter imidlertid reelt Straffedomstolen, og jeg tror, at vi på dette møde har behov for en forhandling, som giver mulighed for at slå fast, at vi modsætter os ethvert forslag om at give alle og enhver immunitet uden for denne domstol. En sådan forhandling ville give mulighed for at vedtage en resolution på det andet møde i september.
Eftersom der er fastlagt et udenrigsministermøde den 30. september med henblik på at træffe beslutning om, hvorvidt man skal tillade undtagelser, tror jeg, at to forhandlinger er bedre end én for klart at statuere over for samtlige regeringer, at Europa-Parlamentet ikke ønsker, at der skal være nogen som helst form for undtagelser.
Derfor mener hverken jeg eller min gruppe, at det er tilstrækkeligt med kun én forhandling, nemlig den 24. september 2002, som afsluttes med en resolution. Vi anbefaler, at man åbner for en forhandling, således at den europæiske offentlighed får kendskab til den faste holdning, som alle Europa-Parlamentets grupper indtager. Derfor anmoder vi om, at dette indlemmes i programmet for nærværende møde.
Hr. formand, kære kolleger, der er ingen uenighed om selve sagen, men vi anbefaler dog en anden procedure. På onsdag skal vi have en virkelig omfattende, meget seriøs forhandling om Irak og om andre vigtige emner, og i vores gruppe har vi også forberedt os meget omhyggeligt, både med hensyn til den taletid, vi får stillet til rådighed, og med hensyn til hvad der skal siges. Derfor foreslår vi, at vi ikke fører forhandlingen om Den Internationale Straffedomstol i denne uge, men derimod under september II-mødet. Det ville under alle omstændigheder være før Rådets møde, altså før den 30. september, således at vi kan føre en forhandling herom forinden, som vi kan afslutte med en beslutning. Der er altså ingen uenighed om selve sagen, men hvad proceduren angår, foreslår vi ikke denne uge, men derimod september II-mødet her i Strasbourg.
Hr. formand, de fleste i Parlamentet støtter Den Internationale Straffedomstol. Det drejer sig om et procedurespørgsmål, og min gruppe ønsker en forhandling på september II-mødet. Men hvis De tillader det, hr. formand, vil jeg gerne fremlægge et forslag, som jeg tror vil være af interesse for hr. Cohn-Bendit og mange andre medlemmer. Jeg vil også gerne understrege min gruppes utilfredshed med at drøfte spørgsmålet om Mercosur på dette møde.
Mit forslag er følgende: Udvalget om Udenrigsanliggender, Menneskerettigheder, Fælles Sikkerhed og Forsvarspolitik skal rejse spørgsmålet på sit næste møde med en udtrykkelig anmodning til Kommissionen om at fremsende den rapport, der tilsyneladende foreligger, om eventuelle konsekvenser for medlemsstater, der ændrer holdning til en vedtaget fælles holdning - og der er fastlagt en fælles holdning til dette spørgsmål - da det tilsyneladende er i modstrid med traktaten. Spørgsmålet er meget væsentligt, og jeg vil anmode - jeg kan ikke se hr. Brok, men jeg formoder, at han vil få besked - Udvalget om Udenrigsanliggender om at overveje det. I en fælles holdning har medlemsstaterne og Parlamentet givet deres ord. Det skal undersøges, og hvis der er tale om en overtrædelse af bestemmelserne i traktaten, vil Parlamentet have langt større mulighed for at afvise eventuelle unilaterale holdningsændringer til så vigtigt et spørgsmål.
Hr. formand, hr. Cohn-Bendit peger på et vigtigt forhold, da der meget vel kan være truffet beslutning herom inden vores anden mødeperiode i september. Vi ved, at medlemsstaterne i øjeblikket er under stærkt pres, og der skal tages stilling til spørgsmålet. Samtidig var det Formandskonferencens synspunkt i sidste uge - og jeg tror, det er Parlamentets synspunkt - at vi er nødt til at afholde en forhandling om den øjeblikkelige situation med hensyn til et muligt væbnet angreb på Irak.
Hr. formand, jeg beder Dem om enten at acceptere hr. Barón Crespos forslag eller forsøge at planlægge en sådan forhandling om Den Internationale Straffedomstol i denne uge, uden at tiden tages fra den planlagte forhandling om Irak.
Hr. formand, denne beslutning giver mig som medlem af Rumænien-delegationen anledning til at fremsætte en bøn til Dem: Det rumænske parlament skal medio september drøfte den aftale, som udenrigsministeren har forhandlet sig frem til med USA i denne sag uden - som De måske ved - at have informeret parlamentet. Det bliver altså en meget kontroversiel debat i Bukarest. Hvis vi først taler om det på september II-mødet, bør De måske skrive et brev til Deres kollega om, at det rumænske parlament bør holde sig til EU's fælles holdning og måske ikke støtte denne aftale. Det er efter vores mening nødvendigt i denne situation. Mange tak!
Hr. formand, dette vedrører også dagsordenen. Den aktuelle dagsorden indeholder ikke et punkt, som ifølge vores nye forretningsorden, det vil sige forretningsordenens artikel 121a, automatisk skulle være på dagsordenen for mandagene, en halv time med indlæg på et minut, hvor medlemmerne kan komme med indlæg om politisk interessante sager. Det burde have været på forslag til dagsorden, og det ser ud til at være udeladt, hvilket uden tvivl skyldes en forglemmelse. Det drejer sig om den nye forretningsorden, som ikke alle har vænnet sig til, men punktet bør automatisk være på mandagens dagsorden.
Mine damer og herrer, jeg vil gerne minde Dem om, at forretningsordenens artikel 148 er blevet ændret. Fra i dag vil protokollen blive godkendt ved genoptagelsen af mødet om eftermiddagen, det vil sige kl. 15.00. Den vil blive udleveret i salen til alle parlamentsmedlemmer kl. 14.30, men vil allerede være til rådighed i Distributionsafdelingen fra kl. 14.00.
Hr. formand, De har allerede svaret på en del af mit spørgsmål, men jeg vil først og fremmest sige, at jeg ikke ved, om jeg skrev mig på tilstedeværelseslisten i går. Jeg var her dog hele tiden, og jeg stemte også. Jeg vil altså gerne anmode om - nu, hvor protokollen jo alligevel kommer så sent - at det tilføjes efterfølgende.
Det andet punkt, jeg gerne vil komme ind på, er følgende: Kunne man ikke også fremover uddele protokollen allerede om formiddagen? For fordelen ved at udskyde godkendelsen til om eftermiddagen ville jo være, at man kunne læse protokollen igennem i ro og mag om formiddagen. Jeg kan overhovedet ikke se, hvorfor den først skal uddeles om eftermiddagen.
Hr. Posselt, jeg vil råde Dem til at gentage Deres bekendtgørelse af, at De var til stede i går, her i eftermiddag, for så er De sikker på, at tjenestegrenene lytter til Dem. Eftersom De deltog i afstemningen, kan De dog tage det roligt.
Næste punkt på dagsordenen er forhandling under ét om følgende betænkninger:
A5-0258/2002 af Fava for Udvalget om Regionalpolitik, Transport og Turisme om forslag til Europa-Parlamentets og Rådets forordning om rammerne for oprettelse af et fælles europæisk luftrum (KOM(2001) 123 - C5-0480/2001 - 2001/0060(COD));
A5-0266/2002 af Sanders-ten Holte for Udvalget om Regionalpolitik, Transport og Turisme om
1. forslag til Europa-Parlamentets og Rådets forordning om udøvelse af luftfartstjeneste i det fælles europæiske luftrum (KOM(2001) 564 - C5-0482/2001 - 2001/0235(COD))
2. forslag til Europa-Parlamentets og Rådets forordning om organisation og udnyttelse af det fælles europæiske luftrum (KOM(2001) 564 - C5-0483/2001 - 2001/0236(COD))
3. forslag til Europa-Parlamentets og Rådets forordning om interoperabilitet i det europæiske lufttrafikstyringsnet (KOM(2001) 564 - C5-0484/2001 - 2001/0237(COD));
A5-265/2002 af Maes for Udvalget om Regionalpolitik, Transport og Turisme om forslag til Europa-Parlamentets og Rådets direktiv om sikkerhed forbundet med tredjelandes luftfartøjer, der benytter Fællesskabets lufthavne (KOM(2002) 8 - C5-0023/2002 - 2002/0014(COD)).
Hr. formand, mine damer og herrer, i dag skal vi behandle en lovpakke, der har til formål at oprette et fælles europæisk luftrum. Hovedformålet med alle disse foranstaltninger er simpelthen at løse problemet med den stærke trafikbelastning i det europæiske luftrum uden derved at reducere sikkerheden i luftrummet, men derimod at forøge den.
Vi skal endnu en gang huske på, at dette er vores vigtigste bekymring og vores prioritet, især efter den tragiske ulykke i Überlingen - hvor der desværre var en række dødsofre - og hvor vi fik en fornemmelse af, at den kunne og skulle have været undgået.
Vi ønsker at indføre et harmoniseret retsgrundlag, som regulerer styringen af lufttrafikken i EU, og som således fremmer en bedre styring af luftrummet og forbedrer sikkerheden.
Vi vil gerne understrege, at det fælles luftrum var et af de initiativer, som kommissionsformand Prodi under indsættelsesforhandlingen fremlagde som en politisk prioritet i et EU, der er tæt på borgerne. I de forløbne tre år har vi arbejdet med spørgsmålet, og i dag er tiden inde til at opnå konkrete resultater.
Idet jeg nu vil komme ind på de konkrete betænkninger, vil jeg først henvise til dem fra ordførerne, hr. Fava og fru Sanders-ten Holte, hvori det anerkendes, at det fælles luftrum har strategisk betydning, og at det er på tide, at initiativet gennemføres. Jeg vil gerne give udtryk for min tilfredshed med den støtte, som det kompetente udvalg har givet ved at behandle disse forslag her i Parlamentet, og jeg vil endnu en gang takke Europa-Parlamentet for dets samarbejde og indsats.
Hvad mere konkret angår ændringsforslagene, kan Kommissionen acceptere de fleste. Nogle med redaktionelle ændringer, som tilpasser dem bedre til teksten, og andre delvist, da ændringsforslagene generelt klarlægger eller styrker vores indledende forslag. Kommissionen kan dog ikke acceptere og må derfor forkaste ændringsforslag 1, 2, 13, 19, 24, 27, 29, 34, 35 og 37 til 40 i hr. Favas betænkning og ændringsforslag 3, 12, 13, 14, 26, 46, 50, 51, 56, 57, 58, 59, 60, 61, 63, 66, 75, 77 til 80 og 83 til 107 i fru Sanders-ten Holtes betænkning.
Lad mig komme med et par bemærkninger om de vigtigste ændringsforslag. Jeg tænker først og fremmest på dem, der drejer sig om forbindelserne med Eurocontrol. Jeg er enig i, at det er nødvendigt at etablere et godt samarbejde mellem Fællesskabet og denne organisation, og de tekniske forhandlinger om Fællesskabets tiltrædelse af Eurocontrol er faktisk allerede afsluttet. Som De udmærket ved, er undertegnelsen af den officielle aftale om protokollen om Fællesskabets tiltrædelse af Eurocontrol fastsat til at finde sted om en måned, hvilket simpelthen skyldes et problem med en parlamentarisk aftale i et af EU-landene.
Det er derfor ikke nødvendigt i forordningen at specificere de forskellige former for teknisk bistand til denne organisation, for vi bliver en del af den. Jeg synes, at de ændringsforslag, der er stillet herom, drejer sig om forhold, der allerede er passende dækket i kraft af selve Fællesskabets tiltrædelse af Eurocontrol, ellers skal de ændres, så de bliver i overensstemmelse med Fællesskabets retsreglers natur. Det samme er tilfældet med de ændringsforslag, der kræver obligatoriske høringer. Kommissionen sætter ikke spørgsmålstegn ved princippet om høring af virksomhederne og arbejdsmarkedets parter, men den ønsker, at dette princip anvendes med respekt for Kommissionens initiativret.
For så vidt angår luftfartstjenesternes beskaffenhed er lovpakken blevet formuleret meget omhyggeligt for at forene almenhedens interesser med behovet for at støtte sektorens dynamik. Selv om vi anerkender disse tjenesteydelsers særlige karakteristika, kan vi ikke benægte deres økonomiske indvirkning på de direkte og indirekte omkostninger, der bliver resultatet heraf. Derfor kan Kommissionen ikke acceptere og forkaster dermed ændringsforslag 12 og 13 i hr. Favas betænkning. Det er også tilfældet med en række tidligere nævnte ændringsforslag, som vi finder juridisk eller teknisk ufuldstændige, og som vi ikke kan støtte, samt de ændringsforslag, der kræver forkastelse af vores forslag i sin helhed.
Jeg vil også gerne tilføje følgende betragtninger om visse ændringsforslag i betænkningen af fru Sanders-ten Holte. Ændringsforslag 13 om princippet om adskillelse mellem de nationale tilsynsmyndigheder og luftfartstjenesteudbyderne vedrører det fornuftige kompromis, der blev opnået under forhandlingerne i Gruppen på Højt Plan, hvor - det minder jeg Dem om - alle EU-landene samt Norge og Schweiz var repræsenteret.
Jeg er enig i synspunktet om, at samarbejdet mellem de civile og militære sektorer er en nøglefaktor for det fælles europæiske luftrums succes, og formålet med vores lovgivningsforslag er at skabe de nødvendige betingelser for at fremme dette samarbejde. Men ændringsforslag 57 og 59 går længere, end vi må i henhold til den nuværende kompetencefordeling, og dermed første søjle. Ændringsforslag 14 og 51 indfører ankemekanismer, som allerede findes i de nationale procedurer.
Med hensyn til fru Maes' betænkning om sikkerheden i forbindelse med tredjelandes luftfartøjer har dette forslag til hensigt at forbedre luftfartssikkerheden ved hjælp af oprettelsen af et system til kontrol af tredjelandes luftfartøjer for at sikre, at de opfylder de internationale sikkerhedsnormer. Kommissionen stillede allerede i 1997 et forslag om dette spørgsmål, som det ikke har været muligt at vedtage før i dag på grund af striden om lufthavnen i Gibraltar. Det forslag, der nu forelægges Parlamentet, medtager bestemmelserne i den fælles holdning, som Rådet i sin tid vedtog, samt de ændringsforslag, der blev vedtaget af Europa-Parlamentet ved andenbehandlingen. Ordføreren, fru Maes, som jeg gerne vil takke, har erklæret sig enig i dette nye forslag, og Kommissionen er tilfreds med den betænkning, der er vedtaget af Udvalget om Regionalpolitik, Transport og Turisme.
Vi kan faktisk acceptere størstedelen af de 23 ændringsforslag. Fem af dem skal, for så vidt angår deres principper, omformuleres, og andre skal undergå nogle redaktionelle ændringer.
Der er dog syv ændringsforslag, som Kommissionen synes er problematiske, og derfor vil jeg komme med følgende kommentarer. For det første er den oversigt over mangler, der nævnes i ændringsforslag 3, begrænset i forhold til de oplysninger, Kommissionen råder over. For det andet kan ændringsforslag 6 heller ikke accepteres, da direktivforslaget udelukkende drejer sig om tredjelandes luftfartøjer og ikke om fly fra EU's medlemsstater. Det samme gør sig gældende for ændringsforslag 8, som ville give Det Europæiske Luftfartssikkerhedsagentur nye ansvarsområder, og det ville kræve en ændring af forordningen om dets oprettelsen, og for ændringsforslag 10, som falder uden for direktivforslagets anvendelsesområde. Vi synes ikke, at ændringsforslag 14 er nødvendigt, da det anføres i Kommissionens forslag, at der kan rejses alle former for klager, og ændringsforslag 15 ville medføre et betydeligt ekstraarbejde for flykontrolmyndighederne, og den reelle nytte af de ekstra oplysninger, der anmodes om, forekommer os mere end tvivlsom. Endelig falder ændringsforslag 17 uden for de kontroller, der er dækket af direktivet, og det ville være i modstrid med principperne i Chicago-konventionen, hvorfor vi forkaster det.
Første punkt på dagsorden er redegørelser fra Rådet og Kommissionen om Irak med efterfølgende forhandling.
Hr. formand, jeg vil gerne takke for denne lejlighed til at drøfte dette særdeles aktuelle emne. Debatten falder på et tidspunkt, hvor der er voksende international opmærksomhed omkring Irak, og det er en situation, som snart sagt alle medier spekulerer i dagligt - også her til morgen, som vi sikkert alle har set.
Det er vigtigt at betone, at EU og de europæiske lande ikke har noget udestående med det irakiske folk. Historisk set har Irak bidraget på mange måder i regionen, og de irakiske flygtninge, der i dag lever i Europa, bidrager i de fleste tilfælde positivt i de lande, hvor de bor.
I 1990 valgte det irakiske regime imidlertid at invadere et lille og forsvarsløst naboland, Kuwait. En bred koalition af lande fra hele verden stod sammen om at afvise denne aggression.
Efter at det internationale samfund, med USA i spidsen, havde befriet Kuwait, indgik Irak en våbenhvile med en række betingelser for at afslutte krigen om Kuwait. Her accepterede Irak bl.a. at give afkald på alle sine masseødelæggelsesvåben og langtrækkende raketter. Så snart FN kan bekræfte, at Irak har levet op til sine forpligtelser til at destruere eksisterende lagre af masseødelæggelsesvåben og til at opgive udviklingen af nye masseødelæggelsesvåben, kan sanktionerne hæves.
Desværre har det irakiske regime i de seneste 12 år valgt ikke at samarbejde fuldt og helt om afvikling af landets masseødelæggelsesvåben og langtrækkende raketter.
I 1991 nedsatte FN's Sikkerhedsråd den første undersøgelseskommission, UNSCOM (United Nations Special Commission). Den blev budt helt uacceptable arbejdsvilkår fra det irakiske regimes side. Det kulminerede i 1998, hvor regimet nægtede at give UNSCOM yderligere adgang til irakisk territorium. Til afløsning af UNSCOM etablerede Sikkerhedsrådet ved resolution 1284 i december 1999 en ny overvågningskomité, UNMOVIC (United Nations Monitoring, Verification and Inspection Committee). Men heller ikke UNMOVIC har fået tilladelse til indrejse i Irak af de irakiske myndigheder på betingelser, som vil gøre det muligt for UNMOVIC at udføre sine opgaver.
I de seneste år har FN's generalsekretær, Kofi Annan, gjort en ihærdig indsats for at overtale det irakiske regime til at lade våbeninspektørerne løse deres opgave, så Irak kan overholde de mere end 10 år gamle våbenhvilebetingelser. Indtil videre har disse anstrengelser været frugtesløse. Irak fortsætter med at opstille nye krav og nye betingelser, det fortsætter med at modsætte sig at give ubetinget og uhindret adgang for våbeninspektørerne.
Den økonomiske og sociale situation i Irak er siden Golfkrigen blevet stadig værre. Børnedødeligheden i det centrale og sydlige Irak er i dag dobbelt så høj som før Golf-krigen. Ernæringstilstanden er generelt dårligere. Skolesystemet lider af mangel på materialer, og infrastrukturen og vand- og kloaksystemerne trænger til renovering og udbygning. Irak er gået fra at være et relativt rigt land med økonomisk vækst til at være et land med en skrumpende økonomi og en meget kritisk humanitær situation. Nøden rammer særligt de svageste grupper - kvinder, børn og fattige, samt de grupper, der ikke bakker op om Saddam Husseins regime.
Der ydes derfor fra internationalt hold meget betydelig humanitær bistand til Irak. EU's nødhjælpsprogram, ECHO, er den største enkeltdonor af humanitær bistand til Irak, men også FN-systemet, Internationalt Røde Kors og tilknyttede donorer er aktive på det humanitære område.
For at imødegå følgerne for den civile befolkning af sanktionerne er der etableret "olie-for-mad"programmet, som tillader Irak at supplere sin egen produktion af fødevarer og medicin ved import finansieret gennem landets olieindtægter. Sikkerhedsrådet foreslog allerede "olie-for-mad"programmet i 1991, men på grund af irakisk modvilje og forsinkelse blev programmet først iværksat i december 1996. Med Sikkerhedsrådets resolution 1409 af 14. maj 2002 reviderede FN "olie-for-mad"programmet. Indtægterne fra "olie-for-mad"programmet skal anvendes til fødevarer, medicin og andet udstyr til sundhedssektoren samt materialer og leverancer til civile formål i Irak, herunder udstyr til vedligeholdelse af oliesektoren. Med det reviderede "olie-for-mad" program, kan de fleste varer uden videre eksporteres til Irak, samtidig med at kontrollen skærpes med varer, der kan anvendes til fremstilling af våben, herunder masseødelæggelsesvåben.
Det internationale samfunds holdning til Irak-spørgsmålet varetages af FN's Sikkerhedsråd. FN's generalsekretær har i år haft flere kontakter med Iraks udenrigsminister i bestræbelserne på at bringe situationen ud af det nuværende dødvande. Den seneste kontakt var i går. Disse bestræbelser har dog endnu ikke ført til konkrete resultater.
EU's holdning er klar. Den blev senest udtrykt i en erklæring fra formandskabet på EU's vegne den 20. maj 2002. Det fastslås heri, at
"Den Europæiske Union ser positivt på møderne mellem den irakiske udenrigsminister, og FN's generalsekretær med henblik på at finde en diplomatisk løsning på spørgsmålet om masseødelæggelsesvåben i Irak baseret på Iraks fulde efterlevelse af Sikkerhedsrådets resolutioner og Iraks overholdelse af sine forpligtelser vedrørende nedrustning.
Den Europæiske Union bekræfter sin holdning om ubetinget respekt for FN's Sikkerhedsråds resolutioner. Den opfordrer Irak til ufortøvet at efterleve resolutionerne, herunder navnlig tilbagevenden af våbeninspektørerne til Irak som forudset i resolution 1284.
Den Europæiske Union støtter uden reservationer alle Sikkerhedsrådets og FN's generalsekretærs bestræbelser.
Den Europæiske Union byder vedtagelsen af Sikkerhedsrådets resolution 1409 af 14. maj 2002 velkommen. Den indebærer betydelige lempelser i FN's sanktionsregime over for Irak. Det nye "olie-for-mad"program tillader Irak en mere fri import af civile varer, samtidig med at det opretholder en streng kontrol med produkter med dobbelte anvendelsesmuligheder. En sådan kontrol er nødvendig i lyset af det internationale samfunds stadige bekymring for anvendelsen af sådanne produkter i programmet for masseødelæggelsesvåben eller konventionelle våben. Den Europæiske Union opfordrer Irak til fuldt ud at samarbejde med dette nye regelsæt, som bør kunne bidrage til at forbedre den humanitære situation til gavn for den irakiske befolkning."
Der har over sommeren verseret mange spekulationer i den internationale presse om et eventuelt forestående amerikansk angreb på Irak. Den amerikanske præsident har sagt, at USA ønsker et regimeskift i Irak. Det er hvad der ligger helt konkret. Præsidenten har også sagt, at man vil konsultere sine europæiske allierede og
partnere. Det er vi overbevist om i givet fald vil ske.
Hr. formand, jeg vil ikke bare stå og gentage det, ministeren i sin omfattende tale sagde om, hvordan den nuværende situation er opstået. Jeg vil således se bort fra de kommentarer, som blot ville være gentagelser. Dermed skulle endnu flere af de ærede medlemmer have mulighed for at deltage i denne usædvanligt vigtige og - hvad proceduren angår - næsten enestående forhandling.
Som ministeren sagde, har Irak i de seneste uger stået højere og højere på den internationale dagsorden. Situationen synes at udvikle sig dag for dag. Uanset hvor mange tvivlsspørgsmål der ellers er, står det klart, at risikoen for en ny alvorlig krise er stigende. Mange prominente stemmer, ikke mindst i Washington, har udtalt sig om fremgangsmåden over for Irak og problemerne med landets besiddelse og udvikling af masseødelæggelsesvåben. Mange væsentlige aktører, heriblandt europæiske regeringer, har givet udtryk for deres holdning. Se blot på dagens aviser.
Midt i denne regn af taler og artikler vil jeg gerne koncentrere mig om det, vi ved med sikkerhed, og som vi alle skulle kunne blive enige om.
Som det blev pointeret i baronesse Nicholsons glimrende gennemgang af den nuværende situation i Irak, som vi debatterede her i Parlamentet i maj - og jeg er for øvrigt enig i alt det, ministeren sagde om vores bekymring for det irakiske folk - kan der ikke herske nogen tvivl om ondskaben i det styre, Saddam Hussein står i spidsen for. Det blev slået fast med syvtommersøm i den fremragende betænkning, som vi drøftede i maj, omend mødeprocenten den dag var noget mindre, end den er her til morgen. Der er sket de forfærdeligste ting i de 23 år, han har siddet ved magten: krige, aggression og brutal intern undertrykkelse, herunder brugen af kemiske våben mod landets egen befolkning. Landet er fuldstændig blottet for grundlæggende menneskerettigheder og borgerlige rettigheder, og efter min mening kan et nyt og anderledes styre kun blive til gavn for det irakiske folk. Mon der overhovedet er nogen, der tror, de er bedst tjent med det nuværende styre, i Irak, i Mellemøsten eller i verden? Hans er ikke det eneste styre, som verden godt kunne undvære - der er masser af andre - men det står bestemt meget højt på listen.
Efter at FN's inspektører forlod landet i 1998, vedtog Sikkerhedsrådet i december 1999 resolution 1284, som ministeren henviste til, ifølge hvilken der blev oprettet en ny våbeninspektionsenhed, UNMOVIC, og hvori det blev specificeret, hvad Irak skal gøre, for at FN ophæver sanktionerne. F.eks. skal landet samarbejde med inspektørerne "på alle områder". Det betyder, at Irak bør give fuldstændig og ubegrænset adgang for UNMOVIC-inspektører til alle anlæg, alle arealer, alt udstyr og alle installationer - når som helst og uden at stille betingelser.
Men Irak har aldrig efterlevet denne resolution fra Sikkerhedsrådet - ligesom landet nægtede at samarbejde med FN op gennem 1990'erne, hvor Sikkerhedsrådet udstedte ni resolutioner - enten ved at nægte FN-inspektører adgang eller ved at stille umulige betingelser for deres arbejde. Europa-Parlamentet har aldrig været i tvivl om vigtigheden af, at FN arbejder for en bedre global styring af vores hårdt prøvede planet, og jeg tror ikke, nogen ønsker at gøre en undtagelse, når det gælder Irak.
Ifølge UNSCOM-rapporten fra januar 1999 er der grund til at tro, at det irakiske styre er i gang med at udvikle masseødelæggelsesvåben. Det er ikke kommissæren for eksterne forbindelser, der udtaler sig om dette, det er UNSCOM. Der er på nuværende tidspunkt ingen klare beviser, men det bør nævnes, at Iraks regering ikke har gjort det lettere for UNSCOM-inspektørerne at indsamle oplysninger. Hver gang jeg tænker over det, er der ét spørgsmål, der hele tiden melder sig: Hvis det irakiske styre ikke har noget at skjule, hvorfor hindrer det så FN-inspektørerne i at få adgang? Det spørgsmål er vist ikke helt urimeligt.
Uanset hvilket standpunkt man ellers har, mener jeg, vi kan drage to klare konklusioner i denne forhandling, som vil give anledning til lidenskabelig debat i de kommende uger og måneder.
Alvorlige problemer inden for fødevaresikkerheden i Unionen i den senere tid
Næste punkt på dagsordenen er redegørelse fra Kommissionen om alvorlige problemer inden for fødevaresikkerheden i Unionen i den senere tid.
Hr. formand, jeg vil gerne benytte mig af lejligheden til at fortælle om den nylige forurening af fødekæden (foder og fødevarer) med medroxyprogesteronacetat.
Jeg vil understrege, at Kommissionen tager denne sag meget alvorligt. Tilstedeværelsen af hormoner i fødekæden (foder og fødevarer) er helt uacceptabel.
Hvilke foranstaltninger har vi så truffet i denne uheldige situation?
Først og fremmest indkaldte de relevante tjenestegrene til et hastemøde i Den Stående Komité for Fødevarekæden og Dyresundhed den 10. juli med yderligere møder den 16. og 24. juli ud over den løbende kontakt mellem Kommissionens tjenestegrene og medlemsstaterne.
Bestræbelserne resulterede i en minimering af risikoen for den offentlige sundhed. Resultatet var dog forbundet med store omkostninger. Betydelige mængder fødevarer og foder blev opsporet og destrueret, især i Nederlandene.
Der er naturligvis udført undersøgelser af de faktorer, der spillede ind i forbindelse med forureningen. Der er to vigtige faktorer: mangelfuld anvendelse af fællesskabslovgivning om transport og bortskaffelse af farligt affald og visse fødevareproducenters sløsede valg af råmaterialeleverandører.
Undersøgelser af videredistribution af forurenet glukosesirup afslørede, at der havde været leveringer til foderstoffabrikker og -forhandlere og i begrænset omfang til fødevareindustrien.
Det forurenede foder var hovedsagelig produceret til svin, men også - i mindre omfang - til kvæg, fjerkræ, dyr i zoologiske haver og kæledyr.
Det forurenede foder kan opdeles i to grupper - en mindre mængde stærkt forurenet foder, som er distribueret til 57 landbrug i Nederlandene, og større mængder let forurenet foder.
Den Stående Komité traf følgende foranstaltninger til afhjælpning af situationen: Alle dyr, der havde fået stærkt forurenet foder, skulle holdes under streng officiel kontrol. Medlemsstaterne skulle teste de enkelte dyr, der havde fået stærkt forurenet foder og kun frigive dem til konsum, hvis resultaterne bekræftede, at der ikke kunne spores medroxyprogesteronacetat. De nederlandske myndigheder valgte at destruere de svinebesætninger, der havde fået det stærkt forurenede foder, og dermed fjerne dem helt fra fødekæden.
Ingen af prøverne fra dyr, der havde fået let forurenet foder, indeholdt medroxyprogesteronacetat, og restriktionen blev derfor ophævet. Adskillige hundrede prøver af glukosesirup, melasse og foder er analyseret, og som resultat heraf er mange tusinde tons forurenede råmaterialer og foder lokaliseret, trukket tilbage og destrueret.
Den Stående Komités næste møde skal afholdes den 11. september. På mødet gennemgås alle de foranstaltninger, der er truffet af medlemsstaterne vedrørende forurening med medroxyprogesteronacetat. Vi kan dog allerede konkludere, at foranstaltningerne har medført en mindskelse af den potentielle risiko for offentligheden. Ved hjælp af foranstaltningerne har man også undgået unilaterale handelshindringer fra medlemsstaterne eller tredjelandene, især over for Nederlandene.
Vi skal helt klart lære af dette tilfælde af forurening og undgå en gentagelse af situationen. På mødet i Rådet (landbrug) den 15. juli 2002 gentog jeg min henstilling til medlemsstaternes kompetente myndigheder for fødevarer og foder om at udøve strengere kontrol for at sikre et højere niveau af forbrugerbeskyttelse.
Foder- og fødevareforhandlere skal være mere bevidste om deres ansvar på dette område. Vi betragter alle fødevarelovgivningen som et stort skridt i retning af større beskyttelse af den offentlige sundhed. Foder- og fødevareforhandlernes ansvar er i denne forbindelse klart defineret. Foderforhandlere skal kontrollere, at de råmaterialer, som de køber, er sikre.
I den nærmeste fremtid vil Kommissionen foreslå en gennemgribende reform af Fællesskabets kontrolsystem for at skabe et harmoniseret, koordineret og effektivt system til kontrol af fødevarer og foder.
Derudover undersøger Levnedsmiddel- og Veterinærkontoret i øjeblikket driften af og kontrollen med dyrefodersektoren. Formålet er at afdække, hvordan de nylige tilfælde af forurening kunne ske, og træffe relevante foranstaltninger til forhindring af lignende tilfælde i fremtiden.
For at færdiggøre retsgrundlaget for hele fodersektoren vil Kommissionen ved førstkommende lejlighed præsentere et nyt forslag om foderhygiejne.
Vi har i sinde at fastsætte generelle hygiejneregler for produktion, distribution og fodring af dyr og samtidig udvide anvendelsesområdet for registreringssystemet i forbindelse med arbejdsgangen for foder.
Under de nuværende ordninger er det kun de virksomheder, der benytter særlige fodertilsætningsstoffer, som er registreret. Det er helt klart ikke tilstrækkeligt til at sikre sporbarhed i alt fodermateriale.
I denne sammenhæng overvejes en positivliste over fodermateriale med henblik på at øge forbrugerbeskyttelsen, som Parlamentet har anmodet om. Det glæder mig at kunne meddele, at den gennemførlighedsundersøgelse, som Parlamentet har anmodet om, næsten er færdig. Rapporten med vores analyse vil blive offentliggjort inden slutningen af året.
Samtidig opstår spørgsmålet om, hvorvidt fællesskabslovgivningen om affald er tilstrækkelig stringent og tilstrækkelig gennemført. Jeg vil gerne minde om, at korrekt gennemførelse af den eksisterende lovgivning om affald i sagen om medroxyprogesteronacetat ville have forhindret denne situation. Jeg henvendte mig til min kollega, fru Wallström, så snart det stod klart, at problemet omhandlede affald fra medicinalindustrien. Der har været møder mellem affaldseksperter fra medlemsstaterne, og disse drøftelser fortsætter.
Hvis der er én ting, vi kan lære af denne hændelse, er det behovet for bedre koordination og samarbejde mellem de myndigheder, der er ansvarlige for affaldssektoren og foder- og fødevaresikkerhed.
De myndigheder i medlemsstaterne, der er involverede i denne sag, er blevet anmodet om at fremlægge alle relevante oplysninger, så sagen kan vurderes fra et miljømæssigt synspunkt. På grundlag af denne vurdering vil Kommissionen træffe eventuelle yderligere foranstaltninger.
Endelig er det jo åbenbart, at sådanne hændelser kun tjener til at underminere vores bestræbelser på at genskabe forbrugernes tillid til vores fødevarer. Vi skal fordoble indsatsen, både i forbindelse med lovgivning, men også i forbindelse med håndhævelse og kontrol, for at undgå en gentagelse af denne hændelse.
Hr. formand, fødevaresikkerhed har været øverst på Parlamentets dagsorden i de seneste tre år. Vi har oplevet forskrækkelser og skandaler i Europa i forbindelse med olivenolie, forurenet vin, mineralvand, listeria, salmonella, E. coli, BSE, dioxiner og slam. Det påvirker vores valgkredse og vores lovgivning. Nu oplever vi endnu et problem med hormoner. Vi har drøftet og forhandlet hvidbogen om fødevaresikkerhed og vedtaget lovgivning om fødevarer og foder og oprettelse af Den Europæiske Fødevaresikkerhedsautoritet.
Nu er medierne fulde af nye fødevareskandaler. I Holland skal 50.000 svin slagtes, fordi de har fået ulovligt foder, der er forurenet med hormonet medroxyprogesteronacetat i fodertilsætningsstoffer. Omkostningerne for Nederlandene alene er enorme og drejer sig om mange millioner euro. Problemet opstod formentlig, som vi har hørt, da spildevand fra en amerikansk lægemiddelvirksomhed i Irland via et irsk affaldsanlæg blev sendt til et belgisk forarbejdningsanlæg, som nu er gået konkurs. Det pågældende anlæg leverede glukosesirup eller melasse til hollandske foderproducenter. Alle 40.000 svin blev derefter eksporteret fra Holland til Belgien. Det forbudte hormon blev fundet i svinefoder i Tyskland. 300 tyske landbrug fik forbud mod at sælge mælk eller dyr. Men der blev solgt svinekød, som blev forarbejdet og anvendt til konsum, og medroxyprogesteronacetat kan som bekendt forårsage infertilitet hos mennesker. En del af siruppen havnede hos sodavandsproducenter. Foderet havnede også i Danmark, Spanien, Frankrig og muligvis Luxembourg og Storbritannien.
Før jeg starter, vil jeg gerne på formandens vegne undskylde for, at han ikke er til stede. Han er i Irland i et privat ærinde.
Det endelige forslag til dagsorden som opstillet af Formandskonferencen på mødet torsdag den 19. september 2002 i overensstemmelse med forretningsordenens artikel 110 og 110a er omdelt. Der er foreslået følgende ændring:
Jeg har modtaget en anmodning fra Den Europæiske Venstrefløjs Fællesgruppe/Nordisk Grønne Venstre om at rykke redegørelserne fra Rådet og Kommissionen om Mellemøsten frem.
Hr. formand, jeg synes, at det er et meget relevant forslag. Alle, der har fulgt aktiviteterne i min gruppe, ved, hvor meget spørgsmålet om Den Internationale Straffedomstol betyder for os. Efter begivenhederne i Ramallah med bombardementet og belejringen af hovedkvarteret for det palæstinensiske selvstyre må dette spørgsmål jo nødvendigvis blive prioriteret meget højt. Derfor hilser vi Deres forslag om at indlede onsdag eftermiddag med spørgsmålet om Mellemøsten meget velkomment.
Hr. formand, min gruppe er enig i den ændring af dagsordenen, som GUE/NGL-Gruppen har foreslået. Men på grund af situationens alvor, vil jeg for det første tilføje, at vi støtter erklæringen af 20. september fra den højtstående repræsentant for FUSP, hr. Solana, og for det andet vil jeg anmode Dem om - da der ikke er planer om en specifik beslutning om spørgsmålet - at den beslutning, der blev vedtaget i april, fremsendes på Parlamentets vegne, og for det tredje mener min gruppe, at de to optimistiske ændringsforslag til Brok-betænkningen om situationen i Mellemøsten i betragtning af omstændighederne bør tages tilbage.
Jeg har noteret Deres bemærkning om beslutningen, der blev vedtaget i april.
Hr. formand, jeg vil blot på vegne af min gruppe sige, at vi ikke har noget imod denne ændring af dagsordenen, da vi desuden mener, at den vil betyde, at den danske udenrigsminister kan være til stede under forhandlingen, og at Rådet dermed vil være repræsenteret.
Hvad angår beslutningen, er jeg enig med hr. Barón, jeg deler de synspunkter, som den højtstående repræsentant for FUSP har givet udtryk for, og jeg vil gøre opmærksom på, at Brok-betænkningen indeholder mange afsnit, hvor Europa-Parlamentets holdning til situationen i Mellemøsten kommer til udtryk.
Hr. formand, jeg vil blot sige, at jeg støtter forslaget fra hr. Wurtz. Eftersom vi alle er enige, har jeg ikke yderligere kommentarer.
Hr. formand, som jeg nævnte tidligere, er der nogen, der har skrevet "Chypre appartient aux Turcs" på den opslagstavle uden for mit kontor, hvor der hænger forskellige plakater. Jeg har en fotokopi af opslaget, som jeg kan fremvise. I Grækenland er jeg under antiterrorkorpsets beskyttelse, fordi jeg menes at være mål for de græske terrorister. Her i Strasbourg ser jeg denne sætning som en indirekte trussel, da jeg er næstformand for det blandede parlamentariske udvalg EU-Cypern og i egenskab heraf, og i egenskab af græsk medlem af Europa-Parlamentet, naturligvis støtter Cyperns optagelse i EU på trods af modstand fra Tyrkiet, hvis hær på nuværende tidspunkt holder 40% af øens territorium besat.
Nu vil jeg gerne vide, hvordan jeg kan beskytte mig mod den trussel, som dette kan være ?
Hvis De giver dokumentet til de pågældende tjenestegrene, fremsendes det til Parlamentets sikkerhedstjeneste med henblik på undersøgelse.
Hr. Formand, jeg har sendt en rapport til tjenestegrenene fra Kommissionen om dens arbejde på undersøgelses- og disciplinærområdet. Rapporten er et forbløffende anklageskrift vedrørende Kommissionens evne til at håndtere egne forhold for ikke at nævne forholdene for den europæiske befolkning.
Der har i de seneste fem år været anlagt 40 sager mod personer, der er fundet skyldige i i alt 48 overtrædelser. Trods dokumenterede sager i denne rapport om voldtægt, svindel, børnepornografi, misbrug af midler, chikane, tyveri, falskneri, angreb og krænkelser, depraveret adfærd, aggression, korruption og interessekonflikter er kun en person blevet afskediget i de sidste fem år. Kommissionen kan med sin egen disciplinærproces tydeligvis ikke skride korrekt ind over for ansatte, der begår grufulde og til tider kriminelle handlinger.
Parlamentet er nødt til at vide, at de ansvarlige for denne fiasko er blevet afskediget fra deres job. Hvilke nye umiddelbare foranstaltninger sættes i værk for at forbedre processen, og hvilke politimæssige handlinger har disse overtrædelser afstedkommet i de seneste fem år? Jeg beder Dem henvise sagen til kommissionsformand Prodi hurtigst muligt.
Jeg har noteret Deres bemærkninger, vi har dokumentet og giver det til hr. Prodi.
Hr. formand, jeg har en bemærkning til forretningsordenen. Hr. Heaton-Harris' indlæg var trykt i The Times her til morgen, hvilket er nyttigt, da det giver mig mulighed for at svare nu.
Jeg kontrollerede hans oplysninger i Kommissionen. I et administrativt notat dateret den 29. juli 2002 meddeler Kommissionen, at der siden 1998 har været 49 - ikke 50 - disciplinærsager. Heraf er ni og ikke en resulteret i afskedigelse. En skyldtes professionel inkompetence, otte skyldtes alvorlige disciplinære overtrædelser, og 32 sager medførte bødestraf. Kun otte af 49 sager førte ikke til idømmelse af straf. Hr. Heaton-Harris' oplysninger er derfor ikke korrekte. Jeg ved, at vi er uenige om visse spørgsmål vedrørende reformen af Kommissionen, men vi bør kunne drøfte tingene på basis af kendsgerninger, ikke fiktion.
Første punkt på dagsordenen er afstemning om to anmodninger om uopsættelig forhandling om:
Kommissionens forslag til Rådets afgørelse om yderligere makrofinansiel bistand til Forbundsrepublikken Jugoslavien (KOM(2002) 436 - C5-0401/2002 - 2002/0192(CNS))
Kommissionens forslag til Rådets afgørelse om supplerende makrofinansiel bistand til Bosnien-Hercegovina (KOM(2002) 437 - C5-0402/2002 - 2002/0193(CNS)).
Hr. formand, i begyndelsen mente Udvalget om Industripolitik, Eksterne Økonomiske Forbindelser, Forskning og Energi faktisk, at der af proceduremæssige årsager ikke skulle gives grønt lys for uopsættelighed, da det nu er tredje eller fjerde gang, at Rådet foreslår uopsættelighed omkring disse spørgsmål, når det i virkeligheden burde forelægge dem til tiden, så Parlamentet kan udtale sig inden for de sædvanlige tidsfrister.
Men på grund af situationen i Bosnien-Hercegovina og Jugoslavien, og i betragtning af at dette vil være sidste gang, vi godkender uopsættelighed - vi anmoder Kommissionen og Rådet om ved senere lejligheder at følge den normale procedure - er vi villige til at acceptere uopsættelig behandling.
Hr. formand, kommissær Patten sendte i går en skrivelse til Parlamentets formand, hvori han bad Parlamentet om så hurtigt som muligt at vedtage tillægs- og ændringsbudget nr. 4 vedrørende en bevilling på 70 millioner euro til Afghanistan. Den ekstra bevilling er i overensstemmelse med det løfte, Kommissionen afgav i Tokyo i januar.
På trilogen mellem kl. 21 og kl. 22.30 i går aftes blev repræsentanter for Parlamentet og Rådet enige om hurtigst muligt at vedtage tillægs- og ændringsbudget nr. 4, som Rådet allerede har godkendt. På grundlag af kommissær Pattens skrivelse vil jeg gerne bede om, at afstemningen om tillægs- og ændringsbudget nr. 4 betragtes som uopsættelig, så vi kan vedtage det i denne mødeperiode. I så fald indkalder vi til møde i Budgetudvalget kl. 10.30 i formiddag. Jeg vil derfor gerne oplyse dem af mine kolleger, der ikke allerede ved det, om, at der er møde i Budgetudvalget kl. 10.30 i dag i stedet for det planlagte koordinatormøde.
Så snart betænkningen er indgivet, kan den sættes på dagsordenen. Da der ikke er nogen problemer, kan vi behandle den i denne uge.
Næste punkt på dagsordenen er betænkning (A5-0289/2002) af Sjöstedt for Udvalget om Miljø- og Sundhedsanliggender og Forbrugerpolitik om forslag til Europa-Parlamentets og Rådets forordning om grænseoverskridende overførsel af genetisk modificerede organismer (KOM(2002) 85 - C5-0079/2002 - 2002/0046(COD)).
Hr. formand, mine damer og herrer. Først vil jeg gerne takke Jonas Sjöstedt, som er ordfører for emnet, og som har gjort en gedigen indsats på dette komplicerede område. Det er et vigtigt område, ikke bare for os her i Europa, men også for resten af verden og i særdeleshed for vores partnere i udviklingslandene.
Som De sikkert er klar over, er den protokol, som vi skal behandle i dag, knyttet til De Europæiske Fællesskabers nyligt gennemførte ratificering af Cartagena-protokollen om biosikkerhed. Det overvejende mål med denne FN-aftale er at fastlægge fælles regler for grænseoverskridende overførsel af genetisk modificerede organismer med det formål at opnå global beskyttelse af den biologiske mangfoldighed og menneskers helbred.
EU skal opfylde sine internationale forpligtelser. Derfor skal vi indlemme bestemmelserne i protokollen om biosikkerhed i vores lovgivning. Dette forslag supplerer den gældende fællesskabsret, især i spørgsmålet om eksport af genetisk modificerede organismer, så den stemmer bedre overens med bestemmelserne i protokollen om biosikkerhed.
Forslaget består af følgende hoveddele. For det første forpligtelsen til at anmelde eksport af genetisk modificerede organismer, som er beregnet til forsætlig udsættelse i miljøet. For det andet forpligtelsen til at informere vores internationale partnere om Fællesskabets metoder, lovgivning og afgørelser om genetisk modificerede organismer samt om uforsætlig udsættelse af sådanne organismer. For det tredje en samling regler, som skal anvendes til at identificere genetisk modificerede organismer til eksport. Disse regler er i overensstemmelse med den seneste udvikling inden for fællesskabslovgivningen om genetisk modificerede organismer og især med bestemmelserne i forslaget til forordning om sporbarhed og mærkning.
I det nuværende forslag er der ingen nye, særlige fællesskabsbestemmelser vedrørende import eller overførsler af genetisk modificerede organismer mellem medlemsstaterne. En sådan import eller overførsler vil også i fremtiden blive omfattet af gældende fællesskabslovgivning. Jeg vil kraftigt betone, hvor vigtigt det er, at arbejdet med dette forslag skrider hurtigt fremad. EU har spillet en nøglerolle i de internationale forhandlinger lige siden de startede. Vi må vise, at der ikke hersker nogen tvivl om, at vi vil opfylde vores forpligtelser, og at vi vil kunne gennemføre protokollen fuldt ud, så snart den træder i kraft.
Hr. formand, da Cartagena-protokollen blev vedtaget for et par år siden, var det et stort fremskridt for både EU og EU-landene. Protokollen er baseret på forsigtighedsprincippet og respekterer staternes ret til at have strengere nationale regler for handel med genetisk modificerede produkter. Protokollen er et vigtigt eksempel på, hvordan globale handelsregler kan tage udgangspunkt i miljø- og forbrugerbeskyttelse. Den er et positivt alternativ til dele af Verdenshandelsorganisationens praksis.
Med vedtagelsen af det lovforslag, som vi nu forhandler om, vil Cartagena-protokollen blive EU-lov. Ved import skal de gældende EU-regler fortsat gælde, men dette forslag regulerer eksporten fra EU. Det haster med at vedtage reglerne. Antallet af lande, som har ratificeret protokollen, stiger, så den snart formelt kan træde i kraft. Ved at vedtage denne lovgivning kan EU blive et positivt globalt eksempel på området. Europa-Parlamentet vil gerne indgå i et tæt samarbejde med Kommissionen og Rådet for at sørge for, at disse love færdiggøres så hurtigt som muligt.
Som ordfører mener jeg, at Kommissionens forslag til lovgivning har flere svagheder. På vigtige områder strækker forslaget sig ikke lige så vidt som selve Cartagena-protokollen, og på andre områder skaber forslaget unødige uklarheder. Derfor foreslår jeg og Udvalget om Miljø- og Sundhedsanliggender og Forbrugerpolitik skærpelser på en række punkter. Ingen såsæd eller produkter, som ikke er godkendt til anvendelse i EU, skal kunne eksporteres. Undtagelser for såsæd skal kun kunne gøres af f.eks. klimaårsager. Vi kan ikke have forskellige grader af sikkerhed og forbrugerbeskyttelse for os og for andre. For at en eksport skal kunne godkendes, skal der kræves, at det importerende land udtrykkeligt har godkendt importen. Et manglende svar skal aldrig kunne tolkes som en accept, hvilket det faktisk kunne i Kommissionens lovforslag. Dette gælder ikke mindst lande med begrænset teknisk kapacitet på området, da det er afgørende at sørge for, at de virkelig anbefaler og kan håndtere importen. Den ansvarlige for anmeldelsen skal altid være den egentlige eksportør. Dette er vigtigt for at undgå uklare ansvarsforhold. Det er også mere på linje med, hvad Cartagena-protokollen faktisk foreskriver.
EU skal i de fortsatte forhandlinger inden for rammerne af Cartagena-protokollen støtte forslag om internationale regler, som klarlægger virksomhedens juridiske ansvar. Offentlighedens ret til information om, hvad der eksporteres, skal klarlægges og styrkes, samtidig med at respekten for legitime forretningshemmeligheder bevares. EU's fællesskabsret skal også gøre helt klart, at eksport til andre lande altid skal respektere de strengere regler, som disse lande har ret til at indføre helt i overensstemmelse med Cartagena-protokollen.
Jeg håber derfor, at så stor en del som muligt af ændringsforslagene fra Udvalget om Miljø- og Sundhedsanliggender og Forbrugerpolitik samt de ændringsforslag, som er stillet af GUE/NGL-Gruppen, Verts/ALE-Gruppen og PSE-Gruppen vil blive vedtaget i fællesskab. Jeg vil også takke de ansvarlige tjenestemænd i Kommissionen for et rigtigt godt samarbejde. Jeg takker samtidig mine kolleger i Udvalget om Miljø- og Sundhedsanliggender og Forbrugerpolitik.
. (DE) Hr. formand, fru kommissær, kære kolleger, EU undertegnede Cartagena-protokollen om biosikkerhed i 2000. Denne internationale aftale skal nu gennemføres i EU-lovgivningen, og det så hurtigt som muligt.
Formålet med protokollen er at undgå den negative indvirkning på den biologiske mangfoldighed og på den menneskelige sundhed i forbindelse med handlen med levende GMO'er gennem internationale bestemmelser. Protokollen regulerer en sikker overførsel, håndtering og anvendelse af genetisk modificerede organismer, hvor hovedvægten ligger på den grænseoverskridende overførsel. Til det formål skal der være en procedure med forudgående informeret samtykke fra importlandet. Ved GMO'er, der anvendes direkte som fødevarer og foder eller til forarbejdning, skal der foretages anmeldelse til Kommissionen respektive Clearingcentret for Biosikkerhed.
Bestemmelserne i forordningen kommer kun til at gælde for eksport til tredjelande uden for EU. For handel mellem EU-medlemsstater og for import til EU er fællesskabslovgivningen allerede gældende. Den kommende EU-forordning bør her lægge sig så tæt op ad protokollens retningslinjer som muligt for at skabe retssikkerhed og undgå unødigt bureaukrati gennem fælles internationale standarder. I samme forbindelse skal det sikres, at der ikke opstår yderligere formaliteter for de europæiske eksportvirksomheder, men kun dem, der allerede skal være opfyldt på nuværende tidspunkt ved eksport til tredjelande. Sjöstedt-betænkningen har det mål at bevare den biologiske mangfoldighed, men har dog i vid udstrækning mistet det af syne. Betænkningen indeholder mange krav, der på den ene side rækker langt videre end Cartagena-protokollen og på den anden side forsøger at forhindre handlen med levende GMO'er ad kunstig vej.
At medtage krav med hensyn til sporbarhed og ansvar i forordningen er efter min mening ikke formålstjenligt, for disse emner bliver for øjeblikket diskuteret i en særskilt lovgivningsprocedure og har derfor ikke noget at gøre i denne forordning.
redegørelser fra Rådet og Kommissionen om konklusionerne fra verdenstopmødet om bæredygtig udvikling;
betænkning (A5-0237/2002) af Hulthén for Udvalget om Miljø- og Sundhedsanliggender og Forbrugerpolitik om Kommissionens meddelelse om iværksættelse af det europæiske klimaændringsprograms første fase (KOM(2001) 580 - C5-0164/2002 - 2002/2072(COS)).
Ved denne forhandlings begyndelse er det mig en glæde at give ordet til rådsformanden, hr. Haarder, vores tidligere kollega og næstformand for Europa-Parlamentet, der nu taler på Rådets vegne som rådsformand.
. Mange tak, hr. formand, for denne meget venlige velkomst. Verdenstopmødet i Johannesburg fandt sted 26. august - 4. september 2002. Der var meget stor deltagelse fra parlamenter, ngo'er og erhvervslivet. Det danske formandskab - den danske miljøminister - lagde meget stor vægt på at holde tæt kontakt med Europa-Parlamentets deltagere. Det tror jeg, flere af de tilstedeværende vil kunne bekræfte.
Jeg vil gerne komplimentere Parlamentet for Lannoyes betænkning, der blev vedtaget i april. Den var et vigtigt dokument i hele processen. Vi stod over for en kæmpe udfordring. Som ledende aktør skulle vi fremme de synspunkter, der blev fastlagt på de forudgående rådsmøder for miljø-, udviklings- og udenrigsministre og i Sevilla. Vi skulle skabe et godt resultat, få størst mulig indflydelse, og det var ikke så let i betragtning af de mange synspunkter og divergerende interesser, vi alle kender.
Beslutningen om at holde topmødet blev som bekendt truffet af FN's Generalforsamling i efteråret 2000, samme år hvor Millenniumtopmødet vedtog de otte millenniummål om fattigdomsreduktion frem til år 2015. Mandatet til Johannesburg fra Generalforsamlingen var bl.a. at identificere nye udfordringer og muligheder for bæredygtig udvikling, samt politikker og midler til at støtte udviklingslandene og lande med overgangsøkonomier i deres bestræbelser.
Parallelt med forberedelsesprocessen til Johannesburg afholdtes to andre internationale møder på ministerniveau: WTO-ministermødet i Doha i november 2001, som vedtog dagsordenen for forhandlingsrunden om handel og udvikling, og udviklingsfinansieringskonferencen i Monterrey i marts, hvor der blev indgået en historisk aftale om finansiering og god regeringsførelse. Samtidig fremkom - for første gang i mange år - nye og substantielle bistandstilsagn fra de rige lande. Disse tilsagn vil fra 2006 forøge det samlede bistandsvolumen med ca. 25 pct. årligt.
Vi havde i EU stærke ønsker om at fastsætte mål for udviklingen på en række områder, som ikke er dækket af millenniummålene eller af tidligere vedtagelser. Vi havde ønsket at fastholde tidligere opnåede resultater med hensyn til menneskerettigheder, arbejdstagerrettigheder, ligestilling og god regeringsførelse, og vi havde ønsker om at sikre en effektiv opfølgning.
Vi fik på en række punkter ønskerne indfriet, og jeg vil nu nævne de væsentligste.
Med hensyn til globalisering lagde vi vægt på at afspejle de positive muligheder, der ligger i globaliseringen og på at understrege den sociale dimension og virksomhedernes ansvar.
Fattigdomsbekæmpelse fik vi defineret som afgørende for bæredygtig udvikling i en sammenhæng, der omfatter såvel stigning i velstanden som adgang til rent drikkevand, sanitet, energi, bedre sundhed og ligestilling.
Vi fik etableret en række konkrete og tidsbestemte mål inden for områderne fattigdom, sundhed, miljø og naturressourcer. Blandt de væsentligste er målsætningen om at halvere andelen af mennesker uden adgang til basale sanitære faciliteter inden 2015. Det skal ses som et supplement til millenium-målsætningen om inden 2015 at halvere andelen af mennesker uden adgang til rent drikkevand. Endvidere blev der vedtaget målsætninger om inden 2015 at genoprette og regulere fiskebestande, som kan sikre et bæredygtigt fiskeri, inden 2020 at sikre et absolut minimum af risici og skadevirkninger på sundhed og miljø ved produktion af kemikalier, og inden 2010 at reducere tabet af biodiversitet væsentligt.
Hertil kommer en aftale om at etablere et 10-årigt rammeprogram for bæredygtig produktion og forbrug, som tager fat på den helt afgørende problemstilling vedrørende afkobling mellem økonomisk vækst og nedslidning af miljøet.
De vanskeligste forhandlinger førtes uden tvivl om målet vedrørende vedvarende energi. På grund af modstand fra især USA, Japan og OPEC-landene blev der ikke vedtaget et konkret tidsfastsat mål, men vi fik en målsætning om snarest at øge den globale andel af vedvarende energi. Det er dog værd at bemærke, at det for første gang er lykkedes os på et internationalt topmøde at få en så stærk tilkendegivelse til fordel for vedvarende energi. Det er den stærkeste tilkendegivelse, der endnu er vedtaget. Herudover afgav EU i samarbejde med en række andre lande en erklæring om at arbejde videre med sagen.
Med disse mål og målsætninger fra Johannesburg er der sammen med millenniummålene sat en konkret dagsorden for de næste 10-15 års arbejde med nationale, regionale og internationale indsatser.
Vi fik bekræftet tilsagnene vedrørende handel og subsidier fra Doha om at øge markedsadgangen for ulande og støtte udfasning af handelsforvridende subsidier. Johannesburg satte et forstærket politisk fokus på selve WTO-processen og dens betydning for udviklingslandene. I de kommende forhandlinger har vi således en stærk forpligtelse til at leve op til disse forventninger.
Vi fik bekræftet aftalen fra Monterrey om udviklingsfinansiering og betydningen af god regeringsførelse for at tiltrække investeringer og finansiering. De donorer, der havde givet nye tilsagn om finansiering i Monterrey, bekræftede dette. Hertil kom, at en række EU-lande under topmødet tog initiativ til i fællesskab at skaffe yderligere frivillige bidrag på ca. 80 millioner USD for at hæve den globale miljøfacilitet til det niveau på 3 milliarder USD, som oprindeligt havde været målet for genopfyldningen.
Endelig fik vi slået fast, at den sociale dimension skal fremmes, og at den tidligere opnåede konsensus om kvinders rolle, rettigheder og ligestilling skal fastholdes. EU afgav en erklæring herom, da spørgsmålet om kvinders rolle ikke fik så stærk en placering, som vi helst havde set.
Der lægges vægt på det nationale ansvar for god regeringsførelse, respekt for menneskerettigheder og fundamentale friheder. Det lykkedes at fastholde, at de nationale bæredygtighedsstrategier - som kan være formuleret som fattigdomsstrategier - skal være klare til gennemførelse i 2005. Jeg skal i øvrigt tilføje, at de oprindelige folk jo også blev nævnt i erklæringen.
Med hensyn til partnerskaber blev der lagt op til et stærkere samspil mellem offentlige aktører, private organisationer og private virksomheder i gennemførelsen af de opstillede mål. EU lancerede derudover to nye ambitiøse initiativer inden for prioritetsområderne vand og energi, nemlig det såkaldte "Water for Life" og "Energi til Fattigdomsbekæmpelse og Bæredygtig Udvikling".
Jeg er enig med Parlamentet i, at det afgørende er gennemførelsen, at gøre ord til handling. Der blev i Johannesburg skabt et momentum for en mere effektiv gennemførelse af dagsordenen for bæredygtig udvikling. Den private sektor kommer kraftigere på banen. Der var en klar melding fra virksomhederne om, at de har et ansvar i deres investeringer og produktion for lokalsamfund og for miljø.
Den internationale opfølgning vil ske i FN-regi. Det er et vigtigt spørgsmål, der skal arbejdes videre med. Også Verdensbanken og Verdenshandelsorganisationen bør inddrages.
Ordene skal gøres til handling. Formandskabet vil lægge stor vægt på effektiv opfølgning af både den interne og den globale dimension af EU's forpligtelser for gennemførelsen af bæredygtig udvikling. I den sammenhæng påhviler der os en særlig forpligtelse til at følge op på vore egne initiativer vedrørende vand og energi.
Til slut, hr. formand, vil jeg gerne nævne, at der i går var ASEM-topmøde mellem 25 europæiske og asiatiske stats- og regeringsledere. Det topmøde blev forberedt på et møde mellem økonomiministrene fra de samme lande under mit forsæde i torsdags, og jeg vil gerne sige, at store dele af den dagsorden, vi her har drøftet, blev drøftet med vore asiatiske partnere, og det blev besluttet at indlede en stribe forberedende aktiviteter mellem EU og Asien, således at vi kan være sikre på, at vi får fremskridt i Cancún og andre steder, hvor WTO-processen skal fortsættes. Til sidst vil jeg gerne sige, at det er vigtigt, at vi i Europa gør os klart, når vi taler om disse ting, at vel er vi store, men vi har brug for partnere, som vil det samme som os. Og det glæder mig og kommissær Pascal Lamy meget, at vi kom så langt, som vi gjorde med vore asiatiske kolleger i sidste uge og i går. Jeg synes derfor, at der er grund til en lille smule optimisme med hensyn til muligheden for at tage væsentlige skridt også i de kommende år.
- (EN) Hr. formand, vi glæder os over denne mulighed for at præsentere Kommissionens vurdering af resultaterne af verdenstopmødet om bæredygtig udvikling i Johannesburg, der sluttede for tre uger siden.
På en måde er det lidt tidligt at komme med en endelig vurdering af resultatet. Tiden og vores egne ihærdige bestræbelser vil vise, om dette topmøde skaber de resultater, der udeblev i Rio de Janeiro. Som vi sagde flere gange hen imod slutningen på forhandlingerne, har vi alle ordene, og nu er det vores fælles pligt at omsætte ordene i effektive handlinger.
Jeg vil ikke forsøge at forenkle tingene unødigt og sammenfatte hele topmødet i ét ord som en succes eller en fiasko, men Kommissionen mener generelt, at vi kan være tilfredse med resultaterne af topmødet i Johannesburg. Det lykkedes os at skabe et nyt momentum i den bæredygtige udvikling, og resultaterne fra topmødet fører os i den rigtige retning.
Næste punkt på dagsordenen er forhandling under ét om følgende betænkninger:
(A5-0267/2002) af Wyn for Udvalget for Andragender om Den Europæiske Ombudsmands årsberetning 2001 (C5-0296/2002 - 2002/2086(COS));
(A5-0271/2002) af Koukiadis for Udvalget for Andragender om resultatet af arbejdet i Udvalget for Andragender i parlamentsåret 2001-2002 (2002/2019(INI)).
Fru formand, den 1. september 1995 indledte Den Europæiske Ombudsmands kontor sit arbejde. Fra den dato og indtil den 15. september 2002 modtog kontoret 10.535 klager, hvoraf 10.437 er blevet behandlet.
Vi foretog 1.385 fuldstændige undersøgelser, hvoraf 19 var undersøgelser på eget initiativ. 1.149 af de undersøgte sager vedrørte Kommissionen, 137 sager vedrørte Europa-Parlamentets administration, 53 Rådet og 12 Den Europæiske Investeringsbank.
Hvis vi ser på resultaterne, blev 345 sager løst af den berørte institution, efter at Ombudsmanden havde underrettet den om klagen.
I 206 sager blev der fremsat en kritisk bemærkning, i 48 sager resulterede undersøgelsen i et udkast til forlig eller et forslag til mindelig løsning, som i de fleste tilfælde var til klagerens fordel.
I seks sager blev der udarbejdet en særlig rapport til Europa-Parlamentet, I fire af disse sager støttede Parlamentet Ombudsmandens henstillinger, og to andre sager er fortsat under behandling.
I 659 sager viste en grundig undersøgelse, at der ikke forelå fejl eller forsømmelser i forbindelse med institutionens aktiviteter.
Når en sag ikke henhører under Ombudsmandens mandat, forsøger vi altid at henvise klageren til at andet organ, der kan behandle sagen. Vi rådede klageren til at henvende sig til den nationale eller regionale ombudsmand eller indgive et andragende til et nationalt eller et regionalt parlament i 2.293 sager, til at indgive et andragende til Europa-Parlamentet i 884 sager og til at henvende sig til Kommissionen i 913 sager.
I årenes løb har kritikere hævdet, at Ombudsmanden ikke er tilstrækkelig kendt, og at borgerne ikke opnår passende resultater, fordi institutionerne hverken samarbejder eller overholder deres forpligtelse til at sikre god forvaltningsskik. Visse kritikere har desuden hævdet, at mandatet er for snævert, og at Den Europæiske Ombudsmand burde behandle klager vedrørende fællesskabslovgivning, uanset hvor den finder anvendelse inden for Unionen, eller endog være en folketribun, som altid er parat til at fordømme uretfærdighed, hvor den end måtte forekomme.
Den Europæiske Ombudsmand er uden tvivl en af de bedst kendte ombudsmandsinstitutioner i verden. Vores informationskampagne bliver gennemført på 12 sprog og henvender sig til 350 millioner borgere og personer med bopæl i 15 medlemsstater. Vi har besøgt alle medlemsstater og udstedt pressemeddelelser, udgivet informationsbrochurer og arrangeret mange foredrag og seminarer for at udbrede kendskabet til vores arbejde.
Et af de mest effektive midler til at kommunikere med så stor en modtagergruppe er internettet. Omkring 2.500 websteder indeholder et aktivt link til Den Europæiske Ombudsmands websted, og næsten 42% af alle klager indgives nu elektronisk, herunder mange online.
Den fortsatte stigning i antallet af sager er det bedste bevis på, at Ombudsmanden bliver mere og mere kendt. Der indkommer næsten 200 nye klager hver måned, hvilket svarer til en stigning på knap 300% i forhold til det første hele samarbejdsår 1996.
Resultaterne af Den Europæiske Ombudsmands arbejde for Europas borgere er også imponerende. Vi har fået medhold i enkeltsager og desuden opnået væsentlige forbedringer i den måde, institutionerne fungerer på generelt. Her kan især nævnes tre områder.
For det første overtalte vi institutionerne og nogle organer, herunder Den Europæiske Centralbank og Europol, til at forbedre aktindsigten i deres dokumenter.
For det andet førte en undersøgelse gennemført på eget initiativ til, at 17 institutioner og organer fastlagde en kodeks for god forvaltningsskik på grundlag af et udkast, vi havde forelagt. Efter en særlig rapport vedtog Europa-Parlamentet sidste år en ændret udgave af adfærdskodeksen for god forvaltningsskik. Vi har omdelt denne nye udgave af kodeksen i alle institutioner og til Europas borgere, hvis ret til god forvaltning kodeksen er et konkret udtryk for. I overensstemmelse med Europa-Parlamentets pålæg anvendes denne kodeks, når vi skal afgøre, om der forligger fejl eller forsømmelser.
Det tredje resultat vedrører chartret om grundlæggende rettigheder, som blev proklameret i Nice i december 2000. Ombudsmanden foreslog, at chartret skulle omfatte retten til god forvaltning, som rent faktisk blev optaget i chartrets artikel 41.
Ombudsmanden har også fremmet en fuldstændig og korrekt anvendelse af chartret. Unionens institutioner har højtideligt proklameret chartret for Europas borgere som et konkret udtryk for deres grundlæggende rettigheder. Ombudsmanden betragter det derfor som et tilfælde af fejl eller forsømmelse, hvis institutionerne ikke respekterer disse rettigheder i forbindelse med deres egne aktiviteter.
Endvidere omfattede Ombudsmandens forslag til forsamlingen tanken om, at chartret skulle være bindende overalt, hvor fællesskabslovgivningen finder anvendelse.
I modsætning til den kritik, der er blevet fremført, fortjener institutionerne og organerne ros for den samarbejdsvilje, de hovedsagelig har udvist over for Ombudsmanden. De har sædvanligvis svaret passende, fuldstændigt og øjeblikkeligt på Ombudsmandens henvendelser og har været villige til at acceptere Ombudsmandens mindelige løsninger og udkast til henstillinger.
Der har kun været problemer i meget få tilfælde. I en sag vedrørende aktindsigt afviste Kommissionen Ombudsmandens udkast til henstilling og undlod at efterkomme en beslutning fra Europa-Parlamentet, hvori det gav Ombudsmanden medhold. Jeg beklager, at denne sag synes at være udtryk for en mere generel tendens til at påberåbe sig bestemmelserne om databeskyttelse for at ophæve eller begrænse forpligtelsen til åbenhed.
De fleste institutioner eller organer har også vedtaget en kodeks for god forvaltningsskik. Jeg kan stadig ikke forstå, hvorfor Parlamentets beslutning fra september 2001 om indførelse af en europæisk forfatningsret ikke er blevet fulgt op.
Efter min opfattelse vil et samlet sæt bestemmelser, der finder anvendelse på alle institutioner og organer, kun kunne forbedre Unionens forbindelser med borgerne.
Jeg beklager også, at personalevedtægten fortsat indeholder et forældet krav om forudgående godkendelse af publikationer fra tjenestemænd.
Jeg erkender, at Den Europæiske Ombudsmands mandat er begrænset. Jeg har til stadighed forsvaret det synspunkt, at der er behov for et netværk af ombudsmænd og udvalg for andragender, som kan kontrollere, om medlemsstaterne overholder fællesskabslovgivningen. Vi har udviklet et sådant netværk for at udveksle oplysninger, yde rådgivning og sikre, at klagerne henvender sig til det mest kompetente organ.
En yderligere udvikling af netværket kunne hjælpe Kommissionen, der er traktatens vogter, med at fokusere ressourcerne på de vigtigste principielle emner.
I løbet af natten mellem den 26. og 27. september 2002 forliste det senegalesiske fartøj, Le Joola, med over 1.000 passagerer om bord, ud for Senegals kyst. Efter næsten to uger er der fundet 476 omkomne, og der savnes stadig 500.
Jeg skrev på vegne af Parlamentet en kondolenceskrivelse til Senegals præsident Wade og bad ham videregive vores medfølelse med ofrenes pårørende. Det er vigtigt, at vi i dag iagttager et minuts stilhed og viser vores respekt for de omkomne og de pårørende og med denne afrikanske tragedie vise vores solidaritet over for Syden. Jeg vil gerne bede om et minuts stilhed.
Hans Kongelige Højhed Prins Claus von Amsburg, gift med dronning Beatrix af Nederlandene, afgik sidste søndag den 6. oktober 2002 ved døden i Amsterdam efter lang tids sygdom. Prins Claus udførte sine mange opgaver i det hollandske samfund med styrke, alvor, engagement og - hvor det var passende - humor.
Vi er alle bekendt med hans engagement inden for internationalt udviklingssamarbejde. Jeg vil gerne informere Parlamentet og vores hollandske kolleger om, at jeg på alles vegne har sendt vores dybeste kondolence til Hendes Majestæt, dronning Beatrix, og til det hollandske folk.
Det danske formandskab, repræsenteret af hr. Haarder, europaminister, har erklæret sig parat til afgive en redegørelse på Rådets vegne om situationen i Irak. Hr. Haarder og det danske formandskab træder ind i sagen med kort varsel, og det ønsker jeg på vegne af Parlamentet at takke Rådet og hr. Haarder personligt for.
Første punkt på dagsordenen er Kommissionens rapport om fremskridtene med henblik på udvidelsen. Rapporterne blev godkendt inden middag i dag af Europa-Kommissionen. Med vedtagelsen og offentliggørelsen af rapporterne om tiltrædelseslandene er vi nu et stort skridt nærmere oprettelsen af et kontinentalt EU.
Vi går nu ind i den sidste fase af en proces, der startede for 13 år siden efter Berlinmurens fald. Vores medlemsstater og ikke blot tiltrædelseslandene skal hver for sig og sammen oparbejde den nødvendige politiske vilje til at overvinde de sidste forhindringer. Vi vil i Parlamentet gøre vores bedste for så vidt muligt at medvirke til at fjerne forhindringerne indtil topmødet i København i december.
Udvidelsen repræsenterer en ekstraordinær forening med uanede muligheder. Det er første gang i årtusinder på vores gamle kontinent, at man af folkets frie vilje vælger at gå sammen uden tvang eller anden undertrykkelse, men ved hjælp af fornuft, overbevisning og fælles værdier. Forhandlingen i dag er en vigtig milepæl i denne proces.
Jeg vil især gerne takke Europa-Kommissionen, tjenestegrenene og alle de regeringsledere og embedsmænd i tiltrædelseslandene, der er involveret i denne ekstraordinære forvandling. Kommissionen vil fortsat spille en central rolle i processen. Nu skal vi, politikerne, leve op til vores ansvar over for offentligheden.
Hr. formand, mine damer og herrer, jeg er dybt bevæget over at tage ordet her i Parlamentet i dag.
Ved min embedsperiodes begyndelse lovede jeg Dem nemlig at gøre udvidelsen til min Kommissions absolutte førsteprioritet og at gøre min Kommission til udvidelsens Kommission, eftersom en udvidelse af EU er ensbetydende med at sikre et område med fred, sikkerhed og demokrati på hele kontinentet. I dag - tre år efter - står jeg endnu en gang her i Parlamentet for at fortælle Dem, at dette løfte er blevet holdt. Kommissionen har gjort sit arbejde, og den har holdt sit løfte.
Efter en indgående undersøgelse af de fremskridt, som ansøgerlandene har gjort, kan jeg nu bekendtgøre navnene på de lande, som vi anbefaler Rådet at afslutte forhandlingerne med inden udgangen af 2002. Tillad mig at læse den vigtigste passage i de henstillinger, som vi har vedtaget i dag, op for Dem:
"Cypern, Den Tjekkiske Republik, Estland, Ungarn, Letland, Litauen, Malta, Polen, Slovakiet og Slovenien opfylder de politiske kriterier. I betragtning af de fremskridt, som disse lande har gjort, i betragtning af den indsats, de har lagt for dagen for at opfylde deres forpligtelser, og i betragtning af det igangværende forberedelsesarbejde er Kommissionen af den opfattelse, at disse lande vil have opfyldt de økonomiske kriterier og kriterierne for EU's acquis og vil være klar til tiltrædelsen i begyndelsen af 2004. Kommissionen anbefaler således, at tiltrædelsesforhandlingerne med disse lande afsluttes inden udgangen af indeværende år, og at målsætningen bliver en undertegnelse af tiltrædelsestraktaten i foråret 2003."
I betragtning af de fremskridt, som Bulgarien og Rumænien har gjort i det seneste år, noterer Kommissionen sig det årstal - nemlig 2007 - som disse lande angiver for deres tiltrædelse. Kommissionen vil gøre alt, hvad der er nødvendigt, for at denne målsætning konkret bliver nået.
Takket være forfatningsreformen og en række lovgivningspakker har Tyrkiet gjort store fremskridt, når det gælder Københavnskriterierne. Men det er nødvendigt, at der gøres en yderligere indsats. Derfor anbefaler Kommissionen, at EU øger ressourcerne og støtten til Tyrkiets førtiltrædelsesforberedelser. Vi vil i den forbindelse foreslå et revideret tiltrædelsespartnerskab og forbedre vurderingen af lovgivningen. Vi skal opfordre Tyrkiet til at fortsætte med reformerne for at nå videre med sin ansøgningsproces.
Mine damer og herrer, for kun 13 år siden var Berlin stadig delt af skammens mur. Muren er faldet, og Tyskland er blevet genforenet. Takket være den genvundne frihed har vi genfundet den historiske enhed mellem alle Europas befolkninger. Nu er det igen vores fælles skæbne at skabe en fremtid sammen, en fremtid, der bygger på enigheden om grundlæggende værdier som fred, demokrati, retsstaten, respekt for menneskerettighederne og beskyttelse af minoriteterne.
I 1993 gav Det Europæiske Råd i København landene i Central- og Østeuropa udsigt til at komme med i EU. Siden da har disse lande gennemgået et utrolig langt forløb, som stille og roligt har bragt dem fra et diktatur til et stabilt demokrati, hvor befolkningen inddrages.
Man har nået nogle fantastiske resultater. I løbet af 10 år er der blevet afholdt dusinvis af nationale, regionale og lokale valg på en gennemsigtig og demokratisk måde, der er blevet vedtaget tusindvis af love og forskrifter for at indføre de nye demokratier og for at omsætte EU's acquis til national lovgivning, titusindvis af embedsmænd og dommere er under uddannelse for at være i stand til at anvende den nye lovgivning, hundredtusindvis af politikere, eksperter og ledere af erhvervssammenslutninger er blevet fortrolige med vores politikker takket være de uddannelses- og samarbejdsprojekter, som vi har finansieret, alle de 12 lande opfylder de politiske kriterier, der blev fastlagt i København, og de demokratiske institutioner er blevet styrket overalt. Endelig er de 10 landes økonomier som helhed betragtet gradvist ved at blive stærkere. Deres vækstrater er højere end vores, inflationen og underskuddet bliver styret og holdt under kontrol, og de modtager store direkte investeringer fra udlandet, hvilket viser markedernes tillid.
Hr. formand, mine damer og herrer, den rapport, som vi har vedtaget i dag, viser også de mangler, der stadig eksisterer på nogle områder for nogle landes vedkommende. Disse mangler skal udbedres inden tiltrædelsen, og Kommissionen vil sammen med disse landes myndigheder sørge for, at problemerne bliver løst i god tid. Det, der stadig bekymrer os, er navnlig forvaltningskapacitetens niveau og retssystemets måde at fungere på, eftersom begge dele er præget af, at der mangler finansielle ressourcer og - hvilket er endnu vigtigere - menneskelige ressourcer. Vi har forsøgt at løse disse problemer ved hjælp af et støtteprogram med en finansieringsramme på 250 millioner euro. Dette program begynder nu at bære frugt.
Vi kunne desuden konstatere, at forberedelserne på gennemførelsen af EU's acquis er utilstrækkelige på nogle vigtige områder, nemlig når det gælder toldsystemerne, veterinær kontrol og plantesundhedskontrol, landbrugspolitikkens forvaltnings- og kontrolorganer og endelig de organer, der har til opgave at administrere og kontrollere strukturfondene.
Det skal tilføjes, at der er to meget alvorlige problemer, nemlig den korruption, som mange lande er ramt af bortset fra nogle enkelte undtagelser, og den forkastelige menneskehandel. Hermed vil jeg ikke sige, at der er ikke sket noget på disse områder. Der er faktisk allerede blevet gjort en stor indsats, og arbejdet er næsten fuldført for nogle landes vedkommende. I vores rapport understreger vi dog den nøje overvågning, som Kommissionen har lovet at foretage fra nu af og indtil tiltrædelsen. Vi offentliggør et endeligt vurderingsdokument seks måneder inden tiltrædelsesdatoen.
For at imødegå de komplekse overgange i forbindelse med udvidelsen vil Kommissionen træffe alle de nødvendige foranstaltninger for at omorganisere sine egne tjenestegrene. På den ene side vil vi styrke vores overvågnings- og støtteindsats efter de nye medlemsstaters tiltrædelse, og på den anden side skal vi fremme tiltrædelsesprocessen for de lande, der følger efter dem, som er medtaget i den henstilling, vi har vedtaget i dag.
Næste punkt på dagsordenen er betænkning (A5-0303/2002) af Moreira Da Silva for Udvalget om Miljø- og Sundhedsanliggender og Forbrugerpolitik om forslag til Europa-Parlamentets og Rådets direktiv om en ordning for handel med kvoter for drivhusgasemissioner i Fællesskabet og om ændring af Rådets direktiv 96/61/EF (KOM(2001) 581 - C5-0578/2001 - 2001/0245(COD)).
Hr. formand, jeg er glad for at få lejlighed til at tale til Europa-Parlamentet om forslaget om emissionshandel. Jeg er stolt over dette forslag, fordi jeg ser det som en hjørnesten i EU's omkostningseffektive gennemførelse af Kyoto-protokollen.
For det første vil jeg gerne takke ordføreren, hr. Moreira Da Silva, for hans utrættelige arbejde med at forberede forslaget til førstebehandling. Jeg ved, at der var omkring 500 ændringsforslag i udvalget, men nu står vi med en mere overkommelig størrelse på 100 ændringsforslag
Hr. formand, fru kommissær, kære kolleger, mine første ord skal være en tak for det glimrende samarbejde, som jeg har haft med ordførerne for udtalelserne og med skyggeordførerne fra alle de politiske grupper. Kun dette samarbejde har gjort, at der kunne opnås et godt kompromis i Miljøudvalget.
Jeg mener, at der med dette direktiv er skabt betingelser for, at klimaændringerne og Kyoto-protokollen i Europa ikke mere blot er en sag på det teoretiske plan, men nu bliver en fundamental del af miljøpolitikken og den økonomiske politik i alle medlemsstaterne. Grundlæggende vil dette direktiv udgøre fundamentet for CO2-økonomien, hvor vinderen bliver den, der kan producere det samme med færre emissioner. Jeg takker derfor Kommissionen, repræsenteret ved kommissær Margot Wallström, for at have taget initiativ til dette direktiv, ikke mindst fordi det mindsker omkostningerne ved at opfylde miljømålsætningerne fra Kyoto i EU. Jeg tror også, at vi, hvis vi kan bevise, at denne ordning virker, at denne ordning mindsker omkostningerne ved at opfylde Kyoto-forpligtelserne i EU, her vil finde de bedste argumenter til at overbevise vores amerikanske venner om at tilslutte sig Kyoto-protokollen.
Selv om vi som helhed bifalder direktivforslaget, er der dog områder, hvor Parlamentet ønsker at gå længere, hvor det gerne vil forbedre det grundlæggende forslag, og der er opnået et bredt kompromis herom. Snarere end at fremlægge mine egne opfattelser taler jeg således på vegne af alle dem, der har tilsluttet sig dette kompromis. For det første finder vi det vigtigt, at direktivet indeholder konkrete mål, der skal opfyldes, og at der er loft over den kvotemængde, som de enkelte medlemsstater kan tildele, i en lineær konvergenskurve med Kyoto-forpligtelserne.
For det andet mener vi, at medlemsstaterne skal kunne inddrage flere sektorer og aktiviteter end dem, der er medtaget. Jeg tænker her på frivillig opt in af transportsektoren eller af små og mellemstore virksomheder i de medlemsstater, der finder det hensigtsmæssigt.
For det tredje må brug af tilgodehavender være helt forbudt i direktivets første gennemførelsesperiode.
For det fjerde finder vi det vigtigt, at direktivet kommer til at vedrøre alle seks drivhusgasser og ikke kun CO2, såfremt disse seks gasser inkluderes efter gennemsigtige kriterier, der er de samme som dem, der gælder for CO2.
For det femte mener vi, at også den kemiske industri og aluminiumsindustrien bør omfattes af dette direktiv.
Om de områder, som jeg finder bør tillægges større vægt, så Kommissionens forslag bliver endnu mere ambitiøst - nemlig ordningen for den oprindelige tildeling af kvoter - mener jeg sluttelig, at en blandet ordning baseret på gratis tildeling, men med en vis betaling efter auktionsmodellen (5% i den første periode, 15% i den anden periode), er bedre end en 100% gratis tildeling, sådan som direktivforslaget tager sigte på, ikke blot økonomisk, men også for miljøet og for at begrænse konkurrenceforvridningen.
Jeg har dog gemt det vigtigste punkt til sidst, nemlig den retlige status. Jeg mener, at denne ordning kun vil kunne fungere, hvis den bliver retligt bindende, altså obligatorisk. Jeg synes, at Miljøudvalget er nået frem til et godt kompromis, hvad angår retlig status, nemlig en retligt bindende ordning med midlertidig udelukkelse - men med begrænsninger i tid og betingelser - af visse anlæg i den første periode. Jeg finder ikke blot vedtagelsen af ændringsforslag 75 og 81 fuldstændig ubegrundet, men også direkte farlig, fordi det faktisk vil indebære, at en forpligtende ordning bliver lavet om til en frivillig, hvilket kommer til at øge konkurrenceforvridningen, begrænse markedets likviditet, hæve prisen pr. ton CO2 og svække ordningens økonomiske effektivitet.
Hr. formand, allerførst vil jeg takke ordføreren, hr. Moreira Da Silva, de øvrige rådgivende ordførere og skyggeordførerne for vores behagelige samarbejde, som førte til det forslag, som nu ligger foran os. Jeg må i den forbindelse sige, at det under processen er blevet tydeligt, at forslaget om emissionshandel er omstridt. Tilhængernes og modstandernes forskellige opfattelser førte da også til et overvældende antal ændringsforslag.
Som ordfører for udtalelsen fra Udvalget om Økonomi og Valutaspørgsmål opfordrer jeg til et entydigt og tydeligt system for emissionshandel, et system, hvor myndighedernes og erhvervslivets rettigheder og pligter er tydeligt beskrevet. Systemet skal imidlertid også tage hensyn til erhvervslivets ganske karakteristiske dynamik, hvor kontinuitet og mulighed for konkurrence ikke hindres unødigt af nye regler.
Det er derfor glædeligt at se, at der i den endelige betænkning, som nu foreligger, er overtaget en række ændringsforslag fra Udvalget om Økonomi og Valutaspørgsmål for at opnå dette. Jeg sigter navnlig til forlængelsen af fristen i artikel 11, tilpasningen af bødeordningen i artikel 16 og den måde, hvorpå medlemsstater behandler emissionshandlen skattemæssigt i artikel 16, stk. 4. Klarhed om markedsforstyrrende faktorer fremmer effektiviteten af et marked for emissionsrettigheder. Det er derfor beklageligt, at Miljøudvalget ikke kunne opnå enighed om den måde, hvorpå rettighederne tildeles fra 2008.
Det er stadig meget vigtigt, at vi fortsat er opmærksomme på foranstaltninger, som medlemsstater kan træffe for at gribe ind på et marked for emissionshandel ved at indføre deres egne ordninger og skatter. Modstanden mod et emissionshandelssystem vil fortsat eksistere i forskellige partier og vil føre til omgåelse af reglerne. Det må derfor ikke være sådan, at emissionshandel er dømt til at mislykkes på grund af direktivets utydelighed. Ved emissionshandel gælder således i høj grad, at en ting først viser sin værdi i praksis.
Hr. formand, jeg taler på vegne af Udvalget om Retlige Anliggender og Det Indre Marked. Min kollega, hr. Blokland, sagde netop, at vi først ser virkningen af dette tiltag, når det er ført ud i livet. Jeg vil foreslå de medlemmer, som ikke har overvejet handel med kvoter for drivhusgasemissioner, at forestille sig, at de har en tallerken med en hummer foran sig. De første bidder er store, saftige og lette at få fat i, men det bliver sværere, når man kommer til de små kløer og led, som man til sidst efterlader på tallerkenen, fordi de sidste småbidder ikke er umagen værd at få fat i. Sammenligningen er naturligvis den, at handel med kvoter for drivhusgasemissioner vil hjælpe os med at nå de vigtigste mål for reduktion af emissioner - hvor reduktionen er omkostningseffektiv, og hvor det virkelig kan betale sig - og så må de mere vanskelige mål nås på andre måder.
Det er nødvendigt at træffe effektive foranstaltninger til opfyldelse af forpligtelserne i henhold til Kyoto-protokollen. Jeg mener, at det mest fornuftige vil være at starte nu, da forpligtelserne i henhold til Kyoto-protokollen efter al sandsynlighed skal være opfyldt i 2008. Vi ved jo fra erhvervslivet, at de virksomheder, der er hurtigst fremme, ofte får det største udbytte.
I betænkningen fra Udvalget om Miljø- og Sundhedsanliggender og Forbrugerpolitik opfyldes kravene til en god ordning for handel med kvoter for drivhusgasemissioner. Parlamentet skal i dag først og fremmest stemme om forslaget om at udvide emissionsmarkedet til at omfatte nye sektorer, herunder nye gasser. På den måde kan vi sikre, at der er nok sælgere og købere på markedet. Med hensyn til den fleksibilitet, som medlemsstaterne har søgt, mener jeg, at Udvalget om Miljø- og Sundhedsanliggender og Forbrugerpolitik har fundet den mest fleksible fremgangsmåde, der medfører at medlemsstaterne under iagttagelse af særlige betingelser midlertidigt kan fritage enkelte installationer fra ordningen for handel med kvoter for drivhusgasemissioner. Det er en fremragende løsning, som også Udvalget om Retlige Anliggender og Det Indre Marked foreslog.
Det vigtigste i forbindelse med tildeling af kvoter er opfyldelsen af de kriterier, som virksomheder, der allerede har reduceret emissionerne, opfordres til og belønnes for. Faktisk er auktionsdebatten forbundet med netop dette spørgsmål, da indførelse af auktioner vil give mulighed for opmuntring og belønning af trendsætterne.
Jeg håber, at Parlamentet i det mindste kan acceptere auktionsmodellen for en mindre del af de tildelte kvoter. Vi i udvalget og Parlamentet som helhed har haft et fantastisk samarbejde. Jeg vil gerne takke både ordføreren og Kommissionen for det gode samarbejde.
Mange tak, fru Hautala! Måske vil De så også røbe for os, hvor De godt kan lide at spise hummer, siden De bruger det eksempel så elegant!
Hr. formand, jeg vil ikke tale om hummere, men jeg deler de foregående to taleres interesser. Hr. formand, pr. definition ved De alt, så De kender allerede Industriudvalgets holdning. Det er min opgave at aflægge beretning, i tilfælde af at nogle af kollegerne ikke kender vores holdning.
Der var en bred vifte af holdninger i Industriudvalget, hvilket jeg kort vil beskrive. Jeg vil opsummere nogle af de vigtigste diskussionsemner. Det måske væsentligste spørgsmål var, om ordningen skulle være tvungen, eller om den skulle indeholde opt out-klausuler eller undtagelser. En række røster fra visse nationer bad om undtagelser. Andre udvalgsmedlemmer mente, at hvis der blev bevilget undtagelser, så ville alle have det, og så ville der ikke være noget direktiv, så her var der et dilemma.
Andre var bange for, at fordelene ved de nedskæringer, som visse medlemsstater allerede havde gennemført, ikke ville blive tilstrækkeligt belønnet. Det skulle der også tages hensyn til.
Jeg erklærer Europa-Parlamentets session, der blev afbrudt torsdag den 10. oktober 2002, for genoptaget.
Ærede kolleger, jeg er i dag i den kedelige situation at skulle markere tabet af de uskyldige ofre, som omkom i forbindelse med to terrorangreb. Vi kender endnu ikke det nøjagtige antal af døde, som blev dræbt af bilbomberne i Kuta Beach på Bali den 12. oktober. Vi overbringer vores sympati og medfølelse til de 200 omkomnes familier og til de mere end 250 sårede personer. De var ofre for en forfærdelig forbrydelse, som jeg på vegne af Europa-Parlamentet på det kraftigste fordømmer. Det er en alt for høj pris at betale for læren om, at der er behov for et tættere samarbejde og konstant overvågenhed i kampen mod terrorisme.
Jeg fordømmer også angrebet i Vantaa i nærheden af Helsinki dagen før, som tilsyneladende ikke har nogen forbindelse til angrebet på Bali. Angrebet dræbte andre uskyldige mennesker, som passede deres daglige arbejde. På jeres vegne vil jeg overbringe vores sympati til de sørgende familier.
Jeg vil nu bede Dem om at iagttage et minuts stilhed som et tegn på vores respekt og medfølelse for de uskyldige ofre for disse angreb.
Før vi påbegynder dagens arbejde, er det mig en glæde at kunne informere Dem om noget, som De nok allerede har hørt om inden for de sidste 24 timer, nemlig det rungende irske "ja" til Nice-traktaten.
Der var et flertal for Nice-traktaten i samtlige 42 valgkredse i landet, og afstemningen omgjorde dermed det tidligere afstemningsresultat, hvor der i 40 valgkredse var blevet stemt nej. Afstemningens budskab til Parlamentet i dag er, at de statsledere, som deltager i topmødet på fredag i Bruxelles, nu klart og tydeligt bør forstå, at der ikke bør komme nye forhindringer i vejen frem mod udvidelsen. Det er nu tid til at få en afslutning på udvidelsen. Forberedelserne i oktober til topmødet i København i december gør det muligt at få en afslutning på den historiske europæiske forsoningsproces.
Det endelige forslag til dagsorden som opstillet af Formandskonferencen på mødet torsdag den 17. oktober 2002 i overenssstemmelse med forretningsordenens artikel 110 og 110a er omdelt.
Efter at der er blevet indgivet 70 ændringsforslag til betænkning A5-0340/2002 af Grossetête om en fællesskabskodeks for humanmedicinske lægemidler, ud over de 132 ændringsforslag i selve betænkningen, har jeg i henhold til artikel 130a og efter at have rådført mig med formanden for udvalget bedt Udvalget om Miljø- og Sundhedsanliggender og Forbrugerpolitik om at holde møde for at tage ændringsforslagene under overvejelse.
Men en række ændringsforslag er i mellemtiden blevet trukket tilbage, og nogle af dem er lig dem, der blev vedtaget i udvalget. I lyset af disse ændringer vil det være mere passende, hvis jeg ikke henviste betænkningen til fornyet udvalgsbehandling, men i stedet sendte den til afstemning i plenarforsamlingen.
. (FR) Hr. formand, De gjorde faktisk ret i at præcisere det. I begyndelsen blev der stillet 70 ændringsforslag i perioden efter afstemningen i udvalg. Ifølge de seneste oplysninger er vi i dag nede på 52 ændringsforslag. Ud af disse 52 ændringsforslag er der ca. 30, som blev forkastet i Udvalget om Miljø- og Sundhedsanliggender og Forbrugerpolitik, og mange andre havde allerede fået en del stemmer i udvalget.
Jeg mener ikke, at et ekstra møde i det ansvarlige udvalg vil gøre nogen stor forskel og give os en reel mulighed for at klarlægge situationen. Hvis de berørte kolleger accepterer at gøre en indsats for at trække de overflødige ændringsforslag tilbage, burde det give os den bedst mulige afstemning på onsdag.
Hr. formand, det er fornuftigt ikke at forlange, at vi afholder endnu et udvalgsmøde. Det er en positiv start på ugen.
Men De bør nok bede en person - jeg antager, at det bliver den uundgåelige hr. Corbett - om at se nærmere på Parlamentets forretningsorden, da den virker lidt mærkelig. Det fremføres, at "er der indgivet mere end 50 ændringsforslag til en betænkning, kan formanden efter at have hørt det kompetente udvalgs formand anmode udvalget om at mødes med henblik på at behandle ændringsforslagene." Det betyder, at vi bliver nødt til gennemgå en række ændringsforslag, som tit kan virke forvirrende. Der er behov for en strengere regel, der siger, at "er der indgivet mere end 50 ændringsforslag til en betænkning, skal formanden efter at have hørt det kompetente udvalgs formand anmode udvalget om at mødes igen", eller frafalde forslaget. Som det står nu, er det os to, som skal ordne det. Det glæder mig at kunne sige, at jeg støtter Deres fornuftige beslutning.
Betænksomhed eller ej, hr. Corbett, vær venlig at informere os.
Hr. formand, jeg mener også, at det er en fornuftig beslutning, og at der er behov for en vis fleksibilitet. Formanden har den mulighed efter at have rådført sig med formanden for det kompetente udvalg, og den kan anvendes, når det er hensigtsmæssigt, og den bør ikke anvendes, når det ikke er hensigtsmæssigt. Mødet i dag har vist, at der er en mening i at lægge pres på for at få ændringsforslag trukket tilbage, selv når reglen ikke anvendes. På den måde sparer vi andre en masse tid senere under plenarforsamlingen.
I henhold til artikel 111a har jeg modtaget en anmodning fra Gruppen De Grønne/Den Europæiske Fri Alliance om, at der afholdes en ekstraordinær forhandling under mødeperioden om finansieringen af atomkraftindustrien i Nordkorea efter afsløringen af deres atomvåbenprogram. Kommissionen har oplyst, at kommissær Patten kan udtale sig om spørgsmålet på torsdag kl. 21.00.
Hr. formand, kære kolleger, vi har ved udgangen af december 2001 stemt for en betænkning om strategi og Koreahalvøens Energiudviklingsorganisation, i hvilken vi traf beslutning om at deltage i udviklingen af civil atomkraft i Korea.
Jeg vil gerne citere tre punkter fra betænkningen, som er ret interessante, i betragtning af hvad vi har hørt i de seneste uger. Et af punkterne i betænkningen lød som følger: "whereas the European Union recognised KEDO as a major industrial project constituting a vital contribution to nuclear non-proliferation and peace and stability on the Korean peninsula and, following negotiations with the founder members, signed an agreement" (med henvisning til, at EU har accepteret KEDO som et betragteligt industrielt projekt, der yder et vitalt bidrag til ikkespredningen af atomvåben og fred og stabilitet på Koreahalvøen, og efter forhandlinger med de stiftende medlemmer har underskrevet en aftale). Ikkespredningen er ikke blevet overholdt, eftersom Nordkorea ligefrem har besluttet at udvikle militære atomvåben, som vi har fået informationer om.
I øvrigt skrev vi endnu en gang i denne meget vise betænkning, som De Grønne stemte imod, faktisk, at Korea umuligt kunne overholde, hvad landet har foregivet at ville overholde, vi skrev på side ni i betænkningen, artikel 16, at (Parlamentet) "stresses, however, that it will continue to push for an appropriate Inter-Institutional Agreement (IIA) and that it reserves the right to block transfer of funds to KEDO at any point in the future" (imidlertid understreger, at det fortsat vil stille krav om en hensigtsmæssig interinstitutionel aftale, og at det forbeholder sig ret til til enhver tid at modsætte sig bevillingsoverførsler til KEDO).
Næste punkt på dagsordenen er forhandling under ét om følgende betænkninger fra Udvalget om Miljø- og Sundhedsanliggender og Forbrugerpolitik:
A5-0330/2002 af Rosemarie Müller om forslag til Europa-Parlamentets og Rådets forordning om fastlæggelse af fællesskabsprocedurer for godkendelse og overvågning for så vidt angår human- og veterinærmedicinske lægemidler og om oprettelse af et europæisk agentur for lægemiddelvurdering (KOM(2001) 404 - C5-0591/2001 - 2001/0252(COD));
A5-0340/2002 af Grossetête om forslag til Europa-Parlamentets og Rådets direktiv om ændring af direktiv 2001/83/EF om oprettelse af en fællesskabskodeks for humanmedicinske lægemidler (KOM(2001) 404 - C5-0592/2001 - 2001/0253(COD));
A5-0334/2002 af Grossetête om forslag til Europa-Parlamentets og Rådets direktiv om ændring af direktiv 2001/82/EF om oprettelse af en fællesskabskodeks for veterinærlægemidler (KOM(2001) 404 - C5-0593/2001 - 2001/0254(COD)).
Hr. formand, før jeg kommer med en kort introduktion af Kommissionens tre forslag, vil jeg gerne takke og gratulere de to ordførere, fru Müller og fru Grossetête, samt Udvalget om Miljø- og Sundhedsanliggender og Forbrugerpolitik for det store arbejde og de mange anstrengelser, de har lagt i færdiggørelsen af disse tre betænkninger.
Lad mig begynde med målsætningerne for forslagene. Der er tre. For det første at garantere et højt niveau af sundhedsbeskyttelse for de europæiske borgere, og det er altid udgangspunktet. For det andet at sikre øget adgang til innovative lægemidler og samtidig fremme konkurrencen med generiske produkter og for det tredje forberede udvidelsen, som meget snart bliver til virkelighed.
Jeg vil koncentrere mig om tre af de konkrete forslag. Først behovet for at styrke Det Europæiske Agentur for Lægemiddelvurderings rolle og den centraliserede procedure. Hvorfor? Fordi målsætningen er at give alle EU-borgere adgang til innovative lægemidler på samme tid. Det er et spørgsmål om lige rettigheder for alle patienter i Europa. Derfor har Kommissionen foreslået, at den centraliserede godkendelsesprocedure for alle lægemidler, der indeholder nye aktive stoffer, gøres obligatorisk. Det er Fællesskabets løsning på spørgsmålet om adgang til nye produkter, og det er mit håb, at Parlamentet vil støtte den. Desuden vil det føre til stordriftsfordele, spare ressourcer og tid og endelig føre til øget effektivitet på det lovgivningsmæssige område.
Kommissionen ønsker, navnlig i det udvidede EU, at sikre, at patienter får hurtigere adgang til innovative lægemidler. Den gensidige anerkendelsesprocedure har vist sine begrænsninger. Evalueringsprocessen ved London-agenturet varer gennemsnitligt 180 dage - klart kortere tid end de maksimalt 210 dage, som fastsættes i lovgivningen.
Den centraliserede procedure kan også anvendes for små og mellemstore virksomheder. Tag f.eks. bioteknologi. SMV er meget aktive på dette område, hvor de centraliserede tilladelser allerede er obligatoriske. Erfaringerne viser, at der ikke findes større problemer.
De små og mellemstore virksomheders fordele ved at bruge en centraliseret procedure er indlysende på områder som lægemidler uden indtægtsgrundlag, hvor de fleste markedsføringstilladelser udstedes til SMV. Når det er sagt, kan Kommissionen med henblik på at nå frem til en samlet løsning forsøge at indføre støtteforanstaltninger for SMV for at give dem mulighed for at overvinde eventuelle særlige hindringer.
For det andet skal vi finde den rette ligevægt mellem fornyelse og konkurrence fra generiske lægemidler. Hvorfor er det så vigtigt? Kort fortalt har vi brug for innovative produkter for at hjælpe patienterne, og vi har brug for generiske lægemidler for at bidrage til at mindske presset på sundhedsudgifterne.
Hvordan skal disse behov så vægtes? For innovative lægemidler foreslår Kommissionen en ny databeskyttelsesperiode. For generiske lægemidler vil markedsadgangen blive fremskyndet. Hvordan skal dette ske? For det første foreslår Kommissionen, at de nationale databeskyttelsesperioder harmoniseres til 10 år for alle lande. Dette vil føre til en harmoniseret løsning for Europa. Beskyttelsesperioden vil give den innovative lægemiddelindustri mulighed for at få dækket sine investeringer i forskning og udvikling. Dette vil skabe mulighed for en mere fleksibel udnyttelse af det indre marked. For at belønne innovation og forskning i nye produkter yderligere rummer forslaget mulighed for en eventuel forlængelse af beskyttelsesperioden op til 11 år.
For generiske lægemidler foreslår Kommissionen en ændring af EU's hidtidige politik. Vi foreslår nu for første gang i EU-lovgivningen, at der kan indledes forsøg med generiske lægemidler inden udløbet af patentbeskyttelsen eller andre former for beskyttelse af den intellektuelle ejendomsret. Dette vil fremskynde markedsføringen af generiske lægemidler på de fleste nationale markeder og i høj grad bidrage til at skærpe konkurrencen.
Efter Kommissionens mening er der tale om et afbalanceret forslag. Der tages hensyn til interesserne hos den innovative lægemiddelindustri i Europa, som er ved at tabe terræn i forhold til industrien i USA. Det betyder færre arbejdspladser og mindre forskning i Europa, medmindre vi gør tingene på en anden måde. Samtidig vil det lette udviklingen af et konkurrencebetonet marked inden for generiske lægemidler, og det betyder lavere lægemiddeludgifter for de europæiske borgere.
Endelig vil jeg gerne sige et par ord om kontrolleret levering af oplysninger til patienter. Jeg vidste, at dette ville blive en vanskelig diskussion, men for det første er det ikke en amerikansk inspireret ordning med direkte annoncering over for patienter, som Kommissionen foreslår. Diskussionerne har i høj grad været koncentreret om den amerikanske model, men det er ikke vores model.
Sagen er, at der allerede findes en hel masse oplysninger spredt rundt omkring på internettet, i det mindste for engelsktalende patienter. Det har to store ulemper: For det første er det diskriminerende over for ikke engelsktalende, og for det andet betyder det, at oplysningerne kan være meget løsrevne og upålidelige.
Ifølge vores forslag skal de europæiske borgere have adgang til oplysninger, der er valideret af europæiske reguleringsmyndigheder, og som overholder retningslinjer, der skal aftales mellem medlemsstaterne og Kommissionen. Det er et fornuftigt forslag. Det er et europæisk pilotprojekt og har intet til fælles med den amerikanske model. Alternativerne til det, vi har i dag, er på den ene side en fortsat massiv direkte annoncering over for patienterne via internettet. Det forhold kan vi ikke ændre gennem lovgivning. Alternativet er at give patienterne mulighed for at finde korrekt information, som er valideret af de kompetente europæiske myndigheder, om lægemidler for et begrænset antal sygdomme. Efter min mening giver den anden løsning de europæiske patienter flere valgmuligheder og bedre sikkerhed.
Sammenfattende sigter Kommissionens forslag mod at garantere et højt sundhedsniveau hos de europæiske borgere, mod på en afbalanceret måde at øge adgangen til innovative lægemidler og generiske produkter og ligeledes mod at forberede udvidelsen.
Det er en udfordrende lovgivning. Jeg ser frem til dagens forhandling i Parlamentet og til det fortsatte samarbejde med Parlamentet og Rådet.
Hr. formand, kære kolleger, i forbindelse med denne lovgivning må vi spørge os selv, om vi har brug for mere Europa, når det gælder godkendelse af nye innovative lægemidler, eller om metoden med gensidig anerkendelse er den optimale fremgangsmåde. Med andre ord, om vi ønsker mere indre marked for lægemidler, med det sigte at patienterne i hele Europa hurtigere får adgang til nye, sikre og effektive lægemidler, eller om den yderst omstændelige godkendelsesprocedure fortsat skal holde patienterne væk fra nye lægemidler så længe som muligt.
Jeg går ind for at udvide godkendelsen til at omfatte lægemidler med nye aktive stoffer. Det giver ikke kun fordele for patienterne, det er også fordelagtigt for virksomhederne, som kan markedsføre lægemidlerne hurtigere end hidtil og dermed forbedre deres konkurrenceevne. Med den planlagte støtte til de små og mellemstore virksomheder bliver de ulemper ved den centrale godkendelse udlignet, som de rent faktisk rammes af. Det centrale aspekt i lovgivningen skal efter min opfattelse principielt være patienterne og deres behov. Det betyder, at et lægemiddels sikkerhed og effektivitet skal spille en central rolle i godkendelsesproceduren.
Proceduren skal være gennemsigtig. Derfor er det nødvendigt, at patienter, læger og virksomheder har adgang til alle informationer, som ikke er beskyttet. Via en offentligt tilgængelig database skal det fremover være muligt til enhver tid at hente omfattende informationer om godkendelsesprocedurens status, om gennemførte kliniske test samt om bivirkninger og om lægemidlernes priser.
I denne forbindelse beklager jeg, at Kommissionens informationsprojekt om astma, diabetes og aids ikke fik flertal i udvalget. Kommissionens forslag var ikke entydigt og vakte bekymring for, at man ville tillade reklame for receptpligtige lægemidler. Men med udvalgets beslutning gav man afkald på chancen for at forbedre informationen til patienterne. Jeg er sikker på, at denne fejl må udbedres i de kommende år.
Et vigtigt aspekt for et lægemiddels sikkerhed er lægemiddelovervågningen, det vil sige overvågning og anmeldelse af bivirkninger. Med pligten til at anmelde bivirkninger og med den periodiske rapporteringspligt til godkendelsesmyndigheden er der sikret en kontinuerlig, omfattende vurdering af et lægemiddel. Sikkerhedsnettet inden for kontrol af lægemidler er finmasket. Det gør det lettere at registrere bivirkningerne og gør det muligt at handle hurtigt i krisesituationer. Derfor kan vi godt undvære en fornyet godkendelsesprocedure efter fem år.
Et andet centralt punkt i reformen er at forberede organerne i Det Europæiske Lægemiddelagentur på kommende opgaver og EU's udvidelse. Med åbne ansøgningsprocedurer til bestyrelsen og posten som direktør indføres den struktur, vi kender fra EU's Fødevaresikkerhedsautoritet, også i Det Europæiske Lægemiddelagentur. Høj videnskabelig kompetence og åben fremlæggelse af interesserne er forudsætninger for at blive medlem af et af agenturets organer. Ud over de allerede eksisterende videnskabelige udvalg vil der også blive oprettet et ligeberettiget udvalg for plantelægemidler. Dermed bliver der mulighed for en frivillig central godkendelse af plantelægemidler. Dermed har patienter i hele Europa mulighed for at vælge velkendte plantelægemidler.
Ud over sundhedsbeskyttelsen, som er et vigtigt punkt for patienterne, er der også spørgsmålet om konkurrence- og innovationsevnen hos den farmaceutiske industri i Europa. Harmoniseringen af bestemmelserne om retten til at beskytte bilag er bestemt et skridt hen imod bedre konkurrenceevne. Efter de nuværende regler udgør beskyttelsesperioden i Europa mellem seks og 10 år, og der er et akut behov for harmonisering. Den tiårige ordning er et signal til de farmaceutiske virksomheder om at intensivere forskningen og sende ægte innovationer på markedet. Det er imidlertid også et signal til producenterne af generiske lægemidler om at benytte sig af Bolar-ordningen. Kommissionens forslag er efter min opfattelse et vellykket forsøg på at finde en balance mellem de farmaceutiske virksomheders berettigede interesse i at beskytte deres bilag og de offentlige sundhedssystemers krav om forbedret adgang til billige generiske lægemidler.
Forberedende arbejde med henblik på Det Europæiske Råds møde den 24.-25. oktober 2002 i Bruxelles
Næste punkt på dagsordenen er Rådets og Kommissionens redegørelser om det forberedende arbejde med henblik på Det Europæiske Råds møde den 24.-25. oktober 2002 i Bruxelles.
. Hr. formand, jeg er blevet bedt om at afgive en erklæring under overskriften "Forberedelsen af Det Europæiske Råds møde i Bruxelles den 24.-25. oktober 2002".
Dette møde kommer til at spille en central rolle for det videre arbejde under det danske formandskab. Som bekendt skal dagsordenen især præges af det vigtige emne: udvidelsen og i den forbindelse også Kaliningrad, som Europa-Parlamentet jo har interesseret sig stærkt for. Udfaldet af mødet vil få stor betydning for muligheden for at opfylde den fælles målsætning om at afslutte udvidelsesforhandlinger med op til 10 lande. Derfor gælder det om, at Det Europæiske Råd får truffet så mange beslutninger som muligt, så der er så lidt som muligt tilbage at gøre i København. Det, der bliver tilbage, kan såmænd blive vanskeligt nok endda.
På Det Europæiske Råds møde vil formanden for konventet orientere Det Europæiske Råd om status for konventets arbejde, og formanden for Europa-Parlamentet vil ligeledes tale til Det Europæiske Råd. Og lad mig starte med det sidste. Mødet med Europa-Parlamentets formand er blevet en fast tradition, som jeg ved, at stats- og regeringslederne i Det Europæiske Råd sætter stor pris på.
Når man tænker på den aktuelle dagsorden, er det naturligvis særlig interessant at høre parlamentsformandens syn på de spørgsmål, som Det Europæiske Råd skal drøfte, nemlig udvidelsen og herunder også Kaliningrad, som jeg vender tilbage til. Det er meget belejligt, at drøftelsen med Europa-Parlamentets formand finder sted umiddelbart før arbejdsmøderne om udvidelsen og Kaliningrad. Ud over parlamentsformandens bidrag håber vi naturligvis også, at mødet vil vise sig nyttigt for parlamentsformanden og for Parlamentet, herunder udveksling af information og idéer til brug i det videre arbejde.
Og så lidt om udvidelsen. I Bruxelles skulle der gerne træffes beslutning om en række meget vigtige emner, som kan bane vejen for udvidelsen. Det skal besluttes, hvilke kandidatlande der kan afslutte tiltrædelsesforhandlinger i år. Udgangspunktet vil være Kommissionens fremskridtsrapporter for de enkelte kandidatlande og Kommissionens strategipapir for den samlede udvidelse, som blev præsenteret den 9. oktober af kommissær Günther Verheugen, som også er tilstede her. På baggrund af en omfattende evaluering af hvert enkelt kandidatlands fremskridt konkluderer Kommissionen, at 10 lande vil kunne opfylde alle kriterierne i begyndelsen af 2004, og på den baggrund anbefales det, at tiltrædelsesforhandlingerne afsluttes som planlagt her i år. Det Europæiske Råd vil på sit møde i København desuden drøfte de kandidatlande, der ikke forventes at kunne afslutte forhandlinger i år (Bulgarien, Rumænien og Tyrkiet), med henblik på at forberede beslutninger om disse landes videre tiltrædelsesproces.
I Bruxelles skal der endvidere træffes beslutning om udestående spørgsmål i udvidelsesforhandlingerne i forbindelse med den finansielle pakke. Der var enighed om de institutionelle emner på Rådets (almindelige anliggender) møde i går, og som en del af den finansielle pakke skal Det Europæiske Råd bl.a. fastlægge det totale beløb til udvidelsen, kandidatlandenes deltagelse i den fælles landbrugspolitik, herunder deres andel i den direkte indkomststøtte, og den samlede samhørigheds- og strukturfondsstøtte til kandidatlandene. Det Europæiske Råd skal desuden træffe beslutning om spørgsmål relateret til kandidatlandenes nettoposition i forhold til EU's budget, og man nåede til enighed om grundlaget for disse beregninger.
Den hidtidige debat om disse emner har vist, at det ikke bliver let at nå til enighed. Det Europæiske Råd i Sevilla konkluderede, at EU's positioner i de udestående budgettunge kapitler skal præsenteres for kandidatlandene i begyndelsen af november. Det betyder, at Det Europæiske Råd i Bruxelles skal træffe beslutning om disse emner, hvis vi skal overholde tidsplanen fra Sevilla. Det vil det danske formandskab insistere på, og mødet må så vare, indtil man har fundet en løsning. Som sagt må det forventes, at det bliver meget vanskeligt. Det kræver kompromisvilje fra alle parter, men en løsning skal findes.
Derudover skal Kaliningrad drøftes, og også på dette punkt skete der betydelige fremskridt på mødet i Luxembourg i går, som både hr. Verheugen og jeg selv lige kommer fra. Sagen blev drøftet i Sevilla. Kommissionen blev bedt om at studere mulighederne for en effektiv og fleksibel løsning på transitspørgsmålet - en løsning, der skulle være i overensstemmelse med EU's acquis, og som blev til i enighed med de berørte kandidatlande. Kommissionen fremlagde sin meddelelse den 18. september. Den har været drøftet to gange i Rådet, og den har også været drøftet her i Parlamentet så sent som i sidste uge, den 15. oktober. Formandskabet har sammen med Kommissionen gennemført en række drøftelser med Rusland og har konsulteret især Litauen, som er det mest berørte kandidatland.
Ud over de principper, der lå til grund for mandatet fra Sevilla, har EU fremhævet Litauens suveræne ret til at kontrollere sine grænser og til eventuelt at nægte indrejse. Det har endvidere været lagt til grund, at en løsning ikke må forhindre eller forsinke Litauens fulde medlemskab af Schengen. Rådet har erklæret sig indforstået med, at der gives Litauen garantier i den henseende, og endelig er Rådet enig i, at Litauen må kompenseres for ekstra omkostninger, der måtte følge af en løsning på transitspørgsmålet.
Fra russisk side har man forfulgt ønsket om at opnå ret til visumfri transit med tog gennem Litauen. Det er en løsning, som indeholder mange problemer af teknisk, økonomisk, juridisk og politisk art. EU har dog ikke afvist at undersøge muligheden, og formandskabet vil fortsat arbejde for en løsning, der i videst muligt omfang tilfredsstiller alle parter, og som kan opnå støtte i Det Europæiske Råd. De retningslinjer, som jeg her har nævnt, blev fulgt under mødet i Rådet (almindelige anliggender) i Luxembourg i går. Det hensyn, jeg nævnte til, at Litauen skal kunne blive medlem af Schengen samtidig med de øvrige kandidatlande, hvis Litauen ønsker det - og det gør Litauen - enedes man om at tage i går. Det er således Unionens position, og jeg synes på den måde, at de 15 regeringer har forberedt sig bedst muligt til de drøftelser, der skal være på Det Europæiske Råds møde i Bruxelles, og også de efterfølgende drøftelser med Rusland, som varetages af formandskabet, og som kulminerer med EU/Rusland-topmødet i København i november.
Med hensyn til konventet vil Det Europæiske Råd i overensstemmelse med Laeken-erklæringen på mødet i Bruxelles høre en rapport fra konventets formand, Valéry Giscard d'Estaing, om fremskridtene i konventets arbejde. Det er en vigtig ambition for formandskabet at bringe arbejdet i konventet videre. Konventet er kommet godt fra start og er nu gået over i den vigtige analyserende fase. Mængden af forslag stiger, papirbunkerne vokser, og jeg synes, at vi har været vidne til en meget spændende debat om Europas fremtid både i og omkring konventet. Det har været en fornøjelse at følge det store engagement fra konventsmedlemmernes side, ikke mindst de konventsmedlemmer, som kommer her fra Parlamentet, som var været væbnet til tænderne, og som har præget debatten særdeles kraftigt.
Med konventet er der for første gang - og i fuld offentlighed - skabt noget så usædvanligt som en ægte debat på tværs af de europæiske grænser. Det er ikke noget, vi er forvænt med. Den europæiske debat foregår som regel fra de europæiske politikere og til deres hjemlige publikum, og ikke til publikum i andre lande. Men sådan er det ikke med denne debat om Europas fremtid - det synes jeg lover godt for ambitionen om at skabe et mere demokratisk og folkeligt forankret europæisk samarbejde.
Som det vil være fremgået af redegørelsen, har vi på topmødet i Bruxelles en omfattende og ambitiøs dagsorden. Det er mit håb og min overbevisning, at alle lande nu vil udvise den fornødne kompromisvilje og bidrage til at træffe de vigtige beslutninger, som jeg her har redegjort for, og jeg skal naturligvis ikke skjule, at det, der er tilbage, især er nogle nødder, som er meget vanskelige at knække, og det vedrører naturligvis økonomi.
Jeg vil gerne gentage og understrege, at Det Europæiske Råd ser frem til at høre Europa-Parlamentets formand, Pat Cox, og til at have en meningsudveksling med ham. Parlamentets betydning for udvidelsesprocessen er ubestridt - Parlamentet har på et meget tidligt tidspunkt, først i Udvalget om Udenrigsanliggender, Menneskerettigheder, Fælles Sikkerhed og Forsvarspolitik, dernæst i plenum sagt, hvad der skulle gøres næsten med enstemmighed. Det har bidraget til det momentum, til den drivkraft, som gør, at udvidelsesprocessen forhåbentlig ikke kan stoppes i sidste øjeblik. Og det vil jeg gerne på formandskabets vegne takke Parlamentet varmt for.
Hr. formand, mine damer og herrer, nu da Irland har stemt ja til Nice-traktaten, har vi overvundet de sidste forhindringer for traktatens ratificering og banet vejen for udvidelsen. Jeg glæder mig over de irske vælgeres valg. De har vist deres åbenhed og ansvarsfuldhed.
Hvad der gælder for Irland, gælder også for alle os andre. At fremme udvidelsesprocessen uden tøven er i vores fælles interesse. Derfor er det kommende Europæiske Råd i Bruxelles af afgørende betydning. Drøftelserne vil dreje sig om vores anbefalinger om at afslutte forhandlingerne med de 10 ansøgerlande inden årets udgang. Man vil også drøfte datoen for Bulgariens og Rumæniens tiltrædelse og den næste fase af Tyrkiets ansøgningsproces. Et af de emner, vi skal behandle, er Kaliningrad-spørgsmålet. Vi får måske lejlighed til at gennemgå den internationale situation, især spørgsmålet om, hvordan vi i lyset af de seneste sørgelige begivenheder på Bali og Filippinerne skal fremme bekæmpelsen af terrorisme. Vi skal desuden lytte til redegørelsen fra formanden for Det Europæiske Konvent, og vi får også den sædvanlige udveksling af synspunkter med parlamentsformanden.
Det første punkt på dagsordenen bliver således udvidelsen. Jeg vil gerne gentage de stærke bevæggrunde, der har været for at anbefale medlemsstaterne, at de afslutter forhandlingerne med de 10 lande med et positivt resultat. At dele den stabilitet og den velstand, vi har opnået igennem et halvt århundredes integration, med vores europæiske naboer, er for os en historisk og moralsk pligt. Fred, stabilitet, demokrati og retsstat er hovedbestanddelene i den politiske stabilitet. De har allerede fungeret udmærket i fortiden, og opskriften vil også fungere for de kommende medlemsstater.
Udvidelsen vil udbrede de nye styreformer og de europæiske standarder til hele kontinentet. Vi forventer positive virkninger på overordentlig mange områder, nemlig i form af nogle mere effektive offentlige forvaltninger, mere solide retssystemer, en bedre beskyttelse af mindretallene, en effektiv forebyggelse af kriminalitet og ikke mindst international kriminalitet, strengere kontrol med illegal indvandring, omhyggeligere tilsyn med varer på markedet, især når det gælder fødevaresikkerhed, og strengere standarder for miljøbeskyttelse.
På den internationale scene vil EU's større dimensioner få dets politiske betydning til at vokse. Vores handels-, finans- og miljøpolitikker vil få større vægt, og Europa vil bedre kunne forsvare menneskerettighederne og arbejde for at mindske kløften mellem den nordlige og sydlige halvkugle. Hvis vi forstår at stå loyalt sammen og tale med én stemme, kan vi gøre en forskel, når det gælder spørgsmål som klimaforandringen og styringen af globaliseringens virkninger.
Herudover vil den første gruppe på 10 nye medlemsstater dog give hele EU, det vil sige både de nye og de gamle medlemsstater, nogle meget store økonomiske fordele. Befolkningsforøgelsen i EU vil styrke det indre marked. Befolkningen vil blive forøget med 75-77 millioner borgere, hvorved EU's samlede befolkningstal når op på i alt 453 millioner. For at forstå, hvad dette tal betyder, behøver man blot at tænke på den samlede befolkning i NAFTA-området, som omfatter USA, Mexico og Canada, og som har ca. 400 millioner indbyggere.
Nogle vil indvende, at selv om befolkningstallet stiger med 20% ved de 10 ansøgerlandes tiltrædelse, vil EU's samlede BNP kun vokse med 5%. Det er ikke et dårligt tegn, men derimod et tegn på, at vi alene - selv om det kun er på regionalt plan - er ved at gennemføre en demokratisk globaliseringsproces, og det er ikke et dårligt tegn, fordi det i betragtning af disse landes særpræg er ensbetydende med et stort vækstpotentiale. Man må nemlig ikke glemme, at de 10 ansøgerlande allerede har en højere vækstrate end de nuværende 15 medlemsstater. På årsbasis var deres vækst i 2001 på 2,4% mod vores 1,5%, mens de i 2000 sågar havde en gennemsnitlig vækstrate på 4,1% mod vores 3,4%. De 10 ansøgerlande vil ikke mindst tilføre EU højtkvalificerede menneskelige ressourcer. Det er rigtigt, at ansøgerlandene giver os et 20% større befolkningstal og kun en 5% større indtægt, men de sidder inde med 25% af eksamensbeviserne på det videnskabelige område og ingeniørområdet. Det er en ressource, som i høj grad vil styrke udviklingen.
Hvis vi udnytter alle disse karakteristika på en fornuftig måde, udgør disse lande således vores nye målsætninger. De europæiske virksomheder får nye udvidelses- og udviklingsmuligheder, fordi der bliver et stort behov for ny teknologi, og fordi de nye medlemsstater udgør et marked, hvor vores varer og tjenester kan afsættes.
Mine damer og herrer, dette var udvidelsens fordele. Vi skal nu se på de spørgsmål, der stadig er på tapetet. Før vi tager disse spørgsmål op, vil jeg dog gerne komme med en lille, generel bemærkning, nemlig at vi skal passe meget på, at vi ikke bringer udvidelsens succes i fare ved at skændes om detaljerne, sådan som det ofte sker, når man træffer politiske beslutninger. Europas samling bør altid gå forud for snævre nationale interesser og sektorinteresser. Vi skal altid holde os det store, samlede billede for øje, og vi må aldrig glemme de fordele og muligheder, jeg talte om lige før.
De 10 lande har gjort meget store fremskridt i de seneste år. Dette fremgik klart af de periodiske rapporter, som Kommissionen fremlagde for nylig, og jeg vil gerne understrege, at vores analyser hverken er for overbærende eller for optimistiske. Kommissionens tillid til ansøgerlandene bygger på et solidt, seriøst og analytisk grundlag. De fremskridt, som vi har set tidligere, viser, at alle de 10 lande vil være klar til tiltrædelsen i starten af 2004, også på de områder, hvor de naturligvis skal færdiggøre det arbejde, de er begyndt på.
Selv om disse lande har vores fulde tillid, har Kommissionen forpligtet sig til også at overvåge landenes sidste forberedelser og deres udvikling efter tiltrædelsen. Vi har derfor vedtaget sikkerhedsklausuler for det indre marked og retlige og indre anliggender, som er de felter, hvor befolkningen er mest ængstelig og mistroisk. Disse sikkerhedsklausuler træder i kraft, såfremt de afgivne tilsagn ikke bliver overholdt i praksis. Det er usandsynligt, men det er trods alt muligt, og det skal vi tage højde for.
De vigtigste spørgsmål, som stats- og regeringscheferne skal drøfte, er som bekendt spørgsmålene i forbindelse med udvidelsens finansiering. Det er de sidste spørgsmål, der er tilbage, men de er bestemt ikke uvæsentlige. Det spørgsmål, hvor der er størst enighed, er spørgsmålet om nettooverførsler. Der er fuld enighed om to principper: For det første må de 10 ansøgerlande ved tiltrædelsen ikke være i den situation, at de bliver nettobidragere, og for det andet skal alle udgiftsforpligtelser ligge inden for de strenge grænser, der blev fastlagt i Berlin. Vi har holdt os til disse to principper, og derfor tror jeg ikke, at det bliver vanskeligt at nå til enighed om det nøjagtige beløb i København.
Også når det gælder strukturfondene, er der stigende tilslutning til et årligt beløb på ca. 25,5 milliarder euro i 2004, 2005 og 2006. Vi kan ærlig talt ikke tilbyde vores nye medborgere mindre. Inden for disse finansielle rammer vil beløbet pr. indbygger i samhørighedslandene - det vil sige de nuværende medlemsstater - være 231 euro i 2006, mens de nye medlemsstaters borgere får ret til 137 euro pr. person. Jeg tror ikke, at en større forskel er mulig.
På Parlamentets vegne vil jeg gerne byde delegationen fra New Zealand under ledelse af parlamentsformanden, hr. Jonathan Hunt, hjerteligt velkommen på tilhørerpladserne. Hr. formand, hjerteligt velkommen!
Den newzealandske delegation består af fem medlemmer af parlamentet. Den 10. interparlamentariske konference mellem Europa-Parlamentet og New Zealands parlament indledte sit arbejde i går og har allerede afholdt flere møder. I dag er der planlagt yderligere møder. New Zealand og EU er tæt forbundet med hinanden gennem fælles værdier, tilliden til demokratiske institutioner og det parlamentariske demokratis afgørende rolle. Vi glæder os over Deres besøg her i Parlamentet i Strasbourg og håber, at Deres ophold vil give lejlighed til gode samtaler og en styrkelse af de venskabelige forbindelser mellem Europa og New Zealand.
Næste punkt på dagsordenen er indstilling ved andenbehandling (A5-0343/2002) fra Udvalget om Økonomi og Valutaspørgsmål om Rådets fælles holdning med henblik på vedtagelse af Europa-Parlamentets og Rådets direktiv om insiderhandel og kursmanipulation (markedsmisbrug) (9359/6/2002 - C5-0384/2002 - 2001/0118(COD)) (Ordfører: Goebbels).
Hr. formand, hr. kommissær, kære kolleger, direktivet om markedsmisbrug er vigtigt i mere end en forstand. Det er det første direktiv, der vedtages under anvendelse af den såkaldte Lamfalussy-procedure. Der er tale om rammelovgivning, som vil blive suppleret med gennemførelsesbestemmelser. Den pågældende sekundære lovgivning vedtages af Kommissionen på grundlag af de forslag, der stilles af EU-udvalget for Værdipapirreguleringsmyndigheder, ofte betegnet ved den engelske forkortelse CESR. CESR udarbejder forslag baseret på bred offentlig høring. Kommissionens vedtagelse af gennemførelsesbestemmelserne vil også ske i åbenhed. Økofin-Rådet og Europa-Parlamentet udøver kontrol med Kommissionen. Parlamentet har en frist på tre måneder til at fremsætte udtalelse. Såfremt Parlamentet inden for den pågældende periode vedtager et beslutningsforslag, skal Kommissionen foretage fornyet undersøgelse af de foreslåede foranstaltninger. Proceduren sikrer således demokratisk kontrol med den sekundære lovgivning.
For at åbne mulighed for i videre udstrækning at lade bestemmelser af teknisk art vedtage som sekundær lovgivning og samtidig sikre de medansvarlige for lovgivningen endelig beslutningsret er det bydende nødvendigt, at der etableres en call back-procedure, hvilket kræver ændring af traktatens artikel 202.
Direktivet tager sigte på at fastsætte samme regler for alle finansielle instrumenter overalt i Unionen for at bekæmpe enhver form for insiderhandel og markedsmisbrug.
Parlamentet vedtog under førstebehandlingen 77 ændringsforslag. Rådet overtog 60 ændringsforslag uændret, mens 10 blev overtaget delvist, hvilket afgjort er at betragte som en succes for Parlamentet.
Jeg vil gerne takke det belgiske, det spanske og det danske formandskab samt Kommissionens tjenestegrene, som altid har været indstillet på at finde holdbare kompromiser. Jeg ønsker ligeledes at rette en tak til kollegerne i Udvalget om Økonomi og Valutaspørgsmål, i særdeleshed Thomas Mann. Eftersom Kommissionen og Rådet har tilkendegivet, at de tilslutter sig de fem ændringsforslag, der er stillet af Udvalget om Økonomi og Valutaspørgsmål i forbindelse med andenbehandlingen, kan direktivet hurtigt træde i kraft. De nye regler vil afgjort bidrage til at genskabe tilliden til kapitalmarkedernes hæderlighed.
Spekulationsbølgen på børserne brast, og finansskandaler har ramt USA og Europa, hvilket har fået mange investorer til at vise tilbageholdenhed. Siden begyndelsen af 2000 er potentielle børsgevinster på mere end 7.000 milliarder dollars forsvundet. I Europa er der ligeledes forsvundet flere tusinde milliarder euro. Situationen destabiliserer økonomierne, straffer dem, der sparer op, svækker investeringsfondene og udhuler pensionsfondene.
For at genskabe investorernes og småsparernes tillid til kapitalmarkederne er det nødvendigt at bekæmpe enhver form for ulovlig medviden og skabe størst mulig åbenhed. I de seneste måneder har vi oplevet talrige afsløringer af kapitalismens kammerateri mellem virksomhedsledere, revisorer, investeringsbanker og investeringsanalytikere. Alle disse a priori respektable aktører havde arrangeret sig på en måde, der sikrede, at de til egen fordel kunne skumme fløden i en situation med overflod på børserne.
Markedet var ikke gennemskueligt, hvorfor der opstod interessekonflikter i revisionsfirmaerne. Mange investeringsanalytikere var på samme tid dommer og part i sagen. Revisorer og analytikere førte markedsaktørerne, som havde vist dem tillid, bag lyset. Årsagen var anvendelsen af aktieoptioner og anden form for personlig bonus, som udløses afhængigt af de økonomiske resultater, de pågældende medarbejdere skaber.
De pågældende beløb trodser undertiden enhver beskrivelse. Eksempelvis havde lederne af de 25 største amerikanske virksomheder, som er gået konkurs inden for de seneste 18 måneder, i de tre år, der gik forud for deres virksomheders konkurs, sikret sig godtgørelser til en samlet værdi af omkring 3,3 milliarder dollars. Nok skal man ikke generalisere, men i de år, hvor der var overflod i den finansielle sektor, udviklede der sig, hvad man kunne kalde en finansgalskab, a financial mad cow disease. For at opnå en sanering af markedet for oksekød har det været nødvendigt at etablere et finmasket kontrolsystem. På samme måde er det for at opnå en sanering af kapitalmarkederne nødvendigt at fastsætte præcise regler til bekæmpelse af enhver form for insiderhandel og markedsmisbrug.
Direktivet tager udelukkende sigte på at opnå bedre regulering af kapitalmarkederne. Det tager ikke sigte på at regulere journalisterhvervet. Beklageligvis har visse, især britiske, medier iværksat en undertiden hallucinerende kampagne rettet mod Kommissionens forslag, idet man lader forstå, at der sættes spørgsmålstegn ved pressefriheden. Der har ikke været og bliver ikke sat spørgsmålstegn ved pressefriheden. I artikel 1 anføres det tydeligt, at en journalist aldrig kan gøres ansvarlig for udbredelse af fejlagtige eller vildledende oplysninger, medmindre den pågældende journalist drager - eventuelt økonomisk - fordel af udbredelsen af sådanne oplysninger.
Det er mit udgangspunkt, at journalister tilstræber at udføre deres erhverv på korrekt vis og efterprøver deres kilder. Såfremt en journalist har taget fejl, drages han ikke til ansvar, medmindre han har modtaget penge i forbindelse med det omhandlede misbrug. Den senere tids skandaler, som har berørt dagblade og tidsskrifter som Daily Mirror og Magazine des actionnaires, viser, at intet erhverv er ubetinget hæderligt. Parlamentet ønsker at fremme udarbejdelsen af adfærdskodekser og selvregulering blandt journalister, i særdeleshed når det gælder eventuelle interessekonflikter. Selv verdens bedste selvregulering fritager imidlertid ikke den lovgivende magt for at vise årvågenhed og gribe regulerende ind, såfremt selvreguleringen skulle svigte eller vise sig utilstrækkelig. Jeg opfordrer derfor til, at man forkaster de to påfaldende enslydende ændringsforslag, der er stillet desangående. Det er ganske enkelt uacceptabelt, at et erhverv, uanset at der måtte være tale om et så agtværdigt erhverv som journalisterhvervet, forsøger definitivt at unddrage sig en eventuel europæisk regulering, der berører erhvervet. Lad mig understrege endnu en gang, at det ikke er CESR, der fastsætter bestemmelserne, men Kommissionen, som er underlagt Rådets og Parlamentets demokratiske kontrol.
Hr. formand, jeg forsikrer, at jeg som den første, og afgjort ikke som den eneste, vil vende mig mod ethvert forsøg på at anfægte pressefriheden eller mod enhver form for overregulering, som ikke lader sig gennemføre i praksis. Fællesskabsretten bør imidlertid være ens for alle. Enhver demokrat, og således også enhver, der fortjener at kaldes journalist, bør bifalde dette uomgængelige princip.
Jeg vil gerne indledningsvis takke ordføreren, hr. Goebbels, for den store indsats, han har ydet. Som bekendt har han arbejdet under stort pres. Der er tale om et meget komplekst og kontroversielt emne. Jeg glæder mig over, at han har fastholdt direktivets målsætning om at forbedre de europæiske finansmarkeders integritet. Jeg ønsker desuden at takke skyggeordføreren og medlemmerne af Europa-Parlamentet samt især Udvalget om Økonomi og Valutaspørgsmål for deres vilje til at afvikle dette arbejde så hurtigt som muligt.
Efter alle vores tidligere drøftelser om komitologi må jeg understrege det vellykkede samarbejde mellem vores institutioner i forbindelse med udarbejdelsen af dette direktiv, som er det første, hvor Lamfalussy-proceduren er blevet anvendt fuldt ud. Jeg er overbevist om, at nærværende tekst vil skabe et godt grundlag for et effektivt samarbejde mellem Europa-Kommissionen og Europa-Parlamentet fremover. Som hr. Goebbels ved, går Kommissionen ind for en ændring af traktatens artikel 202 og 211, så Parlamentets og Rådets holdninger bringes på linje. Jeg håber, at dette vil fremgå endnu tydeligere af Kommissionens bidrag til konventet, som er under udarbejdelse og forhåbentlig vil være færdigt inden udgangen af november. Hr. Goebbels, hans kolleger og Kommissionen er enige i dette spørgsmål.
Jeg kan forsikre Parlamentet om, at EU ikke har noget at gøre med grådige finansielle lurendrejere - og i særdeleshed ikke med den finansielle verdens sidestykke til de gale køer, som hr. Goebbels udtrykker det. Det er et meget talende udtryk, som Kommissionen finder meget passende. Vi ønsker et stabilt, gennemskueligt, integreret og effektivt europæisk marked for alle forbrugere og investorer.
Direktivet vil så afgjort forbedre beskyttelsen af investorer og gøre Europas finansielle markeder mere sikre og attraktive for fremtiden. Det vil fjerne de seneste års foruroligelse på internationalt plan over insiderhandel og manipulation på europæiske markeder.
Som vi alle ved, har en række begivenheder i den senere tid vist, hvor vigtige disse spørgsmål er. Skandalerne i forbindelse med f.eks. Enron og andre selskaber viser klart, at der er behov for en stærk lovgivning, der kan gøre markederne mere gennemskuelige og sikre og garantere, at der ikke forekommer misbrug og bedrageri. At finansmarkederne fungerer problemfrit, og at offentligheden har tillid til dem, er en forudsætning for, at vi kan sikre vedvarende økonomisk vækst og velstand. Misbrug af markederne medfører, at virksomhederne skal betale mere for den finansiering, de har brug for, at investorerne vil holde sig væk, og at økonomien følgelig vil blive svækket.
Vi må gøre alt for at få bugt med dette og genskabe tillid i offentligheden til vores markeder. Det er netop det, der er formålet med direktivet.
Eftersom der har været en indgående drøftelse om direktivets anvendelse på journalister, hvilket hr. Goebbels henviste til, vil jeg sige et par ord om dette emne. Jeg må for det første gøre det klart, at vi under ingen omstændigheder ønsker at pålægge journalisterne yderligere byrder. Og det gør direktivet ikke. Journalisterne udfører et vanskeligt erhverv. Arbejdspresset er stort, og vi ønsker ikke at gøre det større. Direktivet sikrer ytringsfriheden og mediernes frihed. Dette fremgår klart af betragtningerne, og selve direktivteksten opstiller flere garantier for journalister, herunder muligheden for selvregulering.
Dog har det i forbindelse med skandaler i flere medlemsstater for nylig vist sig, at journalister ved at anbefale køb eller salg af en bestemt aktie kan påvirke aktiens markedspris til deres egen fordel. Det, vi ikke ønsker, er at gennemskuelighedskravet ikke skal omfatte den lille kategori yderst specialiserede journalister, der anbefaler investeringsstrategier. Kommissionen kan derfor ikke acceptere ændringsforslag 6 og 7. Det vil ikke forekomme berettiget at undtage denne forholdsvis lille kategori personer fra de grundlæggende markedsetiske standarder, der gælder for alle andre markedsaktører.
Derudover vil en fuldstændig eller delvis udelukkelse af journalister fra direktivets anvendelsesområde betyde, at begrebet "journalist" vil skulle harmoniseres på fællesskabsplan, hvilket ikke er nogen let opgave og ikke er noget, vi ønsker at gøre. Derfor er ændringsforslag 5 et kompromis foreslået af Udvalget om Økonomi og Valutaspørgsmål med henblik på plenarmødet i dag. Det tilgodeser både journalisterne og offentligheden og er derfor acceptabelt. Jeg håber meget, at Parlamentets medlemmer deler hr. Goebbels' og Kommissionens holdning i dette spørgsmål. Når alt kommer til alt, bør journalister, der specifikt anbefaler offentligheden en bestemt investeringsstrategi, forelægge oplysninger om eventuelle personlige interessekonklikter. Jeg kan ikke se, hvorfor det ikke skulle være et nyttigt aspekt af direktivet.
Jeg erklærer Europa-Parlamentets session, der blev afbrudt den 24. oktober 2002, for genoptaget.
Den 31. oktober 2002 ramte et voldsomt jordskælv Molise-regionen i Italien, som indebar, at landsbyer blev ødelagt, og flere mennesker omkom.
Navnlig den lille by San Giuliano di Puglia blev ødelagt, hvor en skole styrtede sammen og dræbte 29 mennesker, heraf 26 børn. Hele første klasse af børn fra 1996 blev dræbt under murbrokkerne. Mange familier står nu uden tag over hovedet, hvor vinteren nærmer sig.
Alle naturkatastrofer og tragiske begivenheder fremkalder sympati og medfølelse over for dem, der har lidt tab. I denne forbindelse har folk i hele Europa og længere borte imidlertid været dybt rørt over det store antal børn, der har mistet livet.
Jeg har på vegne af Europa-Parlamentet tilkendegivet min sympati og medfølelse over for borgmesteren i San Giuliano di Puglia, regionspræsidenten for Molise og ofrenes familier. Jeg vil gerne bede Dem iagttage et minuts stilhed til minde om dem.
Jeg skal desværre også informere Dem om, at et Luxair-fly på ruten Berlin-Luxembourg her til morgen styrtede ned i Niederanven under indflyvningen til Luxembourg med 19 passagerer og tre besætningsmedlemmer om bord. Det forlyder i de første rapporter, at 17 mennesker døde ved denne tragiske ulykke.
Tidligere i dag opstod der brand i et tog på strækningen Paris-Wien nær Nancy, og 12 mennesker omkom. Jeg har på egne og Europa-Parlamentets vegne tilkendegivet vores medfølelse og dybeste sympati over for de franske og luxembourgske myndigheder og familierne til ofrene for disse forfærdelige ulykker.
Jeg kan også meddele Parlamentet, at jeg har skrevet et brev til formanden for Dumaen, hvor jeg fordømmer terroren i Doubrovka-teatret i Moskva, hvor over 700 mennesker blev holdt som gidsler. Jeg har også beklaget de mange dødsfald.
Hr. formand, jeg er lige vendt hjem fra en rejse til den mexicanske stat Jalisco, hvor jeg var vidne til de ødelæggende virkninger af en orkan, der især ramte Puerto Vallarta. Takket være de lokale myndigheders forholdsregler var der heldigvis ingen tab af menneskeliv, men de materielle skader er omfattende.
Hr. formand, jeg ville være taknemmelig, hvis De på vegne af Parlamentet henvendte Dem til de mexicanske myndigheder, til Mexicos præsident, som var på besøg i Parlamentet i maj, og til guvernøren for staten Jalisco for at tilkendegive vores sympati med dem i denne situation.
Jeg vil også anmode Kommissionen - det glæder mig, at dens næstformand er til stede - om at undersøge grundigt, hvordan EU kan reagere solidarisk på en katastrofe af denne art, enten gennem nødhjælp eller gennem genopbygnings- og rehabiliteringshjælp, i betragtning af at Mexico er en positiv og aktiv partner for EU, som er knyttet til Unionen gennem en associeringsaftale, og som deler vores værdier, hvilket landet har bevist for nylig i spørgsmålene om dødsstraf, Den Internationale Straffedomstol og de forskellige drøftelser, der på det seneste har fundet sted i FN.
Jeg har i henhold til forretningsordenens artikel 111a modtaget en anmodning fra Gruppen De Grønne/Den Europæiske Fri Alliance om at medtage en ekstraordinær debat om gidseltagningen i Moskva og dens tragiske afslutning samt om krigen i Tjetjenien på dagsordenen. Hr. Solana bidrager hertil og medtager en redegørelse om topmødet EU/Rusland. Det kunne behandles inden for rammerne heraf.
Vi mener faktisk, at det først og fremmest i betragtning af den skrækkelige tragedie, der udspillede sig i Moskva og den katastrofale tragedie, der i årevis har fundet sted i Tjetjenien, lige inden topmødet mellem EU og Rusland var nødvendigt sammen med Kommissionen og hr. Solana at indlede en drøftelse om Tjetjenien i vores forhandlinger om udenrigspolitikken, for der er spørgsmål, som vi ønsker at stille Rusland vedrørende de massakrer, der har fundet sted i Tjetjenien, vedrørende den manglende oplysning til de russiske borgere efter den frygtelige tragedie med gidseltagningen. Vi anmoder derfor om, at dette punkt formelt bliver opført på dagsordenen for forhandlingen med Kommissionen og hr. Solana.
Hr. formand, på vegne af Den Socialdemokratiske Gruppe vil jeg sige, at vi er enige med hr. Cohn-Bendit i, at dette emne er af allerstørste betydning. Vores gruppe har imidlertid behov for en noget mere systematisk forberedt og grundig forhandling, som vi kan føre under den anden mødeperiode i november, når vi drøfter forbindelserne mellem Europa og Rusland. Men der er selvfølgelig ikke nogen indvendinger imod, at vi også i punkt 22 og 23 i beslutningsforslaget om resultaterne af Det Europæiske Råds møde udtrykkeligt kommer ind på de frygtelige begivenheder i Moskva, og at emnet tillige tages op under debatten med hr. Solana. Vi anser det imidlertid for nødvendigt, at dette emne drøftes mere strukturelt under den anden mødeperiode i november. Men jeg gentager, at vi ikke har nogen som helst indvendinger imod, at dette punkt også tages op under forhandlingerne om resultaterne af Det Europæiske Råds møde og i debatten med hr. Solana i eftermiddag.
Hr. formand, jeg har en bemærkning til forretningsordenen. Jeg blev lidt forbløffet over at erfare i dag kl. 13.00, at der foreligger dette forslag fra De Grønne. Vi er en demokratisk gruppe, hvor formanden aldrig træffer nogen afgørelser på egen hånd. Jeg sendte straks en e-mail til Præsidiet og de to koordinatorer, Philippe Morillon og Arie Oostlander, om, at vi støtter De Grønnes forslag, medmindre jeg får nogen indsigelser. Men jeg vil gerne bede Dem, kære hr. Cohn-Bendit, om at sørge for, at vi fremover får tid til at drøfte disse spørgsmål på demokratisk vis i vores grupper. Da jeg ikke har fået nogen indsigelse fra Præsidiet, fra koordinatorerne, er vores gruppe tilhænger af, at emnet kombineres med erklæringen fra den højtstående repræsentant for FUSP, hr. Solana.
Vi er altså enige om, at vi ikke behøver en afstemning. Spørgsmålet behandles blot som en del af den overordnede debat om hr. Solanas redegørelse om udenrigspolitikken.
Hr. formand, i Nordirland var der for et par dage siden en ung irsk katolik, som blev korsfæstet af protestantiske aktivister. Det er utroligt, at man af politiske grunde gør et universelt symbol som korset til et modbydeligt torturinstrument. Det er en skændsel for Europa! Jeg vil foreslå, at formandskabet giver udtryk for sin skarpe fordømmelse af denne kriminelle handling, som ikke bare ud fra et symbolsk synspunkt er i strid med vores europæiske kulturs mest ukrænkelige principper.
Jeg er fuldstændig enig i, at det var et frygteligt angreb, og jeg videresender Deres anmodning til formanden.
Næste punkt på dagsordenen er Kommissionens meddelelse om rækken af forslag vedrørende nuklear energi: nuklear sikkerhed og nedlukning af atomkraftværker i kandidatlandene, affaldshåndtering og handel med nukleart materiale med Rusland.
Hr. formand, mine damer og herrer, Kommissionen har på sit møde i dag vedtaget en række foranstaltninger, som inden for rammerne af Euratom-traktaten skal gøre det muligt at opnå en fællesskabsordning for forvaltning af radioaktivt affald og for nuklear sikkerhed. Denne pakke består af en meddelelse, et forslag til direktiv om definition af de grundlæggende forpligtelser og almene principper på området sikkerhed for nukleare anlæg i EU og et forslag til direktiv om forvaltning af radioaktivt affald. Pakken suppleres med et udkast til Rådets afgørelse, hvormed Kommissionen bemyndiges til at forhandle en aftale mellem Euratom og Den Russiske Føderation om handel med nukleare materialer.
Jeg vil give nogle begrundelser for forslaget og for dets relevans. Mine damer og herrer, den omfattende debat, som opstod i kølvandet på grønbogen om forsyningssikkerhed, har understreget problemet med forsyningssikkerhed i Europa og den rolle, som kerneenergi spiller i forbindelse med det og med vores miljøforpligtelser, hvad angår drivhusgasemissioner inden for rammerne af Kyoto-aftalerne og -protokollen.
Desuden står kerneenergien i dag over for to udfordringer, to problemer, som er blevet nævnt under denne forhandling: anlæggenes sikkerhed og behandlingen af nukleart affald. Til trods for at Euratom-traktaten indeholder omfattende foranstaltninger, som garanterer et højt sikkerhedsniveau, navnlig hvad angår ikkespredning, det vil sige hensigtsmæssig anvendelse af fissilt og radioaktivt materiale, er den nuværende situation ikke så ideel, som vi kunne ønske os. For det første skal jeg påpege, at der i Unionens forskellige stater ikke er en ensartet anvendelse af standarder for nuklear sikkerhed. For det andet skal det siges, at vi i forhandlingerne med kandidatlandene om nuklear sikkerhed forlanger, at de overholder nogle forpligtelser og nogle procedurer, som ikke finder deres lige i nogen af Unionens stater.
Næste punkt på dagsordenen er redegørelserne fra Rådet og Kommissionen om fuldførelsen af det indre marked.
Jeg foreslår, at vi starter med Kommissionens redegørelse, og giver straks ordet til hr. Bolkestein.
Hr. formand, det er af og til nemt at glemme, hvad vi egentlig har opnået siden 1992. Mange af os kan sikkert huske, hvordan lastbiler blev stoppet ved landegrænserne, deres last kontrolleret og papirer stemplet. Chancerne for at vinde en offentlig licitation i en anden medlemsstat var dengang lige så store som chancerne for at vinde i lotto. Det var stort set umuligt at etablere et fælles europæisk bank- og forsikringsnetværk på grund af vidt forskellige lovkrav.
Prisen på et telefonopkald var ekstremt høj og serviceniveauet ofte lavt. Grænseoverskridende bankgebyrer var astronomisk høje. Forbrugerne fik ganske enkelt ikke smæk for skillingen. Borgerne var dybt frustrerede, når de forsøgte at få opholdstilladelse i en anden medlemsstat eller få deres faglige kvalifikationer som f.eks. læge anerkendt.
Øget konkurrence og produktivitetsvækst har bidraget til at skabe mange nye job, som ikke ville have set dagens lys uden det indre marked. Snart vil Kommissionen offentliggøre tal for beskæftigelsesvæksten og den økonomiske vækst igennem de 10 år, som er gået siden indførelsen af det indre marked. Væksten er en realitet, selv om der fortsat er vigtige mangler i de juridiske rammer.
Med hensyn til fremtiden står vi nu over for et valg. Valget står mellem et stadigt mere dynamisk indre marked, som vil være drivkraften bag yderligere jobskabelse og velstand i både gamle og nye medlemsstater, eller et indre marked, som kun kører på en eller to cylindre, og som i stigende grad vil være sårbar over for nedbrydende kræfter. Hvis vi vælger sidstnævnte, kan vi lige så godt opgive at opfylde Lissabon-målene.
For 10 år siden var der stor entusiasme bag det indre marked. I dag er entusiasmen langt mindre, når der skal træffes vanskelige politiske beslutninger. Selv i de seneste to år, hvor det er gået godt, er vi løbet ind i en del forsinkelser.
EF-patentet er måske det bedste eksempel. Hvordan kan Rådet sige, at det ønsker, at EU skal være det mest konkurrencedygtige økonomiske område i verden, hvis det ikke vil vedtage denne kontrolforanstaltning for innovation og vækst? Rådet (konkurrenceevne) vil endnu en gang forsøge at løse problemerne med EF-patentet i næste uge, men min tålmodighed er ved at være opbrugt.
Vi er nødt til at skabe et indre marked, som er sit navn værdigt, også i servicesektoren. Servicesektoren udgør hele 70% af alle medlemsstaters økonomi, og desværre findes der i denne sektor fortsat et hav af barrierer. Men tag ikke fejl. Når vi har skaffet disse barrierer af vejen, vil de indbyrdes modstridende interesser atter komme op til overfladen og tvinge parlamentsmedlemmer og ministre til at forsvare status quo. Vi har brug for Parlamentets uforbeholdne støtte, hvis vi skal overvinde denne modstand mod ændringer.
Der er også sket en vis udhuling af reglerne for varernes frie bevægelighed. Princippet om gensidig anerkendelse, en af grundpillerne i det indre marked, fungerer ikke så godt, som det burde. National mærkning er ofte en skjult handelsbarriere. I visse vigtige industrisektorer er der slet ikke nok europæiske standarder. Disse svagheder i det indre markeds fundament vil komme endnu mere frem i lyset efter udvidelsen.
Der er behov for et integreret kapitalmarked, som kan forvandle nutidens besparelser til investeringer i fremtiden. Vi skal forbedre virksomhedsstyringen, idet vi tager passende højde for idéerne i den nylige Winter-rapport udarbejdet af en række anerkendte eksperter inden for selskabsret under ledelse af professor Jaap Winter. Vores virksomheder skal have fleksibilitet til at organisere sig på internationalt plan, herunder via overtagelsestilbud. Vi må fjerne skattemæssige barrierer, som øger omkostningerne ved at gøre forretninger unødvendigt. Markedet for netværksindustrier skal åbnes endnu mere. Vi skal have løst pensionsspørgsmålet, som er en tidsindstillet bombe under os. Endelig har vi også brug for bedre og enklere regler.
Regler skal gennemføres inden for tidsfristen og på den korrekte måde. Vi taler om, at bioteknologi skal være en af vækstsektorerne i fremtidens Europa, men indtil videre har kun seks medlemsstater ud af 15 gennemført direktivet vedrørende bioteknologiske opfindelsers patentbarhed. Direktivet skulle have været gennemført for 1½ år siden, så ni medlemsstater har overskredet tidsfristen væsentligt og er bagud på dette område. Samlet set ligger andelen af direktiver vedrørende det indre marked, som ikke er blevet gennemført, over målet på 1,5% fastsat af Det Europæiske Råd.
Der ligger en masse arbejde foran os, og jeg ved, at det ikke bliver nemt. Det bliver sandsynligvis endnu vanskeligere at træffe beslutninger efter udvidelsen. Der er en reel risiko for, at der kommer en yderligere forsinkelse, medmindre vi handler strategisk og sætter EU's interesser på lang sigt før de enkelte sektorers interesser, som går imod ændringer.
Vi har stor støtte blandt borgerne og i virksomhederne. I næste uge offentliggør Kommissionen resultatet af en større undersøgelse om det indre marked i de sidste 10 år. Jeg kan allerede nu fortælle, at undersøgelsen viser, at 77% af vores borgere og 84% af vores virksomheder føler, at det indre marked har haft en meget positiv indflydelse på deres tilværelse. De ønsker desuden, at det indre marked bliver bedre til at servicere dem fremover.
Med hensyn til Parlamentet venter Kommissionen spændt på hr. Harbours kommende betænkning vedrørende strategien for det indre marked. Jeg forventer en ambitiøs og slagkraftig betænkning. Desuden er det seneste tiltag fra Rådet (konkurrenceevne) en kærkommen mulighed for at gøre fremskridt.
Der er gået 10 år siden fjernelsen af grænserne i det indre marked, et år siden euroens indførelse, og udvidelsen af EU står for døren, så nu må det være på tide med en kraftig forbedring af det indre marked. Jeg regner med Rådets og Parlamentets støtte i arbejdet med at nå frem til en ambitiøs strategi for det indre marked på mellemlang sigt, som Kommissionen håber at kunne præsentere senest til april næste år. Hvis vi handler med beslutsomhed, har vi endnu det bedste til gode.
. Hr. formand, hr. kommissær, det er mig en stor glæde at få denne mulighed for at drøfte status og fremdrift i det indre marked med Europa-Parlamentet. Jeg beklager, at jeg blev lidt forsinket.
EU står i dag over for store udfordringer. Vi skal håndtere den kommende udvidelse med 10 nye medlemsstater, samtidig med at vi stadig mangler at gennemføre en række reformer, for at EU kan fungere som en økonomisk stærk global aktør.
Som formand for EU har jeg valgt at drøfte status for fuldendelsen af det indre marked med Dem i dag, da jeg anser det som centralt, at vi får et reelt indre marked med alle de nye lande, og at vi samtidig får en konkurrencedygtig økonomi udadtil - helt i tråd med den ambitiøse Lissabon-vision. Europa-Parlamentet er i dag en central medlovgiver, når det gælder udviklingen af det indre marked. Som formand for Rådet (konkurrenceevne) mener jeg derfor, at det er en selvfølge og ikke mindst nødvendigt at diskutere dette emne med Parlamentet i dag.
Det er 15 år siden, idéen om et indre marked blev sat på dagsordenen. Det er snart 10 år siden, at det indre marked blev sat på skinner. Det indre marked er et af de mest ambitiøse mål, der nogensinde er sat i EU's historie. I de sektorer, hvor vi har nået vores mål, har fordelene for europæiske forbrugere og virksomheder været enorme. Det indre marked har medført flere og bedre produkter til lavere priser, fri bevægelighed på tværs af grænser og ikke mindst en bedre konkurrenceevne. Men vi kan samtidig konstatere, at der desværre stadigvæk er mange svære spørgsmål, som skal løses, før vi har et fuldkomment indre marked.
Det danske formandskab har valgt at prioritere området meget højt. Det skyldes for det første, at et velfungerende indre marked er et nøgleelement i EU's konkurrenceevne, økonomiske vækst og beskæftigelse. For det andet gør udviklingen af teknologier og markeder det nødvendigt at fjerne de tilbageværende hindringer for handel over grænserne. For det tredje kræver den øgede økonomiske globalisering en hurtigere indsats med strukturelle reformer. Velfungerende produkt- og kapitalmarkeder er af afgørende betydning.
Det indre marked må kunne levere, hvad vore borgere forventer af det: et bredt udvalg af produkter og serviceydelser, som er af høj kvalitet, som er sikre, og som er rimelige i pris, og så også fri bevægelighed på tværs af de indre grænser uden unødvendigt bureaukrati.
Den forestående udvidelse er helt central. Ansøgerlandene arbejder hårdt for at blive klar til optagelse. Jeg har fuld tillid til, at de vil gøre deres yderste for at leve op til den lovgivning, som vi har vedtaget de sidste mange år, og det er vores opgave at bistå dem bedst muligt - også efter optagelsen.
Der ligger store potentialer i et nyt udvidet indre marked - både for borgerne og virksomhederne. Med et indre marked med 100 millioner flere forbrugere i hurtigt voksende økonomier vil vi få en hurtigere økonomisk vækst og flere job både i de nuværende og også i de kommende medlemsstater. En undersøgelse fra 2001 fra Kommissionen viser, at udvidelsen vil føre til en stigning i ansøgerlandenes BNP på mellem 1,3 og 2,1% årligt. For de eksisterende medlemmer vil stigningen i BNP samlet være på 0,7%. Vækstpotentialet ved den kommende udvidelse vil afhænge af, om vi kan få gennemført de strukturreformer, der endnu mangler.
Nogle af de største udfordringer vi står over for er færdiggørelsen af det indre marked på de områder, hvor det indre marked ikke fungerer efter hensigten.
Servicesektoren er helt central for europæisk vækst - 2 ud af 3 job er i servicesektoren, og den private og offentlige serviceproduktion tegner sig for 70% af BNP i EU. Kommissionens rapport om barrierer i det indre marked for tjenester viser, at der eksisterer mange barrierer af både lovgivningsmæssig og ikke-lovgivningsmæssig karakter. Det må vi få løst. Så snart Kommissionen har fremsat sine forslag, skal Rådet og Europa-Parlamentet tage stilling til, hvordan vi hurtigst muligt får fjernet de resterende barrierer.
Også det indre marked for finansielle tjenester er ekstremt vigtigt. De finansielle markeder er globale, og en regulering må derfor ske på EU-plan. De økonomiske fordele ved gennemførelse af handlingsplanen for finansielle tjenesteydelser er blevet analyseret af bl.a. den såkaldte Gyllenhammer-gruppe. Analysen peger på, at den finansielle integration vil medføre en årlig mervækst på helt op til ½% af BNP. Det glæder mig at kunne konstatere, at 30 forslag nu er vedtaget, herunder 4 af de 8 forslag nævnt i konklusionerne fra Det Europæiske Råds møde i Barcelona.
Jeg erklærer Europa-Parlamentets session, der blev afbrudt torsdag den 7. november 2002, for genoptaget.
Det endelige forslag til dagsorden som opstillet af Formandskonferencen på mødet torsdag den 14. november 2002 i overensstemmelse med forretningsordenens artikel 110 og 110a er omdelt.
Hr. formand, De skal være opmærksom på, at det er meget tåget omkring Strasbourg, og at mange medlemmer ikke er nået frem. Nogle af dem vil være kede af ikke at kunne deltage i forhandlingen om Medina Ortegas betænkning om reklame for tobaksvarer og sponsorering til fordel for disse. Jeg vil derfor bede Dem overveje at udskyde denne forhandling til senere på aftenen. Jeg har ladet mig fortælle, at en bus kører folk hertil fra Bruxelles, og at den forventes at ankomme ca. kl. 20.30. Fru Malliori, der er ordfører for udtalelsen fra Udvalget om Miljø- og Sundhedsanliggender og Forbrugerpolitik, sidder i bussen, og det er højst beklageligt, hvis ikke hun kan deltage i forhandlingen.
Jeg ønsker ikke at tage stilling til vejrsituationen nu, men vi kan vende tilbage til den senere.
Hr. formand, spørgsmålet drejer sig om dagsordenen generelt - jeg ved ikke, om det drejer sig om mandagens. Som bekendt har Prestige, der ikke har gjort sit navn ære, lækket flere ton råolie ved de spanske kyster, hvilket ikke alene har forårsaget en over 200 km lang oliepøl, men også en dyb bekymring for miljøet og økonomien for mere end 5.000 berørte familier.
Derfor beder jeg, hr. formand, da jeg mener, at Parlamentet bør have forståelse for vores borgeres bekymringer, om, at De på dagsordenen medtager en erklæring fra Kommissionen, fulgt af en forhandling, hvor vi kan undersøge omstændighederne bag ulykken, dens årsager og de foranstaltninger, som EU skal træffe, for at det ikke sker igen, og de mulige betingelser for, at EU udviser solidaritet.
Jeg ved ikke, hr. formand, om det kan komme på dagsordenen mandag eller torsdag på grund af Kommissionens erklæring om klimaændringer, men jeg vil gerne gøre det klart nu, at vi, hvis de øvrige politiske grupper er enige, kan tage det med på dagsordenen.
Jeg forsøger at arbejde mig systematisk gennem vores uge. De har foregrebet noget, som Deres gruppe og andre grupper har foreslået som en ændring af dagsordenen for torsdag. Jeg vil bede alle parlamentsmedlemmer, der har bemærkninger til dette emne, om at gemme dem til på torsdag. Men jeg tager Deres forespørgsel til efterretning.
Hr. formand, jeg forstår godt fru Hautala, og jeg vil gerne have, at der er så mange medlemmer som muligt, der deltager i forhandlingen, men jeg synes ikke, at fru Hautalas spørgsmål er relevant, for i øjeblikket er der tilsyneladende en række kolleger, som er på vej hertil i bus. Vi ved ikke, hvornår de ankommer, og når de ankommer, er de formentligt helt udmattede. De ved ikke engang, om de kommer til at deltage i forhandlingen eller ej. Hvis forslaget gik ud på, at forhandlingen skulle finde sted i morgen, ville jeg synes, at det var bedre, men at udsætte den til sidst på dagen i dag, med de stakkels mennesker, der ikke engang ved, hvad de skal gøre, synes jeg ikke er hensigtsmæssigt. Så jeg synes, at vi enten skal holde forhandlingen nu, eller også skal vi udsætte den til en anden dag i denne uge.
I morgen er helt umulig. Det er allerede så godt som umuligt at nå igennem dagsordenen, uden at der tilføjes endnu en betænkning. Efter at have lyttet til ordføreren, og i betragtning af at sådanne anmodninger skal indgives til Parlamentets tjenestegrene mindst en time inden mødets åbning, finder jeg det bedst at fortsætte.
Jeg beklager imidlertid, at fru Hautala og Parlamentet som helhed i dag står i denne situation, hvor vi ikke kan sikre os tilstedeværelsen af kolleger, der tog tidligt hjemmefra i forventning om at kunne deltage i en forhandling.
Hr. formand, jeg forstår de grunde, De netop har nævnt, men fru Malliori er som nævnt af fru Hautala ordfører for Udvalget om Miljø- og Sundhedsanliggender og Forbrugerpolitik i denne meget vigtige forhandling om tobaksreklame, og De ved udmærket, hr. formand, at spørgsmål om tobaksreklame altid er konfliktfyldte, og der er meningsforskelle mellem Udvalget om Miljø- og Sundhedsanliggender og Forbrugerpolitik og Udvalget om Retlige Anliggender og Det Indre Marked. Derfor bad fru Hautala om, at betænkningen blev udsat lidt, så medlemmerne får mulighed for at nå frem. Jeg ved ikke, om det er umuligt, men naturligvis, hvis ordføreren ikke er enig ? Jeg har forståelse for vanskelighederne, men det er vigtigt for Parlamentet, at fru Malliori er til stede, da hun er ordfører for Udvalget om Miljø- og Sundhedsanliggender og Forbrugerpolitiks udtalelse i denne sag.
Jeg ønsker ikke at trække debatten i langdrag, og jeg erkender fuldt ud problemet. Hovedordføreren har foreslået i dag eller i morgen. Der har vi ikke noget valg - i dag er den eneste mulighed. Jeg accepterer imidlertid, at udvalgene kan have forskellige synspunkter. I lyset af de usædvanlige omstændigheder og fraværet af ordføreren fru Malliori vil jeg opfordre Miljøudvalget til at sørge for, at en af de personer, der har deltaget i forhandlingerne, og som stemte i udvalget, kan fremsætte en rimelig redegørelse for udvalgets synspunkter under aftenens forhandling.
Hr. formand, jeg kan se, at der på dagsordenen for i dag er fem eller seks mundtlige spørgsmål i forbindelse med en forhandling om koncentration af medierne, og jeg tror, at praktisk taget alle os, der skal deltage i den, er til stede her.
Jeg har netop set, at Kommissionen er til stede. Hvis hr. Byrne er den kommissær, der skal besvare dette spørgsmål, vil jeg foreslå, at vi begynder med dette emne og derefter går over til betænkningen af Medina Ortega. Det ville være en fornuftig løsning.
At dømme ud fra kollegernes reaktioner er det et acceptabelt forslag. Vi vil derfor starte mødet med forhandlingen under ét om medier. Derefter følger forhandlingen om Medina Ortegas betænkning og den tilhørende udtalelse.
Med hensyn til Rådets redegørelse om det sociale trepartsmøde har Rådet anmodet om at få den rykket frem på dagsordenen for onsdag, så den behandles umiddelbart efter redegørelsen om Pakistan.
Fra Gruppen for Det Europæiske Folkeparti og De Europæiske Demokrater og Gruppen De Grønne/Den Europæiske Fri Alliance har jeg modtaget en anmodning om, at der på dagsordenen opføres en redegørelse fra Kommissionen om anvendelse af Erika-pakken om søfartssikkerhed på forliset af olietankskibet ud for Galiciens kyst samt om foranstaltninger til afhjælpning af de socioøkonomiske og miljømæssige følger heraf.
Hr. formand, vores gruppe har anmodet om forhandlingen om katastrofen i Galicien - ved de europæiske kyster - og jeg vil gerne forsvare denne holdning. Formændene for vores gruppe har skriftligt anmodet om denne forhandling. Jeg vil ikke komme med en bemærkning til forretningsordenen, men blot forelægge problemet før afstemningen.
Hr. formand, jeg skulle i går have talt under forhandlingen om medier, men på grund af problemer med at nå frem til Strasbourg kunne jeg desværre ikke nå det. Jeg, der kommer fra Det Forenede Kongerige, som er berygtet for tåge og dårligt vejr, skal ikke beklage mig over vejret i Strasbourg. Faktisk vil jeg gerne takke lufthavnspersonalet for at sætte sikkerheden først. Jeg vil blot undskylde min forsinkelse over for formandskabet og Parlamentet. Jeg forlod mit hjem kl. 06.00 om morgenen for at være her til tiden.
Deres kommentarer vil blive ført til protokols, og jeg vil endvidere gerne pointere, at De i henhold til artikel 120, stk. 7, kan indgive en skriftlig erklæring, der vedføjes det fuldstændige forhandlingsreferat fra den pågældende forhandling.
Næste punkt på dagsordenen er betænkning (A5-0371/2002) af Brok for Udvalget om Udenrigsanliggender, Menneskerettigheder, Fælles Sikkerhed og Forsvarspolitik om udvidelsen: fremskridtsrapport (KOM(2002) 700 - C5-0474/2002 - 2002/2160(INI)).
Hr. formand, kære kolleger, efter at vi har fået præsenteret de historiske dimensioner meget tydeligt i formiddags, vil jeg gerne begynde med at gøre opmærksom på tiltrædelseslandenes enorme anstrengelser, gennem hvilke de har skabt transformationsprocessen. Jeg mener, at det var en politisk modig holdning i mange af disse lande at træffe upopulære foranstaltninger, som måtte føre til en ændring af det politiske, økonomiske og sociale system. Disse foranstaltninger havde man alligevel skullet gennemføre på mange områder, men de havde også noget at gøre med medlemskabet af EU. Jeg mener, at vi kan tage meget af dette mod og denne evne til at sætte sig igennem med i vores eget politiske arbejde.
Samtidig vil jeg ved denne lejlighed gerne takke forhandlingsparterne, og det er Rådet, Kommissionen, ikke mindst, og kandidatlandene, som har påtaget sig en uendelig grad af arbejde i de senere år for langsomt at afslutte dette værk positivt. Vi må imidlertid indse, at der i denne proces stadig er en række ting, der skal bringes i orden. F.eks. skal nogle tungtvejende spørgsmål afklares inden topmødet i København, og det vil stadig være nødvendigt med tilpasninger i processen herefter. Hermed mener jeg ikke kun opfyldelsen af overgangsbestemmelserne, som naturligvis skal være tidsmæssigt begrænsede, men også de spørgsmål, vi tager fat på i vores betænkninger, og som har at gøre med manglende kapacitet i forvaltning og retsvæsen, som har at gøre med mindretalsrettigheder, korruption og menneskehandel. Det er eksempler på problemer, der i høj grad bør løses, inden udvidelsen træder i kraft. Jeg mener derfor, at Kommissionens holdning er rigtig, nemlig netop hovedsageligt at anvende førtiltrædelsesbistanden på disse områder for på denne måde at skabe de nødvendige forudsætninger inden maj 2004.
Jeg er enig med Dem i, at der stadig forestår meget, selv efter at disse præstationer er blevet udført på alle sider. Vi i Europa-Parlamentet er parate til at yde vores bidrag hertil ved at overholde tidsplanen. Det var Parlamentet, som besluttede, at tiltrædelsen skulle finde sted, således at disse lande kan deltage i valget til Europa-Parlamentet i 2004, og det har dermed sat den dato, som de andre har overtaget. Når tiltrædelsestraktaten, som jo skal omfatte ca. 6.000 sider, foreligger, vil vi sørge for, at vi kan træffe vores beslutning senest i begyndelsen af april, således at den planlagte underskrivelsesfrist kan overholdes, og således at køreplanen for ratificeringen midt i 2004 overholdes.
Der er nogle meget konkrete spørgsmål, som skal behandles som led i forhandlingerne. Jeg tænker på strukturstøtten og landbruget. Jeg vil endnu en gang understrege, at jeg håber på alle forhandlingsparters visdom, at forhandlingerne finder sted på en sådan måde, at resultatet herefter også kan fremstilles troværdigt som en succes, således at det ikke mislykkes for os til sidst ved en eller anden folkeafstemning på grund af småting i sammenligning med den historiske dimension. Jeg mener, at vi fuldt ansvarlige bør holde os det for øje, og jeg er af den opfattelse, at vi i de kommende uger stadig skal yde støtte. Det betyder også, at vi må spørge os selv i alvor, om vi f.eks. vil anvende enorme summer, som ikke vil blive forøget inden 2006, til direkte støtte, eller om det ikke ville være bedre at anvende dem makroøkonomisk til udvikling af landdistrikter generelt. Det vil jeg blot spørge om her til fordel for disse lande.
Jeg er overbevist om, at det også vil lykkes at få en afslutning på Kaliningrad-spørgsmålet. Jeg håber, at alle diskussioner om forhandlingerne vil blive afsluttet, og at Kommissionen og Rådet kan forklare hurtigt og konkret, hvad der menes med travel document light. Én ting er helt klart, og det er Europa-Parlamentets holdning: Vi skal bygge bro til Rusland, men det skal være klart, at Litauen bliver medlem af EU uden begrænsning, at vi skal tage hensyn til et lille, suverænt lands interesser, og at vi ikke accepterer en løsning, som forhindrer, hæmmer eller forsinker Litauens indtræden i Schengen-systemet.
Jeg mener, at det er en vigtig henvisning til de kommende uger. Jeg håber, at det kommer til at fungere på grundlag af det hidtidige forhandlingsresultat.
Jeg vil også gerne understrege, at de to lande, som der ikke indgås aftale med nu, skal kunne stole på, at man - hvis de fuldfører forhandlingerne og opfylder betingelserne - ikke opfinder noget nyt veto og noget nyt alibi, og at døren så er lukket for dem. Også dette hører til en sikring af lande som Bulgarien og Rumænien.
Jeg håber, at Cypern-spørgsmålet kan blive løst på grundlag af forslaget fra Kofi Annan. Jeg mener, at det er et vigtigt fremskridt for relationerne inden for og uden for EU, både til fredeliggørelse af Middelhavsområdet, uafhængig af tiltrædelsen og udvidelsen af EU, og også i denne forbindelse. Jeg mener dog også, at noget så selvfølgeligt - nemlig at opnå dette - ikke må være forbundet med, at man udvander de politiske kriterier fra København på grund af politisk rabat.
Efter topmødet i København vil vi, efter at borgerne har forstået, at vi mener det alvorligt i første omgang med 10 lande, få en bred diskussion i de nuværende medlemsstater i EU om, hvor langt det mon skal gå endnu. Så kan vi kun forsvare det troværdigt, hvis vi siger, at en fortsat udvidelse af EU kun går an, hvis Københavnskriterierne opfyldes fuldt ud, både på den politiske og den økonomiske side. Jeg mener, at det hører med til troværdigheden ved hele processen.
For at fjerne alle misforståelser: Hvis Tyrkiet opfylder disse betingelser, som overholdelsen af EU's charter om grundlæggende rettigheder også hører til i dag, og hvis dette fuldt og helt er bestanddel af en politisk udvikling i Tyrkiet, hvis militæret ikke længere spiller en politisk rolle i Tyrkiet, og hvis der etableres fuld retsstatslighed, så har Tyrkiet ændret sig dramatisk, og så skal vi tænke positivt over Tyrkiets medlemskab. Om landet opnår dette, ved jeg ikke, men vi bør give det en chance for at opnå det. Derfor kommer det an på de politiske kriterier her.
. Hr. formand, nu nærmer vi os det afgørende tidspunkt. Om 23 dage skal vi i København forhåbentligt sætte punktum for tiltrædelsesforhandlingerne med 10 kandidatlande, skabe fremdrift i forhandlingerne med Bulgarien og Rumænien og træffe beslutning om den næste fase i Tyrkiets kandidatur. Dermed nærmer vi os det mål, som vi har stræbt efter, Europas genforening. Ét Europa.
I dag har vi taget forskud på det. Vi har holdt generalprøve, og det viste sig, at det godt kan lade sig gøre at have et så stort parlament, at have medlemmer fra 27 lande siddende her i salen, og at det godt kan lade sig gøre at tolke til 23 sprog, som det blev gjort. Mange tvivlere må nu erkende, at det godt kan lade sig gøre.
Det var en historisk begivenhed, vi oplevede i formiddags, og jeg synes, Parlamentet skal have en stor tak for på denne måde at have demonstreret, hvad vi alle går ind til om halvandet år, og for at have demonstreret, at det kan lade sig gøre, og for dermed at have medvirket til at gøre hele processen uomvendelig, så der ikke er nogen vej tilbage.
Men dagen i går var også på en måde historisk. I går blev der for første gang holdt ministermøde i Bruxelles med deltagelse af alle 25 medlemsstater. Det var uformelt naturligvis. Det fandt sted umiddelbart før det ordinære møde i Rådet (almindelige anliggender), og det, som vi besluttede, havde vi naturligvis drøftet med de nye medlemsstater. Vi blev bl.a. enige om, at de nye lande bør tiltræde den 1. maj 2004. Det giver tid til ratifikationen af tiltrædelsestraktaten, og samtidig giver det mulighed for, at de nye medlemsstater kan deltage på lige fod i valgene til Europa-Parlamentet. Der blev også enighed om, at de kan være repræsenteret med medlemmer i den nuværende Kommission fra tiltrædelsestidspunktet, altså fra 1. maj 2004. Det forudsætter naturligvis en forståelse med Europa-Parlamentet om, at 10 kommissærer kan tiltræde uden portefølje og antagelig uden at blive godkendt af Parlamentet, men det står fast, at når den nye Kommission tiltræder, antagelig pr. 1. november, så skal alle kommissærer naturligvis - som altid - godkendes af Parlamentet, som på det tidspunkt er nyvalgt.
Vi skal især takke og vise respekt for kandidatlandenes indsats. De har gjort et imponerende stykke arbejde for at tilpasse sig alle de kriterier, som vi har stillet op. Det er også budskabet, som jeg læser det, i den betænkning, som vi i dag drøfter. Københavnskriterierne har været målestokken for landenes politiske og økonomiske reformer. Gennemgribende reformer er gennemført. Demokratiske strukturer er blevet udviklet. Der er indført lovgivning, der beskytter menneskerettighederne, og der er gjort store fremskridt på mindretalsområdet. På det økonomiske område er der sket en imponerende udvikling væk fra tidligere tiders planøkonomi og over til markedsøkonomi. Prisdannelsen er liberaliseret, privatiseringer er gennemført, og der er sket omfattende omstruktureringer inden for industri, landbrug og den finansielle sektor. De offentlige forvaltninger er blevet reformeret, for at EU's regelsæt kan gennemføres.
Når man tænker på, hvor store anstrengelser hver enkelt af disse områder har kostet, så må man virkelig beundre de nye lande. Derfor må vi heller ikke skuffe den berettigede forventning de havde til, at de nu kan blive fuldgyldige medlemmer i løbet af kort tid. Disse imponerende fremskridt kan man læse om i Kommissionens fremskridtsrapport og strategipapir for udvidelsen, som blev fremlagt den 9. oktober. Alle 10 lande blev beskrevet heri, og Kommissionen vurderede, at de er klar til medlemskab.
Men inden de bliver medlemmer, er der selvfølgelig brug for en yderligere indsats. Kommissionen har ikke sagt, at arbejdet er gjort, og at de er klar. Kommissionen har sagt, at de kan blive klar til tiden. Kandidatlandene har som reaktion på Kommissionens fremskridtsrapporter klart tilkendegivet, at de vil optrappe indsatsen på de områder, som Kommissionen har udpeget, og deres indsats vil blive støttet med EU-midler.
I tiltrædelsesforhandlingerne udestår et stykke arbejde. Det Europæiske Råd i Bruxelles traf en række vigtige beslutninger om de udestående finansielle spørgsmål. I disse dage føres de intense forhandlinger med kandidatlandene om disse emner. Og det er klart, at et succesrigt resultat kræver både indsats og kompromisvilje fra alle involverede - nuværende såvel som kommende medlemsstater. Vi ved alle, at der er fastlagt visse økonomiske rammer, men inden for disse rammer kan der naturligvis forhandles.
Forhandlingsafslutning i København om 23 dage vil være et utroligt gennembrud. Derefter kommer arbejdet med at færdiggøre, underskrive og ratificere. Parlamentet vil skulle give sit samtykke, inden traktaten kan underskrives, og Parlamentets udmelding om at ville give samtykke til traktaten hurtigst muligt illustrerer blot endnu en gang Parlamentets rolle som drivkraft for en hurtig udvidelse.
Det Europæiske Råd i København vil ikke alene handle om de 10 lande. Der skal også træffes vigtige beslutninger om Bulgarien og Rumænien, som har et stykke vej endnu.
Næste punkt på dagsordenen er Kommissionens redegørelse om dens lovgivnings- og arbejdsprogram for 2003.
Mødet i dag er kronen på to usædvanlige dage her i Strasbourg. I går drøftede vi udvidelsen på et møde, der bevægede mig og fyldte mig med stolthed, må jeg indrømme. I dag forelægger jeg sammen med kommissærkollegiet formelt Kommissionens lovgivnings- og arbejdsprogram for næste år.
Programmet i år er frugten af en ny metode. Ved at følge kriterierne i vor aftale fra januar har Unionens vigtigste institutioner nemlig indledt en struktureret politisk dialog .
Bl.a. har hvert medlem af kollegiet i de forløbne måneder stillet sig til rådighed for en drøftelse af Kommissionens prioriterede mål inden for de forskellige kompetenceområder med de behørige parlamentsudvalg.
Jeg skal her gøre opmærksom på, hvor højt Kommissionen værdsætter det værdifulde bidrag, Parlamentet har givet processen.
Som for ethvert nyt system kan processen forbedres allerede fra og med næste år ved at lære af erfaringerne for fremtiden. De resultater, vi har nået, er dog allerede yderst positive.
Jeg vil gerne påpege de vigtigste nye elementer i den fremgangsmåde, som Kommissionen har fulgt i år.
For det første udgør dette arbejdsprogram et stort skridt i retning af en mere integreret planlægning for hele Den Europæiske Union. Således vil Det Europæiske Råd ifølge sine konklusioner fra mødet i Sevilla også bidrage til Rådets første årlige arbejdsprogram.
Med henblik herpå indeholder programmet for første gang ikke alene vore nye forslag, men det omfatter også de vigtigste forslag, som Kommissionen allerede har vedtaget, og som endnu ikke er behandlet af Rådet. Dette vil give Parlamentet mulighed for også at deltage i planlægningen af dette afgørende aspekt af lovgivningsprocessen. Kommissionen håber under alle omstændigheder, at de tre vigtigste institutioner inden årets udgang kan nå til enighed om planlægningsprocessens fællesinstitutionelle dimension.
For det andet grunder den nye arbejdsmetode sig ikke blot på den fællesinstitutionelle dialog, men også på en vedvarende udveksling af oplysninger i den operationelle fase og på en fuldstændig gennemsigtighed for borgerne.
I 2003 vil Kommissionen sende månedsberetninger om arbejdsplanlægning til Parlamentet og Rådet. De vil indeholde et åbent tremånedersprogram og udførlige oplysninger om de vedtagne forslag.
Borgerne vil kunne følge alle faserne i vor dialog skridt for skridt, eftersom de fremsendte dokumenter vil være offentlige og tilgængelige på vore web-sider.
Bedre samordning mellem institutionerne, planlægning af lovgivningsarbejdet og oplysning af offentligheden er det håndgribelige bevis på vor vilje til at effektivisere de europæiske institutioner og give dem et mere solidt demokratisk grundlag.
På denne måde er vi i færd med i praksis at gennemføre retningslinjerne fra hvidbogen om nye styreformer fra sidste år. Der er ikke blot tale om tekniske fornyelser, men om et skridt af største betydning for udviklingen af vort integrationsprojekt.
Som jeg sagde i går, vil vor største udfordring for næste år igen være udvidelsen. Det er naturligt, at denne indtager førstepladsen blandt de prioriterede mål for 2003.
Disse prioriterede mål er allerede godkendt af Rådet og Parlamentet. I det følgende vil jeg gøre rede for, hvordan Kommissionen agter at gennemføre dem i praksis det næste år.
I går talte vi løst og fast om udvidelsen. I dag skal jeg blot understrege Kommissionens forpligtelse til at sikre, at alle de parter, der er inddraget i processen, er i stand til at leve op til deres ansvar lige fra datoen for tiltrædelsen.
For kandidatlandenes vedkommende skal Fællesskabets regelværk blive til nationale bestemmelser både retligt og faktisk. Processen har nu varet i nogle år og har allerede givet usædvanlige resultater, dog må de sidste faser følges med særlig opmærksomhed.
Næste punkt på dagsordenen er betænkning (A5-0364/2002) af van den Burg for Udvalget om Økonomi og Valutaspørgsmål om Den Europæiske Investeringsbanks årsberetning 2001 (2001/2256(INI)).
Inden jeg overlader ordet til ordføreren, vil jeg byde velkommen til hr. Maystadt, formand for Den Europæiske Investeringsbank, som kommer til orde senere.
Fru formand, lad mig også begynde med at sige velkommen til hr. Maystadt. Jeg ønsker at takke Den Europæiske Investeringsbank for det frugtbare samarbejde, som i lighed med de sidste tre år har udviklet sig, når vi har udtalt os om EIB's årsberetning. Jeg synes, at Parlamentet kan være tilfreds med den måde, som De har taget imod forslagene i de tidligere betænkninger på, og jeg håber, at det også vil være tilfældet med min betænkning.
I indledningen til årsberetningen 2001 beskrev De EIB som en politisk drevet offentlig bank, hvis opgave det er at hjælpe med at opnå økonomiske, sociale og i sidste ende politiske mål. Jeg kunne ikke være mere enig med Dem. EIB kan spille en vigtig makroøkonomisk rolle og underbygge EU's politik på nøgleområder. EIB er en offentlig bank, som står til ansvar for offentligheden for den førte politik. Det er med disse betragtninger i tankerne, at jeg har skrevet betænkningen, og jeg har understreget en række aspekter i denne forbindelse. I dag vil jeg fremhæve fem elementer fra betænkningen.
Det er kapitalforøgelse, pensionsfonde, arbejdsmarkedspolitik og beskæftigelsespolitik, udvidelsen af EU og passende tilsyn med EIB's politik.
Først vil jeg nævne kapitalforøgelsen. På det årlige møde den 4. juni besluttede Styrelsesrådet at forøge kapitalen med 50 milliarder euro. Parlamentet hilser denne beslutning velkommen og mener, at det er en klog beslutning at finansiere kapitalforøgelsen fra selve banken. Vi fordømmer imidlertid, at Styrelsesrådet ikke på dette stadie vil gå med til en yderligere forøgelse i løbet af de næste fem år. Parlamentet glæder sig også over beslutningen om at forøge finansieringen af visse projekter i de sektorer, der er hårdest ramt af den økonomiske afmatning, fra 50% til 75% af omkostningerne til projektet. Jeg vil også fremhæve det særlige kreditprogram, som banken stillede til rådighed under oversvømmelserne i Central- og Østeuropa i efteråret, hvor nødhjælpsprogrammerne undtagelsesvis dækker op til 100%. Jeg synes, at det passer godt til billedet af en aktiv bank, som støtter EU's mål. På den måde bliver EIB også synlig for borgerne.
Jeg vil for det andet omtale pensionsfondene. I betænkningen har jeg uddybet bankens rolle som låntager på kapitalmarkederne. EIB spiller også på dette område en vigtig rolle, særligt på relativt nye markeder såsom i en række ansøgerlande. EIB har en AAA-rating og obligationer med lang løbetid i forskellige valutaer, banken er en ledende bank og meget velegnet til f.eks. pensionsfondsinvestering. Det er imidlertid en ulempe, at EIB's obligationer ikke altid er frit tilgængelige. Statslige begrænsninger gælder ofte lige netop pensionsfondes og forsikringsselskabers investeringer. EIB kan optræde som isbryder for at fremme langfristede investeringer og følgelig give investorerne mere spillerum til risikable investeringer i deres nye økonomier. EIB kunne f.eks. være en interessant partner for pensionsfonde. Derfor stillede jeg et til ændringsforslag før plenarforsamlingens forhandling om min betænkning, og jeg vil opfordre EIB til at spille en aktiv rolle. Jeg vil også gerne høre hr. Maystadts mening om spørgsmålet.
Det tredje punkt vedrører arbejdsmarkedspolitik. Amsterdam-handlingsprogrammet har været bedre til at gøre opmærksom på projekter på det sociale område. Der er i umindelige tider blevet investeret mest i hård infrastruktur. Det er imidlertid også vigtigt at investere i social infrastruktur. Jeg ville anvende den togrenede Lissabon-målsætning både økonomisk og socialt på EIB's politik. Ligesom sidste år opfordrer Parlamentet EIB til at vurdere indvirkningen af de projekter og aktiviteter, der iværksættes og støttes af EIB, på beskæftigelsen samt til at øge den interne og eksterne ekspertise på dette område inden for bankens forskellige aktiviteter og direktorater. Jeg er også interesseret i, hvad hr. Maystadt har til hensigt at gøre på dette område.
Hvad angår udvidelsen, drøftede vi den første runde af udvidelsen af EU her i Parlamentet i tirsdags. EIB kan gøre sin del ved at give aktiviteter i ansøgerlandene høj prioritet og ved at lade disse lande deltage som fulde medlemmer. Jeg har på fornemmelsen, at de nye medlemsstater ikke udnytter investeringsmulighederne tilstrækkeligt. Det virker, som om de pålægger sig selv begrænsninger, fordi de ikke vil sætte sig i for meget gæld. Det er en anerkendelsesværdig holdning, som kan bringe dem nærmere Den Økonomiske og Monetære Union, men jeg ville sætte spørgsmålstegn ved den på nuværende tidspunkt. Parlamentet har rådet EIB til under alle omstændigheder ikke at glemme den sociale dimension og til at udarbejde et særligt program for ansøgerlandene og andre partnerlande, som skulle omhandle social samhørighed. Hr. Maystadt kan eventuelt også uddybe dette punkt i sit svar.
Endvidere opfordrer Parlamentet til et forstærket samarbejde mellem EIB og EBRD på grundlag af en gennemtænkt og effektiv fordeling af opgaverne. Dette bliver faktisk taget op i en særskilt betænkning af hr. Markov i vores udvalg og her i Parlamentet i den nærmeste fremtid.
Det sidste punkt vedrører tilsyn. Vigtigheden af gennemsigtighed og tilstrækkeligt tilsyn med EIB-Gruppen har altid haft Parlamentets udelte opmærksomhed. Som en offentlig investeringsbank er behovet for tilstrækkeligt tilsyn indlysende, men der er stadig plads til forbedring i denne henseende. Dette skyldes hovedsageligt EIB's dobbeltrolle som oprindeligt en skattefinansieret offentlig institution og en almindelig bank, som i EIF's tilfælde, der ligeledes indgår i gruppen, også er en venturekapitalfond. Som finansieringsinstitutioner er de ikke underlagt det normale tilsyn, der føres med andre institutioner på nationalt niveau. Tilsynet på europæisk niveau blev behandlet i en betænkning, som jeg støttede her i går. Jeg tror, at det også kan spille en rolle i EIB's tilfælde.
Til sidst vil jeg nævne henstillingerne fra Budgetkontroludvalget, og jeg vil overlade til hr. Sjöstedt at omtale disse. De har næsten alle fået omfattende dækning i min betænkning.
Fru formand, mine damer og herrer, hr. formand for Den Europæiske Investeringsbank, jeg vil gerne takke Europa-Parlamentet for, at det endnu en gang har taget initiativ til en forhandling om EIB's aktiviteter. Jeg vil gerne lykønske ordføreren, fru van den Burg, med den meget interessante og fyldestgørende betænkning, hvor hun understreger EIB's rolle som den EU-institution, der tegner sig for den største langsigtede finansiering af nøglesektorer i EU, i kandidatlandene og i andre partnerlande.
Jeg vil kort komme ind på følgende fire punkter: samarbejdet mellem EIB og Kommissionen, EIB's aktiviteter i partnerlandene, EIB's aktiviteter i kandidatlandene og trepartsaftalen mellem EIB, Revisionsretten og Kommissionen.
Om det første punkt vil jeg sige, at EIB er en public policy driven bank, det vil sige en offentlig bank med politisk formål. Sådan som formanden, hr. Maystadt, gjorde opmærksom på, har den til opgave at bidrage til EU's politiske målsætninger i samarbejde med Kommissionen. Kommissionen glæder sig i den forbindelse over det stadig større samarbejde med banken på forskellige vigtige områder, f.eks. regional udvikling og miljø, og på områder, der har at gøre med "Innovation 2000"initiativet, f.eks. forskning og udvikling, den audiovisuelle sektor og information.
Kommissionen støtter EIB-Gruppen i styrkelsen af de aktiviteter, som vedrører de små og mellemstore virksomheder. Den er enig med Europa-Parlamentet i, at banken burde anvende Kommissionens definition af en lille og mellemstor virksomhed.
Kommissionen noterer sig Parlamentets ønske om at vurdere de konsekvenser, som "det flerårige program til fremme af initiativ og iværksætterånd 2001-2005" - det såkaldte MAP - har for de små og mellemstore virksomheder. I den forbindelse vil Kommissionen i 2003 udarbejde en interimsrapport om, hvor vidt man er nået med det flerårige program, herunder dets konsekvenser for de små og mellemstore virksomheder, sådan som der anmodes om i Rådets beslutning om det flerårige program. Desuden vil Kommissionen - hvilket ligeledes fremgår af denne beslutning - forelægge en ekstern evalueringsrapport for Rådet og Parlamentet inden udgangen af december 2004.
Hvad det andet punkt angår, har EIB intensiveret sine finansieringsaktiviteter i partnerlandene i tæt samarbejde med Kommissionen. I den forbindelse bliver den investerings- og partnerskabsfacilitet for Middelhavsområdet, som så dagens lys i Barcelona i oktober, et vigtigt initiativ, som fremmer den økonomiske udvikling i de sydlige nabolande. Kommissionen har bevilget en betydelig støtte til dette initiativ, nemlig 255 millioner euro på EU-budgettet for de næste fire år. Desuden er EIB - hvilket ligeledes sker i samarbejde med Kommissionen - ved at forberede gennemførelsen af den nye investeringsfond til fordel for AVS-landene, sådan som der er taget højde for i Cotonou-aftalerne. Hvad Balkanlandene angår, er Kommissionen og banken i øjeblikket ved at undersøge muligheden for at give banken et interventionsmandat i Kosovo.
Jeg kommer nu til det tredje punkt. Når det gælder EIB's aktiviteter i kandidatlandene, er Kommissionen enig med Parlamentet i, at bankens aktiviteter i disse lande skal have absolut førsteprioritet. Der er efter vores mening et betydeligt finansieringsbehov, og EIB og EBRD skal arbejde tæt sammen for at bidrage til væksten i EU's nye medlemsstater.
Med hensyn til kandidatlandenes deltagelse i EIB-organet konstaterer Kommissionen med tilfredshed, at medlemsstaterne endelig er nået til enighed om en ændring af traktaten, når det gælder EIB's administration og dens tegnede kapital i forbindelse med tiltrædelsen. Dette vil - når først vi har fået kandidatlandenes samtykke - gøre det muligt for de nye medlemsstater af deltage i EIB-organet umiddelbart efter tiltrædelsen.
Endelig har jeg i forbindelse med det fjerde og sidste punkt en meget kort bemærkning til trepartsaftalen mellem EIB, Revisionsretten og Kommissionen. Efter Kommissionens opfattelse er trepartsaftalens grundprincipper et udtryk for en korrekt balance mellem Revisionsrettens og EIB's rettigheder, og disse principer bør ikke ændres. Hvad EU-budgettet angår, har Revisionsretten ifølge trepartsaftalen adgang til en lang række oplysninger om bankens operationer inden for rammerne af dens mandater, og den har ret til at få yderligere oplysninger, hver gang den ønsker det. Kommissionen bifalder Parlamentets initiativ, hvor man opfordrer de berørte parter til at tage aftalen op til fornyet overvejelse. Dette initiativ vil uden tvivl give mulighed for at ajourføre nogle tekniske og administrative aspekter i lyset af de ændringer, der er sket.
Fru formand, jeg vil sige lidt om Budgetkontroludvalgets udtalelse til denne betænkning. Mit udvalg og jeg er taknemmelige for, at ordføreren og det ansvarlige udvalg har valgt at medtage så mange af de synspunkter, vi har fremført. Mange tak for det!
Den Europæiske Investeringsbank har i mange år været en af Unionens mere anonyme magthavere. Samtidig har Den Europæiske Investeringsbank en meget stor indflydelse i kraft af den omfattende udlåning både til medlemslande og til kandidatlande. Det er rimeligt med en mere omfattende politisk debat om bankens kurs og også et mere omfattende eftersyn af bankens virksomhed fra de andre EU-institutioners side.
Årsagen til, at Den Europæiske Investeringsbank har været en relativ anonym magthaver i EU, er uden tvivl dette organs specielle status. Det er en bank, som desuden dybest set ejes af medlemsstaterne, og som samtidig er en del af EU. Vi foreslår et grundigere eftersyn bl.a. via følgende forslag:
Vi vil øge Revisionsrettens adgang til information fra Den Europæiske Investeringsbank. På sigt bør denne adgang til information være magen til adgangen til information fra Den Europæiske Centralbank. Dette kan ske via en trepartsoverenskomst, som fremover skal revideres.
Vi ser gerne et øget samarbejde mellem vores udvalg, Budgetkontroludvalget, og Den Europæiske Investeringsbank. Den Europæiske Investeringsbanks direktør er f.eks. velkommen på vores møder. Vi vil også gerne stifte bekendtskab med flere dokumenter om revisionen internt i Den Europæiske Investeringsbank.
Hr. formand, jeg vil gerne kort kommentere en hændelse, som fandt sted i morges på vores gruppemøde. Gruppen havde inviteret fru Andreasen til at komme og forklare nogle tekniske oplysninger om regnskabssystemerne. Til vores store overraskelse gik det op for os, da vi ankom, at hun havde fået mundkurv på af Kommissionen og ikke måtte give oplysninger til hverken de samlede parlamentsmedlemmer eller den tilstedeværende presse.
Et klart flertal i vores politiske gruppe vil spørge, om Kommissionen kan forklare, hvorfor fru Andreasen ikke måtte give os tekniske oplysninger om et væsentligt emne, som vi skal have kendskab til. Men måske mere vigtigt må Kommissionen gerne forklare, hvorfor rammeaftalen mellem Kommissionen og Parlamentet ikke giver os parlamentsmedlemmer lov til at tale med folk om tekniske spørgsmål, og i hvor stor udstrækning Kommissionen er trængt ind i vores institution. Det er op til vores Præsidium at bestemme, og vi ønsker klarhed på det punkt.
Det er en sag for Formandskonferencen og ikke Præsidiet. Men fru Schreyer holder et indlæg senere, og hvis De ønsker, at hun skal tage sig af sagen, har hun lov til det - det er helt op til hende.
Hr. formand, jeg har en anmodning til formandskabet. Europa-Parlamentet har, hvis mine informationer er korrekte, inviteret alle de gamle modtagere af Sakharovprisen til Strasbourg for at deltage i Parlamentets møde.
Kunne formandskabet sende et officielt brev til den tyrkiske regering og anmode om en særlig udrejsetilladelse for fru Zana?
De har æren af at sidde i Formandskonferencen, og det er en sag for Formandskonferencen. De kan skrive til formanden. Jeg er sikker på, at De kan ringe og tale med ham.
. (ES) Hr. formand, hr. generalsekretær, mine damer og herrer, jeg har den fornøjelse at fremlægge Den Europæiske Revisionsrets årsberetning for 2001 for Dem i dag.
Jeg har opdelt mine bemærkninger i fire hovedafsnit: for det første analysen af budgetforvaltningen, for det andet opfølgningen på Rettens tidligere bemærkninger, for det tredje revisionserklæringen (DAS) og for det fjerde reformen af Kommissionen.
For andet år i træk har der været et stort overskud på budgettet, mere end 15.000 millioner euro (16% af det endelige budget). Overskuddet skyldes annulleringen af bevillinger især på grund af forsinkelser af gennemførelsen af strukturforanstaltningerne. Det ville have været på sin plads at ændre budgettet for at fastholde balancen mellem udgifts- og indtægtsoverslag.
Et andet væsentligt træk ved budgetforvaltningen var den lave udnyttelsesgrad for betalingsbevillingerne på visse områder. For strukturfondenes vedkommende lå udnyttelsesprocenten under 70, det laveste siden 1999.
Forsinkelser kendetegnede ligeledes anvendelsen af førtiltrædelsesstøtten, navnlig for Sapard-programmet, hvor kun 9,2% af bevillingerne blev udbetalt. Hvad mere er, modtog de endelige modtagere under dette program kun 1 million euro. Hvis gennemførelsestempoet ikke sættes i vejret, vil bevillingerne skulle annulleres i 2003.
Kommissionen skal fortsætte sine bestræbelser på at afslutte regnskaberne ved at annullere de forpligtelser, der ikke længere kan gennemføres. De uindfriede forpligtelser beløber sig til 12.000 millioner euro for den eksterne bistand og næsten 3.000 millioner for de nye førtiltrædelsesinstrumenter.
Gennemførelsesgraden for De Europæiske Udviklingsfonde er lige så ringe. Efter fire år er kun 30% af bevillingerne under den ottende EUF blevet udbetalt.
Sammenfattende skal prognoserne for gennemførelse og udbetaling vedrørende disse programmer være mere realistiske, og der skal tages hensyn til de enkelte landes evne til at absorbere støtten. Dette vil resultere i et mere nøjagtigt beregnet og afbalanceret budget.
Retten har analyseret, hvordan de tidligere bemærkninger er blevet fulgt op. Generelt har Kommissionen taget de nødvendige skridt til at rette op på de påpegede mangler. F.eks. er toldprocedurerne for passiv forædling blevet forenklet, lovgivningen for blandede selskaber i fiskerisektoren er blevet forbedret, og udbudsprocedurerne under Tacis-programmet er blevet revideret.
Inden for andre sektorer har udviklingen været mindre tilfredsstillende. Det gælder støttesystemet for hård hvede, hvor de mangler, som Retten påpegede i 1998, stadig gør sig gældende, og hvert år bruges omkring 450 millioner euro unødvendigt. Det gælder også den fælles markedsordning for sukker, hvor der trods reformen i 2001 fortsat er problemer med overproduktion og høje priser.
Når Revisionsopfølgningsudvalget går i gang med sit arbejde, er jeg sikker på, at Kommissionen bliver i stand til hurtigere at følge op på Rettens beretninger.
Det er Rettens opfattelse, at regnskaberne for 2001 giver et troværdigt billede af Fællesskabernes indtægter og udgifter og deres økonomiske situation. Men i beretningen udtrykkes der visse forbehold og bemærkninger, hvoraf størstedelen vedrører mangler i regnskabssystemerne, som Retten tidligere har påpeget.
I sit svar på vores beretning erkender Kommissionen disse mangler og lover at fremlægge en plan for modernisering af regnskabssystemerne inden udgangen af 2002. Retten vil gennemgå udformningen og gennemførelsen af denne plan og vil holde Parlamentet underrettet om sine fremskridt.
Som i tidligere år finder Retten, at de underliggende transaktioner for indtægter, forpligtelser og administrationsudgifter er lovlige og formelt rigtige. Men på grund af de fejl, vi har påpeget, kan vi ikke afgive denne erklæring for de øvrige betalinger.
De fleste fejl blev konstateret for betalinger inden for landbrugspolitikken og strukturforanstaltningerne - med andre ord på de områder, hvor Kommissionen og medlemsstaterne er fælles om forvaltningen, og som udgør omkring 80% af budgettet. En reduktion af fejlfrekvensen vil kræve betydelige forbedringer af administrationen og kontrolsystemerne hos både Kommissionen og medlemsstaterne.
Næste punkt på dagsordenen er betænkning (A5-0397/2002) af Sörensen for Udvalget om Borgernes Friheder og Rettigheder og Retlige og Indre Anliggender om forslag til Rådets direktiv om udstedelse af tidsbegrænset opholdstilladelse til ofre for organiseret ulovlig indvandring eller menneskehandel, der samarbejder med de kompetente myndigheder (KOM(2002) 71 - C5-0085/2002 - 2002/0043(CNS)).
Hr. formand, ærede medlemmer af Europa-Parlamentet, inden jeg tager fat på selve diskussionen af fru Sörensens betænkning, vil jeg gerne give udtryk for vores store tilfredshed med hendes arbejde og takke hende for hendes personlige engagement i bekæmpelsen af den skammelige forbrydelse, som menneskehandel udgør.
Det direktivforslag, som vi diskuterer i dag, angår jo et særdeles bekymrende problem: den ulovlige indvandring i dens to særlig afskyelige former, dels fremkomsten af menneskesmuglernetværk, der arbejder af alt andet end humanitære årsager, dels udnyttelsen af udlændinge i forbindelse med menneskesmuglingen. Mere præcist vedrører dette direktiv ofrene for menneskehandel og menneskesmugling, to former for kriminalitet, der i øvrigt ikke bør sammenblandes.
Et af nøgleelementerne i optrævlingen af de netværk, der udnytter indvandrerne, består i at få oplysninger. Ofrene er de første, der kan give myndighederne oplysninger, og uden disse oplysninger vil myndighederne have sværere ved at bekæmpe smuglernetværkene. Formålet med dette forslag er derfor at styrke de instrumenter, der benyttes til at bekæmpe netværkene, ved at indføre en tidsbegrænset opholdstilladelse for ofre for ulovlig indvandring eller menneskehandel, der skal tilskynde dem til at samarbejde med de ansvarlige myndigheder imod disse forbrydelsers gerningsmænd, men undgå enhver form for misbrug i anvendelsen af denne mekanisme.
Det bør fremhæves, at siden menneskehandel og hjælp til ulovlig indvandring ofte er tæt forbundne, dækker tekstens anvendelsesområde begge forseelser, fordi det i bund og grund drejer sig om den samme kamp.
Hr. formand, lad mig allerførst takke de kolleger, som har brugt så meget af deres tid og energi på, hvad der efter min mening har været et meget frugtbart samarbejde.
I midten af september blev der i denne sal arrangeret langt den vigtigste konference indtil nu omkring temaet menneskehandel. Den var arrangeret af Den Internationale Organisation for Migration og Kommissionen. Resultatet deraf er den såkaldte Bruxelles-erklæring, og heri kan De tydeligt se den centrale betydning af det direktiv, som der i dag skal stemmes om. Det er vigtigt, at der med det samme gøres opmærksom på, at menneskehandel og menneskesmugling i dag udgør en integreret del af vores økonomi. Det drejer sig i virkeligheden om at behandle mennesker, som om de udelukkende var handelsvarer. Ofre for menneskehandel er samtidig ofre for en hel række former for misbrug og forbrydelser.
Menneskehandel er i mellemtiden også blevet et emne, der drøftes i udvalg, og næsten alle synes nu at ville markere sig på dette område. Man overser ofte, at handel med mennesker griber om sig, fordi korruption, men også ligegyldighed og vantro griber om sig. I en række lande, som snart hører ind under EU, sælger forældre deres børn i håb om at give dem en bedre fremtid.
Dette forslag til et direktiv er et første, men derfor vigtigt skridt til omsider at gøre noget konkret. Direktivet beder medlemsstaterne om at udstede en tidsbegrænset opholdstilladelse til ofre for menneskesmugling eller for menneskehandel, som er rede til at samarbejde med de kompetente myndigheder. Kernen i forslaget er, at myndighederne og ofrene har samme interesser her, nemlig at de kriminelle netværk fjernes. Kommissionen har kombineret menneskehandel og menneskesmugling i dette særlige direktiv. Det forholder sig faktisk sådan, at de to ting i juridisk forstand klart er forskellige, men i virkeligheden er det yderst vanskeligt at skelne mellem dem.
Forslaget til direktiv er imidlertid udarbejdet på grundlag af det solide kendskab til praksis, som eksperter, der arbejder på området, har. Den erfaring, som vi f.eks. har gjort i Belgien, beviser, at tidsbegrænset opholdstilladelse ikke forfejler sit mål. Også andre medlemsstater har sådanne systemer, om end med skiftende succes. Jeg støtter fuldt ud Kommissionens forslag, og det er af væsentlig betydning, at der ikke røres ved det indholdsmæssigt. Dette betyder først og fremmest, at nogle ændringsforslag, som Udvalget om Borgernes Friheder berørte, ikke er acceptable, for mig især ændringsforslag 7 og 27, af den enkle grund, at de ødelægger hele forslaget. De gør det til en tom skal. At stemme for disse ændringsforslag er en næppe skjult godkendelse af den organiserede kriminalitets praksis.
Jeg vil sige, at dette direktiv står og falder med de minimale sociale foranstaltninger for ofrene. Et offer vil aldrig samarbejde, hvis vedkommende ikke tilbydes begyndelsen til et alternativ til den situation, som vedkommende befinder sig i. Lad mig lige kort begrunde to andre aspekter.
For det første ville nogle gerne have, at dette direktiv med det samme også anvendes for mindreårige. Ved første øjekast er dette tilsyneladende en god idé, simpelthen fordi man aldrig kan gøre nok for den yderst sårbare situation, som mindreårige befinder sig i. Men det glemmes, at det, som dette direktiv tilbyder, egentlig kun er et minimum. I alle medlemsstater tilbydes mindreårige i dag meget mere, og det ville derfor virkelig være et tilbageskridt, hvis mindreårige kun fik tildelt en sådan minimal beskyttelse og minimale rettigheder. Dette ændrer ikke ved den kendsgerning, at der absolut er behov for særlige bestræbelser for mindreårige ofre.
Til sidst vil jeg lige tydeliggøre noget i forbindelse med en række oprindelige ændringsforslag stillet af fru van der Laan, nemlig ændringsforslag 20, 25 og 35. Med sit alerte juridiske sindelag forestiller hun sig muligheden for, at kontakt mellem offer og forbryder i visse tilfælde kan tillades af myndighederne for at fremme efterforskningen. Det er en fristende tanke, men det er imidlertid juridisk problematisk i en række lande. Der er desuden en reel risiko for bortførelse eller endda manipulation og intimidering. Ofre, som vil samarbejde med myndighederne, vil absolut ikke have kontakt med forbryderne, ikke engang på afstand.
Endvidere vil jeg understrege, at specialiserede og anerkendte ngo'er, men også internationale organisationer og offentlige myndigheder spiller en særlig rolle i dette direktiv. Som også fru van der Laan med rette sagde - og selv om dette på grund af en teknisk fejl ikke er kommet med i den foreliggende tekst, er det opført på stemmelisten - spiller ngo'er også en særlig rolle som mellemled mellem efterforsknings- og retsforfølgelsesinstanser på den ene side og ofret på den anden side. I den forbindelse er det også vigtigt at understrege, at det, hvad angår ngo'erne, virkelig skal dreje sig om ngo'er, der er anerkendt af staten. Når alt kommer til alt kan alle, også forbrydere, oprette ngo'er. Eller hvad der ikke sjældent sker, kan ngo'er infiltreres og manipuleres. Derfor tror jeg, at alle, som beskæftiger sig med dette emne, skal underskrive en adfærdskodeks.
Hr. formand, mine damer og herrer, ifølge internationale vurderinger transporterer menneskehandlere hvert år op til 700.000 mennesker, mest kvinder og børn. Alene fra de central- og østeuropæiske stater lokkes årligt 120.000 kvinder til EU. I disse tal er ikke medregnet hverken ulovlig indvandring eller menneskesmugling. Det tydeliggør det store behov for koordinerede tiltag mod denne form for organiseret kriminalitet. Direktivforslaget, som tager sigte på at indføre tidsbegrænset opholdstilladelse for ofre, som samarbejder med de kompetente myndigheder, er et vigtigt skridt. Der har hidtil ikke været tværeuropæiske regler for behandling af ofre for organiseret ulovlig indvandring og menneskehandel. Men vi har brug for europæiske standarder, hvis vi skal bekæmpe denne form for kriminalitet. Den tidsbegrænsede opholdstilladelse, som foreslås her, vil ikke undergrave den nuværende praksis med at udvise ulovligt indrejste personer. Myndighederne får i stedet mulighed for at få informationer og belastende materiale fra samarbejdsvillige ofre, så menneskehandlere og -smuglere kan pågribes og retsforfølges.
En omgående udvisning af ofrene forbedrer ganske vist statistikkerne, men det bringer os ikke et skridt nærmere målet, nemlig en effektiv bekæmpelse af organiseret kriminalitet, hvorimod en tidsbegrænset opholdstilladelse til samarbejdsvillige ofre gør det muligt at få indblik i strukturer, at sprænge kriminelle netværk og at få gerningsmændene retsforfulgt. Det må være vores mål.
Jeg vil her gerne takke fru Sörensen endnu en gang for det engagement, som hun har lagt i denne betænkning. Jeg vil også gerne takke Kommissionen og de andre grupper for det nyttige samarbejde, som efter min mening har ført til et godt slutresultat i denne betænkning.
Hr. formand, hr. kommissær, vi skal stemme om en tekst af meget stor betydning. Det er vores opgave at kæmpe imod udviklingen af smuglernetværk, som udnytter mænd, kvinder og børn til menneskehandel, og målet er naturligvis at indføre en tidsbegrænset opholdstilladelse for ofrene for disse netværk, når de samarbejder med retsvæsenet eller politiet. Faktisk har en sådan foranstaltning været gældende i Belgien, Nederlandene og Italien, og den har haft en yderst positiv virkning.
Betænkningen fra Patsy Sörensen, som jeg især gerne vil takke i dag, henviser til den europæiske menneskerettighedskonvention og EU's charter om grundlæggende rettigheder. Ngo'erne skal skærpe deres støtte til ofrene for menneskehandlen, og vi har styrket ofrenes rettigheder ved at give dem tilladelse til at søge om asyl. Det ville være uretfærdigt at nægte dem denne ret, fordi de ofte kun har falske identitetspapirer. Vi skal lægge mærke til, at det er af altafgørende betydning, at medlemsstaterne forpligtes til at holde menneskehandlerofrenes identitet skjult ved kun at arrangere lukkede retsmøder.
Vi står således lige foran et stort gennembrud i Europa i bekæmpelsen af menneskehandlen. Men jeg henleder opmærksomheden på ændringsforslag 7 og 27, som nægter indehaverne af opholdstilladelser ret til adgang til arbejdsmarkedet, erhvervsuddannelser og undervisning. Denne ret er fastlagt i artikel 12 i Kommissionens forslag. Ophævelse af denne bestemmelse ville fuldstændigt forvanske direktivet. De ofre, som lades i stikken uden håb om at kunne ændre deres situation, vil have meget vanskeligt ved at samarbejde med politimyndighederne og vil nemt kunne løbe lige i armene på mafianetværkene igen. Vores opgave er at styrke ofret og hjælpe ham med at få opholdstilladelse fra det øjeblik, han har afbrudt enhver forbindelse til det kriminelle netværk. Lad os huske på, at det står medlemsstaterne frit for at knytte udstedelsen af en opholdstilladelse sammen med et rehabiliteringsprogram, der sigter mod at integrere ofret i modtagerlandet eller fremme vedkommendes tilbagevenden til oprindelseslandet. Vi skylder ofrene hjælp og bistand. Det er på den måde, vi kan sikre, at de ikke falder i igen.
Hr. formand, hr. kommissær, hver eneste dag skændes og krænkes mennesker i Europa, hvis eneste ønske er at skaffe sig en fremtid, et nyt liv - for dem selv eller deres familie - på vores kontinent. Disse menneskers længsel udnyttes groft af alle mulige former for profitmagere. Folk, der transporterer dem til Europa, og folk, som i vores egne medlemslande udnytter disse menneskers udsathed. Mange unge kvinder får deres liv slået i stykker med prostitution og stoffer. Andre udnyttes i risikofyldte job til en ussel løn og står uden for alle former for sociale sikkerhedsnet. Menneskesmugling og menneskehandel skal derfor bekæmpes med alle retsstatens midler.
Nærværende direktiv giver os en ekstra mulighed for at få fat i de store fisk. Vi har selvfølgelig et ansvar for at hjælpe ofrene og give dem mulighed for at få et bedre liv. Jeg tror, at mange kan have grund til at blive i Unionen, såfremt de ønsker det, men det skal ske via de sædvanlige kanaler. Det handler om ved ofrenes hjælp at finde frem til de store skurke. Samtidig skal der være en rimelig og klar balance mellem at hjælpe ofrene og komme forbrydelserne til livs - en kombination af humanisme og retssikkerhed.
Sörensens forslag forbedrer direktivet, men det kan blive endnu bedre. Sörensen har selv været inde på en del forslag. Det handler om selvstændige organisationer og statslige myndigheders ansvar, men det handler også om at indføje i direktivet, at ofret skal have adgang til arbejdsmarkedet, hvilket ikke ser ud til at være tilfældet i dette forslag. Jeg vil gentage det, der allerede er sagt, nemlig at det er klart, at man skal kunne tage sig af de bekymringer og store problemer, som man har, når man er så udsat. Jeg vil takke hr. Sörensen for en yderst fin indsats.
Hr. formand, der er vel ingen her i salen eller uden for den, som ville sige, at de ikke vil bekæmpe denne form for kriminalitet. Jeg forstår mere end vel, at politi og anklagemyndigheder længes efter et rammedirektiv. Vi politikere må dog tage hensyn til en helhedsbedømmelse og, præcis som den foregående taler sagde, "afbalancere de forskellige interesser".
Jeg bryder mig ikke om tekster, som blander forbrydelser mod individet og forbrydelser mod staten sammen. Vi har fået problemer med det i tidligere direktiver om netop den såkaldte trafficking. Vi har naturligvis brug for et bilateralt politisamarbejde, som er sit navn værdigt. Det er netop det, der er et af problemerne. Det hjælper altså ikke med et direktiv. Flertallet af de mennesker, der handles med i dag, er kvinder og børn, som udnyttes seksuelt. Jeg kan ikke støtte denne betænkning, eftersom jeg synes, at det for disse mennesker handler om kynisme.
Hr. formand, Kommissionens forslag er et hæderligt forsøg på, at Unionen får mere styr på menneskesmugling og menneskehandel. De dramatiske omstændigheder omkring ulovlig indvandring er nedværdigende. De forbrydere, som ikke kender til skånsel i deres jagt efter indtjening af store pengebeløb, skal der gribes ind over for med alle lovlige midler. Det middel, der foreslås her, kan bidrage til det. I Nederlandene blev der for nogle år siden med succes indført lignende lovgivning for ofre for menneskehandel.
Fru Sörensen lægger imidlertid med det samme fingeren på det ømme punkt i Kommissionens forslag. Definitionen "ofre for organiseret ulovlig indvandring" er utydelig. Hun foreslår, at den baseres på FN-protokollen mod smugling af indvandrere, og at udtrykket "ofre for menneskesmugling" anvendes. Kommissionen er imod at følge dette eksempel nøjagtigt for at undgå misforståelser. Direktivet vedrører nemlig en anden gruppe mennesker end dem i FN-protokollen. Direktivet vedrører kun dem, som på en rimelig måde kan betragtes som ofre, og som har været udsat for trusler på livet eller krænkelser af deres fysiske integritet. Jeg forstår denne argumentation, men jeg tror, at Kommissionens definition vil skabe mindst lige så mange misforståelser. Faktisk drejer det sig om de samme begreber. Problemet er netop, at det i begrebet skal komme til udtryk, at det drejer sig om mennesker, som har lidt uforholdsmæssig stor skade.
Jeg erklærer Europa-Parlamentets session, der blev afbrudt den 4. december 2002
Det endelige forslag til dagsorden som opstillet af Formandskonferencen på mødet den 12. december i overensstemmelse med forretningsordenens artikel 110 og 110a er omdelt.
Hr. formand, jeg forstår, at det ikke er muligt at anmode om en ændring, men er det tilladt at protestere mod en ændring, som Formandskonferencen har indført? I dag skulle vi have diskuteret Napolitano-betænkningen om regionale og lokale myndigheders rolle i den europæiske integration. Det er et yderst vigtigt emne, og Parlamentet skulle have været klar med en udtalelse til konventet inden årets udgang. Rådet (fiskeri) drøfter f.eks. i denne uge torskebestandene og den fælles fiskeripolitik. Skotland, som er meget interesseret i dette, har for øjeblikket en statistrolle. Regionernes rolle i Europa er af stor betydning for befolkningen i hele Europa, og Parlamentet har ved hjælp af en aftale mellem de store partier afslået at drøfte det, selv om vi har haft det liggende siden juli måned. Det er skandaløst, at betænkningen er blevet taget af dagsordenen.
Formandskonferencen foreslår at opføre denne betænkning på dagsordenen for mødeperioden i januar.
Hvad angår den meddelelse, som fru Diamantopoulou vil afgive kl. 17.00 om pensionsordningernes fremtid, ønsker Kommissionen at afgive endnu en meddelelse ved fru Schreyer om moderniseringen af regnskabsvæsenet.
Da begge disse emner er af en vis interesse og substans, vil det sandsynligvis betyde, at den taletid, der oprindelig var afsat til dette punkt, vil blive overskredet. Måske burde den person, som har forsædet, selv have lov til at vurdere, om spørgetiden skal forlænges, således at vores kolleger kan få lejlighed til at stille spørgsmål vedrørende disse to vigtige meddelelser.
Hr. formand, det er et acceptabelt forslag, men vi risikerer igen, at parlamentsmedlemmernes mulighed for at stille spørgsmål til Kommissionen i spørgetiden begrænses. Bliver spørgetiden i givet fald forlænget?
Hr. MacCormick, planen er ikke, at de skal konkurrere med hinanden, men eventuelt at forlænge mødet.
I morgen kl. 12.00 uddeles Sakharov-prisen. Kl. 17.00 fejrer vi i værelse WIC 100 sammen med mange af de tidligere prisvindere 15-årsdagen for Sakharov-prisen.
Der vil blive afholdt en sammenkomst kl. 18.30, og der bliver lavet en særudstilling i anledning af 15-årsdagen, som finder sted i området uden for værelse WIC 100.
Hr. formand, har De tilfældigvis nye oplysninger fra den tyrkiske regering vedrørende Leila Zana?
Jeg har rejst spørgsmålet på Formandskonferencens møder og ved andre lejligheder, navnlig i min kontakt med de tyrkiske myndigheder. Jeg har ikke flere oplysninger, end De har fra Deres korrespondance. Jeg agter imidlertid at vende tilbage til spørgsmålet, når jeg skal tale i morgen eftermiddag, ud fra den antagelse, at vores ønsker ikke på dette tidspunkt er blevet opfyldt.
Hvad angår redegørelserne fra Rådet og Kommissionen om søfartssikkerhed og foranstaltninger til afhjælpning af virkningerne af Prestige-katastrofen, har jeg modtaget en anmodning fra De Europæiske Socialdemokraters Gruppe, som ønsker at indgive beslutningsforslag som afslutning på forhandlingen.
Hr. formand, det vil jeg gerne opponere imod. Så sent som i sidste måned stillede vi et beslutningsforslag om dette meget vigtige emne, og en udtalelse om denne frygtelige katastrofe skulle have været indført i erklæringen fra København. Vi mener ikke, at det er passende med yderligere beslutninger om dette emne, og hele denne sag ville efter vores mening tværtimod have fået mere vægt, hvis der var blevet udarbejdet noget i forbindelse med København-erklæringen. Vi er derfor imod forslaget fra PSE-Gruppen.
Hr. formand, uden at komme ind på de nøjere detaljer i sagen og i henhold til den information, vi har fået, involverer denne katastrofe på nuværende tidspunkt mindst fire EU-lande, nemlig Spanien, Frankrig, Portugal og Danmark. Det drejer sig ikke blot om sikkerhed til søs, men det er et tværgående emne, der angår mindst fire udvalg (Udvalget om Miljø- og Sundhedsanliggender og Forbrugerpolitik, Fiskeriudvalget, Udvalget om Udvikling og Samarbejde og Udvalget om Retlige Anliggender og det Indre Marked). Derfor må vi ikke blot i lyset af den katastrofale situation i Galicien, men også med tanke på EU som helhed komme med et svar og også overveje noget, som er vigtigt, og som jeg håber, PSE-Gruppen vil være enig i - det var den i det mindst i sidste uge - nemlig oprettelsen af en undersøgelseskomité.
Hr. formand, jeg vil gerne spørge om noget andet vedrørende onsdag. Hvorfor er tiden til spørgsmål til Rådet endnu en gang blevet reduceret med en halv time? Jeg vil samtidig gerne protestere mod dette. Som De ved, anser jeg retten til at stille spørgsmål for en grundlæggende parlamentarisk rettighed. Jeg beklager, at dette sker oftere og oftere.
Svaret er, hr. Posselt, at vi har udarbejdet en meget omfattende dagsorden for Rådet. De skal være her indtil kl. 19.00. Vi har allerede afsat tiden til andre spørgsmål, herunder det spørgsmål, som vi lige har stemt om.
Der blev truffet en stor historisk beslutning under Det Europæiske Råds møde i København. Der blev rejst en række spørgsmål, som har særlig institutionel interesse for Parlamentet. Jeg vil informere Dem om disse. Grupperne kan gennemgå dem nærmere under drøftelsen med det danske formandskab.
Et af spørgsmålene er en principaftale om, at vi inden udgangen af januar skal have arbejdet os igennem procedurerne med udnævnelsen af de 10 nye kommissærer fra tiltrædelseslandene og med udnævnelsen af den nye Kommission, der skal efterfølge Prodi-Kommissionen. Arbejdet er allerede i gang. Udvalgene og grupperne har stillet en række forslag, men vi skal afslutte processen inden udgangen af januar. Jeg vil gøre grupperne opmærksom på, at vi inden dette tidspunkt skal færdiggøre kalenderen for 2004 vedrørende udnævnelsen af Kommissionen, valgdatoer og vores interne procedurer.
For det andet ser det ud til, at der er sket betydelige fremskridt - hvilket jeg takker mine kolleger for - med udarbejdelsen af en interinstitutionel aftale om bedre regulering og lovgivning. Vi har i princippet forpligtet os til på tværs af institutionerne at forsøge at afslutte dette punkt før topmødet i Bruxelles til foråret. Vi har flere måneder til at arbejde os igennem de resterende spørgsmål, før tidsfristen udløber. Jeg minder de grupper og forskellige udvalg, der arbejder med sagen, om dette.
Næste punkt på dagsordenen er betænkning (A5-0405/2002) af Kreissl-Dörfler for Det Midlertidige Udvalg om Mund- og Klovsyge om bekæmpelse af mund- og klovsygen i Den Europæiske Union i 2001 og om fremtidige præventive foranstaltninger til forebyggelse og bekæmpelse af dyresygdomme i Den Europæiske Union (2002/2153(INI)).
. (DE) Hr. formand, hr. kommissær Byrne, kære kolleger, først vil jeg gerne takke alle de kolleger, som har medvirket til arbejdet i udvalget og til betænkningen. Min særlige tak gælder vores formand, fru Redondo, sekretariatet, som har ydet et fremragende stykke arbejde, den videnskabelige tjeneste og Kommissionen.
I februar 2001 havde vi det nok alvorligste hidtil kendte udbrud af mund- og klovsyge i Europa. Irland, Nederlandene, Frankrig og i særlig grad Storbritannien var ramt. Alene i Storbritannien, hvor sygdommen også brød ud, blev der ifølge officielle skøn slået 6,5 millioner dyr ned i forbindelse med bekæmpelsen af sygdommen. Andre kilder taler om op til 10 millioner. I Nederlandene drejede det sig om 285.000 dyr, og i Frankrig, med fire udbrud, om 65.000 dyr. Konsekvenserne var katastrofale for alle involverede. En fremtidig sygdomspolitik, som kun er baseret på at udrydde virus ved at slå dyrene ned, er ikke fornuftig, og den vil heller ikke længere blive accepteret af befolkningen i EU.
For at yde sit bidrag til en forbedret politik, ikke kun i EU, nedsatte Parlamentet i begyndelsen af dette år et midlertidigt udvalg, ikke et undersøgelsesudvalg, som det desværre ser ud til, at nogle kolleger hårdnakket bliver ved med at tro. Vores opgave var bl.a. på grundlag af talrige høringer og besøg at analysere forløbet i de berørte stater, underkaste dem en fair vurdering og på baggrund af erfaringerne at drage konklusioner for en ny mund- og klovsygepolitik i Europa. Det betyder også, at vi ikke har dommerfunktion og heller ikke er i stand til at mægle i striden mellem videnskabsfolkene. Vi kan ikke komme med domme i betænkningen, for slet ikke at tale om fordomme, som vi i øvrigt ikke kan bevise. Det havde vi ikke kompetence til, og vi havde heller ikke de rette instrumenter til det. Og jeg er sikker på, kære kolleger, at enhver anden regering i EU, som havde stået med et tilsvarende udbrudsscenario - 50-70 udbrud samtidig, spredt ud over hele landet, og også hos får - nok ville have haft lignende problemer at slås med.
Som vi ved i dag, var de eksisterende nødplaner efter 1992, hvor vaccinationen i EU blev indstillet af erhvervs- og handelspolitiske årsager, utilstrækkelige og kun udarbejdet med henblik på et begrænset antal udbrud, ikke et sådant worst case scenario. "Aflivning frem for vaccination, eller kun vaccination med efterfølgende aflivning", sådan lød devisen, især da Det Internationale Kontor for Epizootier, OIE, først gav prædikatet "mund- og klovsygefri" uden vaccine igen 12 måneder efter den sidste vaccination. Siden maj i år har det været seks måneder, det er et kæmpe fremskridt. Vi går ind for tre måneder.
Jeg vil gerne kort nævne nogle af vores vigtigste krav. Fremtidens bekæmpelsespolitik skal ikke kun bestå af effektive nødplaner, alle medlemsstaterne skal også kontrollere, om deres kommunikations- og beslutningsstrukturer fungerer, når det bliver alvor, og afholde øvelser henover grænserne. Ligeledes er det nødvendigt, at der i planerne i langt højere grad end hidtil tages højde for de psykosociale konsekvenser af en bekæmpelsespolitik for de berørte landmænd og alle de mennesker, som pålægges begrænsninger i deres bevægelsesfrihed. Desuden skal vi være mere opmærksomme på den biologiske sikkerhed. Hver enkelt landmand skal være påpasselig med, hvad han giver sine dyr at æde, hvem han køber sine dyr af, og hvor hurtigt han sætter dem sammen med den gamle bestand. For det var en landmand, som ikke arbejdede ansvarligt, som forårsagede udbruddet af sygdommen i Storbritannien. Desuden skal identificeringen af dyrene og dermed deres mærkning forbedres. Desuden er det vigtigt så vidt muligt at forhindre illegal import af animalske produkter fra lande, hvor mund- og klovsyge er endemisk. Kommissionen har allerede besluttet, at f.eks. rejsende fra disse lande ikke længere må indføre sådanne produkter. Vores vigtigste mål for den fremtidige sygdomsbekæmpelse er dog, at nødvaccination med henblik på at lade dyrene leve og anvende deres produkter regionalt bliver betragtet som et fuldgyldigt middel. Det ville være en afgørende forbedring i forhold til tidligere. Det er nemlig fortsat hævet over enhver tvivl, at kødet og de øvrige produkter fra vaccinerede dyr overhovedet ikke er sundhedsfarlige for mennesker. Her er der et stort behov for oplysning.
Jeg vil imidlertid gerne præcisere, at en angrebet bestand altid vil blive slået ned, og det samme gælder dyr, som har haft farlige kontakter. Vi vil ikke vende tilbage til en generel vaccination lige med det samme, bl.a. af økonomiske grunde og af hensyn til det indre marked. Det er der hidtil heller ingen seriøse eksperter, der har krævet under høringerne. Lad derfor være med at give folk falske forhåbninger. Det ville virkelig være uansvarligt.
Ikke desto mindre er det nødvendigt fortsat at forske med henblik på at finde en egnet og varig markørvaccine, som kan dække alle serotyper, så man sikkert kan skelne vaccinerede dyr fra syge. Desuden var det frem til 1990 kun kvæg, der blev vaccineret i Tyskland, ikke andre dyr.
Kære kolleger, jeg er overbevist om, at vi med den politik, som vi foreslår, ikke igen vil komme til at se billeder som dem, der sidste år gik verden rundt.
Til sidst en bemærkning om afstemningen. Stem for mine ændringsforslag og for dem fra Den Socialdemokratiske Gruppe. For med disse forslag eliminerer vi også en række beskyldninger mod den britiske regering, som vi i Parlamentet - og det er min personlige opfattelse af parlamentarisk praksis - ikke kan rejse på den måde, og som heller ikke er berettigede. Jeg har skam forståelse for, at de er fremsat i politisk overmod, jeg er jo også politiker. Men jeg beder Dem klare Deres stridigheder hjemme. Europa-Parlamentet er den mest uegnede platform af alle til det formål. Desuden er der 14 andre medlemsstater i EU foruden Storbritannien. Det er vigtigt, kære kolleger, at ikke kun den britiske regering, men også Rådet, Kommissionen, kandidatlandene, Det Internationale Kontor for Epizootier og andre stater, f.eks. USA, Australien, Argentina og Sydafrika, kan tage vores betænkning alvorligt. Vi har brug for en verdensomspændende strategi for sygdomsbekæmpelsen, for mund- og klovsyge er ikke nogen britisk sygdom, den er international. Jeg synes, at det er lykkedes fint for os på vegne af borgerne i de 15 medlemsstater at diskutere denne problematik fornuftigt og nå frem til nogle fremadrettede konklusioner. Én ting er nemlig desværre helt sikker, det næste udbrud af mund- og klovsyge kommer bestemt. Spørgsmålet er kun hvor, hvornår og med hvilken styrke. Det skal vi være rustet til.
Hr. formand, jeg er taknemmelig for det hårde arbejde, Parlamentet og i særdeleshed Det Midlertidige Udvalg om Mund- og Klovsyge har udført på baggrund af erfaringerne fra mund- og klovsygen i 2001. Jeg ønsker især at takke fru Redondo Jiménez for en effektiv og objektiv indsats som formand for udvalget og hr. Kreissl-Dörfler for en upartisk, direkte og fremsynet behandling af emnet i sin betænkning såvel som udvalgets sekretariat.
Mine tjenestegrene og jeg har fulgt Deres arbejde på meget nært hold. Vi har deltaget i alle udvalgets møder, høringer, rejser og drøftelser og har givet vidneudsagn og støtte, når det var påkrævet. Jeg er overbevist om, at De vil konstatere, at Parlamentets synspunkter i vid udstrækning er afspejlet i de forslag, Kommissionen har forelagt på baggrund af mund- og klovsygekrisen.
Jeg vil nu gå videre til hovedkonklusionerne og henstillingerne i Deres betænkning. For det første den internationale dimension af Fællesskabets politik på mund- og klovsygeområdet, for det andet aspekterne vedrørende det fælles marked og for det tredje kontrolforanstaltninger.
Angående den internationale dimension har jeg noteret den alvorlige foruroligelse over, at mangelfuld kontrol med import fra tredjelande kan have ført til sidste års udbrud, og kravene om en skærpelse af denne kontrol. Jeg mener, at der bør foretages en meget klar sondring mellem ulovlig indførsel og lovlig import. Ulovlige handlinger er pr. natur vanskelige at komme til livs. Kommissionen har dog i forbindelse med hygiejnepakken fremsat forslag om tilbagetrækning af undtagelser fra de strenge krav til dyresundhed og kontrol ved import. Vi har også vedtaget en afgørelse om indførelse af strengere bestemmelser for rejsende til EU fra de fleste tredjelande angående individuel import af kød- og mejeriprodukter. Vores oplysningskampagne om disse foranstaltninger indledes den 1. januar 2003.
Angående kontrol med lovlig import fremgår det, at Fællesskabets importbetingelser og -kontrol ved de ydre grænser har været effektive. Inden sidste års udbrud var EU i det store og hele mund- og klovsygefrit i næsten 10 år. I denne periode blev der importeret flere hundrede tusinde ton produkter af fersk kød uden risici. Denne import omfattede store mængder fra sygdomsfrie regioner i Sydamerika, hvor mund- og klovsyge er endemisk og man anvender vaccination. Sidste års udbrud kan ikke stamme fra Sydamerika, eftersom virusstammen O1 Pan-Asia er ukendt i Sydamerika.
Kravene om forbud mod denne form for import bør vurderes i lyset af dette, ikke desto mindre bliver der fortsat fremsat sådanne krav. Jeg finder det vanskeligt ikke at konkludere, at der er protektionistiske interesser involveret i denne sag, og at de kan ligge bag disse krav.
Det er korrekt, at vi fortsat bør kræve streng kontrol. Vi bør ligeledes afvise pres om at gøre den til små - eller ikke helt så små - skjulte handelshindringer. Vi bør fortsætte bestræbelserne på at udrydde mund- og klovsyge på internationalt plan. I denne henseende arbejder vi tæt sammen med internationale organisationer så som FAO og Det Internationale Kontor for Epizootier og har til hensigt at fortsætte dette samarbejde.
Jeg blev dybt foruroliget over at læse nogle af de foreslåede ændringer af betænkningen, som omfattede foranstaltninger, der ville nedbryde det fælles europæiske marked. Jeg er derfor glad for, at udvalget har afvist størstedelen af disse forslag og søgt at forsvare det fælles marked.
Som bekendt foreligger størstedelen af lovgivningen vedrørende dyresundhed i form af direktiver. Denne løsning giver medlemsstaterne tilstrækkelig fleksibilitet med hensyn til implementering af harmoniserede foranstaltninger. Mangelfuld implementering har dog givet været en medvirkende årsag til, at mund- og klovsygeepidemien i 2001 blev så omfattende. Kommissionen har gjort en stor indsats for at forbedre lovgivningen, når det var påkrævet, og styrke den officielle kontrol i EU. Et af nøgleelementerne i krisen i Det Forenede Kongerige var de mange ikke-registrerede flytninger af dyr. Kommissionen har forelagt et forslag om skærpelse af kontrollen med flytning af dyr. Forslaget omfatter bl.a. bestemmelser om, at får - for så vidt angår opdræt og produktion - skal have et obligatorisk ophold på 30 dage, inden de transporteres videre til en anden medlemsstat. Forslaget indebærer også en begrænsning af antallet af samlinger på samlesteder, der skal godkendes i henhold til strengere krav om dyresundhed. Dette forslag har modtaget støtte fra Udvalget om Miljø- og Sundhedsanliggender og Forbrugerpolitik og Parlamentet.
Kommissionen har forelagt Rådet et forslag om en gennemgribende revision af de krav til dyresundhed og hygiejne, der gælder for de mellemstationer, hvor dyrene opbevares af velfærdsmæssige hensyn under transit. Mund- og klovsygeudbruddet i Nederlandene kan føres direkte tilbage til en sådan mellemstation i Frankrig. Det Stående Udvalg om Fødekæden og Dyresundhed har under afventning af resultaterne af arbejdet i Rådets tekniske arbejdsgrupper enstemmigt støttet et forsag fra Kommissionen om at videreføre de strenge bestemmelser, der blev vedtaget under mund- og klovsygekrisen, indtil midten af næste år.
Kontrollen med flytning af dyr kan kun være effektiv, hvis der indføres et pålideligt identifikationssystem. Det svageste punkt i denne henseende er klart får.
De nuværende bestemmelser og især implementeringen heraf i medlemsstaterne har vist sig ikke at kunne sikre, at veterinærmyndighederne kan spore dyrene. Kommissionen er i færd med at udarbejde et nyt forslag til forordning med krav om individuel identificering af får og mulighed for fremtidig elektronisk identificering. Jeg håber, at Europa-Parlamentet også vil støtte dette forslag.
Jeg skal desuden omtale et andet væsentligt emne, nemlig midtvejsrevisionen af den fælles landbrugspolitik. Resultatet af denne revision vil få afgørende betydning for den fremtidige styring af landbrugsproduktionen i EU. Dette kan heller ikke adskilles fra problematikken om dyresundhed og -velfærd.
Et af de aspekter, der skal belyses i forbindelse med midtvejsrevisionen, er ønsket om at lægge større vægt på kvalitet end på kvantitet. Jeg hilser denne tendens velkommen ud fra et forbrugerperspektiv. Men det forventes også at bidrage til sygdomsbekæmpelse og kontrol.
For så vidt angår vaccination, gjorde det store antal dyr, der blev slagtet og destrueret sidste år under udbruddet, et dybt indtryk på offentligheden. Vi kan ikke se bort fra det faktum. Vi bør nemlig tage borgernes overbevisning til efterretning. Vores tilgang til mund- og klovsygekrisen bør justeres tilsvarende. Hurtig slagtning og bortskaffelse af inficerede eller mistænkte dyr bør indgå som et vigtigt led i vores sygdomskontrolstrategi. Nødvaccination bør også spille en central rolle afhængigt af omstændighederne.
Der har været store uoverensstemmelser om vaccinationens rolle og Kommissionens egen holdning på området. Jeg vil ikke i dag gentage det, jeg allerede har sagt i denne forbindelse. Jeg vil derfor nu kun beskæftige mig med den fremtidige politik.
Kommissionen fastholder, at forebyggende vaccination af alle udsatte bestande eller endog særlige arter ikke er tilrådelig af videnskabelige, tekniske og økonomiske årsager. Situationen i EU kan ikke sammenlignes med den endemiske mund- og klovsygesituation i Sydafrika eller andre steder. Mund- og klovsyge er ikke endemisk i EU, og forebyggende vaccination er ikke tilrådelig i EU. Kommissionen mener, at nødvaccination dog bør flyttes op blandt de første midler, der tages i anvendelse ved kommende udbrud.
Vi har nu mulighed for at detektere infektioner hos vaccinerede dyr, og Kommissionen gør - nu med støtte fra Det Internationale Kontor for Epizootier - en aktiv indsats for at forbedre disse test yderligere. Det kommende forslag fra Kommissionen til et rådsdirektiv om mund- og klovsyge vil afspejle denne holdning til nødvaccination på linje med de seneste ændringer i afsnittet om mund- og klovsyge i dyresundhedskodeksen. Men vi må ikke gøre os for store forhåbninger, for vaccine er ikke en mirakelkur, der kan løse alle vores problemer. Selv om vaccination vil komme til at spille en meget vigtigere rolle fremover, kan den ikke tjene som undskyldning for at slække vores bestræbelser på at holde mund- og klovsyge ude af EU eller fuldstændig fjerne behovet for vanskelige foranstaltninger i tilfælde af fremtidige udbrud.
Topmødet i København var et helt særligt øjeblik for EU, hvor jeg havde det privilegium at repræsentere Parlamentet. Man kunne ikke undgå at blive rørt af følelsen af, at der blev skabt historie, da det danske formandskab til slut forhandlede en aftale på plads med de enkelte tiltrædelseslande.
Jeg bør også sige, at formandskabet har dækket et meget stort område inden for det øvrige arbejde. Her henviser jeg ikke til det overordnede spørgsmål om udvidelsen, men til det arbejde, der i mange måneder i samråd med Parlamentet er gået forud, hvilket måske nok blev skjult af forberedelserne til udvidelsen. Dette er plenarforsamlingens 39. drøftelse med formandskabets tilstedeværelse, hvor formandskabet har ordet. Kontakten med udvalgene har været enestående, og det har givet os en ny overskrift for det interinstitutionelle samarbejde med Rådet, som jeg håber, vi kan bygge videre på.
Jeg vil især gerne på vegne af Parlamentet give udtryk for taknemmelighed over for det forbedrede og gode samarbejde mellem institutionerne.
Første punkt på dagsordenen er forhandling under ét om det danske formandskab: beretning fra Det Europæiske Råd og redegørelse fra Kommissionen om Det Europæiske Råds møde den 12.-13. december 2002 samt redegørelse fra Rådet om status over det danske formandskab.
Hr. formand, ærede medlemmer, ærede medlemmer af Europa-Kommissionen, mine damer og herrer, jeg talte sidst her i salen ved udvidelsesdebatten den 19. november. Det var en stor og positiv oplevelse. Jeg gik herfra med et stærkt og klart mandat til at afslutte udvidelsesforhandlingerne. Det er mig en glæde at kunne møde her i dag med et lige så klart resultat. Efter lange og vanskelige forhandlinger afsluttede formandskabet på topmødet i København forhandlingerne med 10 nye medlemsstater.
Det er en fælles drøm, der går i opfyldelse, det er et fælles mål, der er nået. Europa-Parlamentet, Kommissionen og formandskabet har kæmpet sammen for udvidelsen. Det var derfor også en særlig glæde for mig, at Europa-Parlamentets formand deltog i den afsluttende højtidelige begivenhed, hvor vi fredag aften bød de nye medlemmer velkommen i vores kreds.
De sidste seks måneders udvidelsesforhandlinger har været som et langdistanceløb med en række vanskelige forhindringer, der har skullet overvindes undervejs. Parlamentet, Kommissionen og formandskabet har stået distancen sammen, og i København kom vi i mål. Side ved side, hånd i hånd. Jeg vil gerne sige tak for indsatsen, tak for den aldrig svigtende opbakning, tak for støtten undervejs.
Med beslutningerne i København lukkede vi et af de mørkeste og blodigste kapitler i Europas historie. Vi satte et punktum for et århundrede præget af krige og konflikter. Vi tog endegyldigt afsked med Jalta-konferencens og den kolde krigs Europa. Samtidig åbnede vi døren til en ny æra i Europas historie, en æra præget af frihed, fred, vækst og velstand. Topmødet i København markerede et højdepunkt i det europæiske samarbejdes historie. En triumf for frihed og demokrati og en port til en bedre fremtid for alle vore folk.
Udvidelsen af EU var det danske formandskabs hovedprioritet - men det danske formandskab har skabt en lang række andre betydelige resultater. Vi har været et formandskab, der har prioriteret, men ikke nedprioriteret. Det ses af vore resultater.
Før jeg går over til topmødet i København, vil jeg kort redegøre for en række af de øvrige opgaver, EU har løst det seneste halve år. Vi har effektivt videreført kampen mod international terrorisme og styrket indsatsen mod illegal indvandring. På asylområdet har vi opnået enighed om den såkaldte Dublin II-forordning, en forordning der fastsætter fælles regler for hvilket land, der har ansvar for at behandle en asylansøgning.
Det lykkedes at opnå enighed om en fuld åbning af EU's el- og gasmarkeder. Vi har opnået et gennembrud i EU's transportpolitik. Med reglerne om det fælles europæiske luftrum er grundlaget sikret for færre aflysninger og kortere flyvetider til gavn for passagererne, miljøet og flyselskaberne.
I fællesskab har vi reageret hurtigt og effektivt på uventede katastrofer. Først var det oversvømmelserne i Centraleuropa. EU viste sammenhold og vedtog etablering af en solidaritetsfond på 1 milliard euro til anvendelse i forbindelse med naturkatastrofer. Senest har vi reageret på olietankeren Prestiges tragiske forlis. EU viste med kort varsel handlekraft og vedtog regler om bl.a. hurtig udfasning af enkeltskrogede olietankere og øget kontrol i de havne, som skibene anløber.
Der er opnået enighed om ordningen for handel med CO2-kvoter. Der er sket fremskridt med hensyn til fødevaresikkerhed, bl.a. fælles regler for mærkning af fødevarer, der indeholder genetisk modificerede organismer. Det lykkedes at skabe en for alle parter acceptabel løsning på spørgsmålet om transit til og fra Kaliningrad.
Endelig vil jeg fremhæve det positive og effektive samarbejde med Parlamentet, bl.a. arbejdet omkring den fælles beslutningstagning og budgetproceduren. For første gang i mange år lykkedes det reelt allerede i første behandling at nå til enighed om store dele af budgettet. Jeg vil gerne benytte denne lejlighed til at takke for den gode og positive ånd, der har præget samarbejdet mellem Europa-Parlamentet, Kommissionen og formandskabet. Sammen har vi i det seneste halvår vist, at EU kan levere varen, at vi - på trods af nationale, institutionelle og politiske forskelle - i fællesskab kan skabe resultater, skabe en bedre og tryggere hverdag for vore borgere, skabe bedre konkurrencebetingelser for vort erhvervsliv og sikre en øget indflydelse for Europa i verden.
Herefter vil jeg vende tilbage til topmødet i København. Vi afsluttede udvidelsesforhandlingerne med 10 nye medlemsstater: Cypern, Estland, Letland, Litauen, Malta, Polen, Slovakiet, Slovenien, Den Tjekkiske Republik og Ungarn. Der var tale om intensive og vanskelige forhandlinger til det sidste. Det kan ikke være anderledes, det sikrer, at vi er endt med den rette balance mellem kandidatlandenes ønsker og de nuværende medlemsstaters muligheder.
De hårde forhandlinger om helt konkrete emner som mælkekvoter og pengeoverførsler er jo i sidste ende udtryk for, at EU ikke kun er en snakkeklub, en snakkeklub der vedtager tomme erklæringer. Nej, EU er et effektivt forhandlingsforum, hvor vi gør forretninger og driver politik til alle parters fordel.
De 10 nye lande vil kunne blive medlemmer fra 1. maj 2004. Forinden skal både de nye og de nuværende medlemsstater have afsluttet deres nationale ratifikationsprocedurer. Første led i denne proces - der i mange lande vil indebære folkeafstemninger - er færdiggørelsen af tiltrædelsestraktaten. Den forelægges herefter først Kommissionen, dernæst Parlamentet og endeligt Rådet til godkendelse med henblik på, at traktaten kan blive undertegnet i Athen den 16. april 2003. Jeg skal opfordre til, at vi i alle tre institutioner gør vort yderste for at overholde denne tidsplan.
Konklusionerne fra topmødet i København berører også spørgsmålet om de nye medlemsstaters deltagelse i EU's institutioner. Vi fastslår, at de 10 tiltrædende stater vil kunne deltage i valget til Europa-Parlamentet i 2004 som medlemmer. I tiltrædelsestraktaten vil det blive fastsat, at kommissærerne fra de nye medlemsstater indtræder i den nuværende Kommission fra tiltrædelsen den 1. maj 2004. Efter Det Europæiske Råds udnævnelse af en ny formand for Kommissionen kan det nyvalgte Europa-Parlament godkende en ny Kommission, der vil skulle tiltræde den 1. november 2004. På denne måde er der sat en fornuftig ramme om dette væsentlige spørgsmål. Også her skal jeg opfordre til, at vi i samarbejde mellem institutionerne finder fleksible løsninger, der sikrer de bedste vilkår for vore nye medlemsstater.
Med hensyn til Bulgarien og Rumænien er konklusionerne klare: Udvidelsesprocessen fortsætter. Og vi bekræfter, at målet er at kunne byde de to lande velkommen som medlemmer i 2007.
Spørgsmålet om Tyrkiet blev et centralt emne i København. Vi kom frem til et afbalanceret og realistisk svar. Vi anerkender de vigtige skridt, som Tyrkiet har taget i retning af at opfylde Københavnskriterierne. Vi opfordrer Tyrkiet til energisk at gå videre med sin reformproces, og vi giver et tilsagn om øget støtte fra EU til Tyrkiet i disse bestræbelser. Hvis Det Europæiske Råd i december 2004 på grundlag af en rapport og en anbefaling fra Kommissionen beslutter, at Tyrkiet opfylder de politiske Københavnskriterier, vil EU snarest muligt indlede tiltrædelsesforhandlinger med Tyrkiet. Hermed er sendt et stærkt og positivt signal til Tyrkiet, men jeg vil gerne understrege, at det stadig er et ufravigeligt krav, at Tyrkiet opfylder de politiske kriterier, før der kan indledes optagelsesforhandlinger. Sådan må det være. Tyrkiet skal behandles på lige fod med alle andre kandidatlande.
Så er der Cypern. Cypern bliver optaget som en delt ø, men det sker samtidig med en realistisk mulighed for, at parterne inden den 28. februar 2003 kan finde en samlet løsning på Cypern-problemet på grundlag af forslaget fra FN's generalsekretær. Jeg vil på det stærkeste opfordre parterne i striden til at udnytte denne enestående mulighed til at løse denne ulykkelige konflikt. Vi står alle til at vinde ved en løsning nu, og ingen vil vinde så meget som befolkningen på Cypern.
Vi sendte i København et klart budskab til de nye naboer til det udvidede EU, til landene på det vestlige Balkan, til Rusland, Ukraine, Moldova og Belarus samt til landene syd for Middelhavet. Udvidelsen vil ikke føre til, at EU lukker sig omkring sig selv - tværtimod vil EU styrke forbindelserne til sine nye naboer. Det vil ske såvel inden for som ved en udbygning af de eksisterende samarbejdsordninger.
På topmødet i København kunne vi desuden konstatere enighed om rammerne for den fremtidige aftale mellem NATO og EU vedrørende ESDP.
Lad mig afslutningsvis nævne, at Det Europæiske Råd også mødtes med formanden for Det Europæiske Konvent, Valéry Giscard d'Estaing. Han rapporterede om arbejdet i Konventet, og der var i Det Europæiske Råd enighed om, at Konventet skal forelægge resultatet af sit arbejde inden topmødet i juni 2003. Det blev slået fast, at de nye medlemsstater fuldt ud skal deltage i regeringskonferencen. Bulgarien og Rumænien deltager som observatører.
Med udvidelsen i hus bliver arbejdet i Konventet nu den afgørende europapolitiske opgave. Vi har udvidet EU, nu skal vi sikre, at også fremtidens EU med mere end 25 medlemsstater kan fungere effektivt. Vi skal forenkle beslutningsprocedurerne og fremhæve EU's værdier. Vi skal beskrive arbejdsdelingen mellem EU og medlemsstaterne bedre, vi skal udvide anvendelsen af kvalificeret flertal og fælles beslutningstagning, og vi skal sikre, at samarbejdet er åbent og under demokratisk kontrol.
Det danske formandskab nærmer sig nu sin afslutning. Vi videregiver formandskabsstafetten til Grækenland med et ønske om held og lykke og med en tak for godt Trojka-samarbejde.
Til sidst vil jeg atter vende mig direkte til medlemmerne af dette Parlament, og i særdeleshed til dets formand, Pat Cox. Parlamentsformandens møde med Det Europæiske Råd i København var igen en konstruktiv bekræftelse af det nære forhold mellem Parlamentet og Rådet. Det danske formandskab har lagt stor vægt på at møde Europa-Parlamentet med en fremstrakt hånd og viljen til konstruktivt samarbejde. Jeg har med tilfredshed kunnet konstatere, at Parlamentet har mødt os i samme positive ånd. Vi har haft vore uenigheder, men samarbejdet har været præget af en vilje til kompromis, fremskridt og resultater. Det har jeg oplevet her i salen, ved vore interinstitutionelle topmøder samt ved mine møder med Parlamentets Formandskonference. Det samme billede er bekræftet af ministrene i den danske regering. Jeg vil gerne benytte denne lejlighed til at takke alle for dette gode samarbejde. Først og sidst vil jeg dog takke for Parlamentets uforbeholdne støtte til gennemførelsen af det danske formandskabs største opgave, nemlig at afslutte forhandlingerne med 10 nye medlemsstater. Beslutningen i København om udvidelsen af EU markerer genforeningen af Europas folk og stater, afslutningen på vort kontinents ulykkelige deling og begyndelsen på en ny æra i Europas historie.
Topmødet i København markerer også begyndelsen på en ny æra for EU. I København løste EU den største opgave i Fællesskabets historie. EU står efter topmødet i København som den samlende ramme om fremtidens Europa, et samarbejde baseret på fælles værdier: Frihed og markedsøkonomi, fællesskab og socialt ansvar, demokrati og menneskerettigheder. Et effektivt samarbejde, der respekterer vore folks og staters nationale egenart.
Næste punkt på dagsordenen er indstilling ved andenbehandling (A5-0419/2002) fra Udvalget om Kultur, Ungdom, Uddannelse, Medier og Sport om Rådets fælles holdning med henblik på vedtagelse af Europa-Parlamentets og Rådets afgørelse om det europæiske år for idrættens pædagogiske dimension 2004 (9605/2/2002 - C5-0498/2002 - 2001/0244(COD)) (Ordfører: Pack).
Hr. formand, fru kommissær, kære kolleger, vi lærte engang følgende i skolen: "Mens sana in corpore sano" - en sund sjæl i et sundt legeme, og denne gamle romerske visdom er i det mindste teoretisk velkendt for os alle. Idræt er den mest udbredte fritidsbeskæftigelse. Hver tredje europæer dyrker idræt i en eller anden form, mange endda i en høj alder.
Fysisk aktivitet er godt for helbredet, og den sportslige konkurrence giver også en række sociale kompetencer som venskab, teamspirit, solidaritet, præstationsevne, handlekraft og ikke mindst fairplay. For De ved jo, at man kan kende en god sportsmand på hans sejr, en stor sportsmand på hans nederlag.
Kære kolleger, trods denne væsentlige samfundsmæssige rolle tæller idræt ikke til Fællesskabets politikker. Derfor har vi allerede i nogle år kæmpet her i Parlamentet for, at vi får et passende retsgrundlag i traktaterne. Derfor skal det hilses velkommen uden begrænsning, at kommissæren endelig efterkommer det ønske, som allerede blev udtrykt i min sidste betænkning om idræt i 1996, og at der er udnævnt et år for idrætten. Det hedder ganske vist ikke et år for idrætten, men af mange forståelige grunde kalder vi det et "år for idrættens pædagogiske dimension 2004".
Det handler om i talrige projekter at gøre opmærksom på den parallelle, uformelle undervisning og idrættens pædagogiske værdi, og der skal også være et tæt partnerskab mellem skoleidræt på den ene side og udbuddet af idrætsorganisationer, som der jo er mange af i Europa, på den anden side. For at formulere det kort og klart: Formålet med det europæiske år for idrættens pædagogiske dimension 2004 er ikke at vise, hvad mennesket yder sportsligt - det kan vi overbevise os om på masser af tv-kanaler 365 dage om året - men at vise, hvad idræt formår at yde menneskeligt og for mennesker.
Der er enighed om de syv mål for temaåret her i Parlamentet. Samarbejdet mellem undervisningssektorens og idrættens organisationer, social kompetence som følge af idræt, ulønnet engagement, elevers mobilitet som følge af internationale konkurrencer, balance mellem åndelig og fysisk aktivitet samt uddannelsesperspektiver for unge professionelle idrætsfolk skal støttes.
Kære kolleger, Rådet har bekræftet de væsentlige punkter i den betænkning, der er vedtaget under førstebehandlingen her i Parlamentet. Det har bekræftet beløbet, hvilket er vigtigt. 11,5 millioner euro er efter Kommissionens opfattelse tilstrækkeligt til at gennemføre det i år, som den har sat sig for. Hvis alle medvirker nu, medierne ligeledes, så kan dette år virkelig få stor betydning for idrætten. Jeg håber meget, at tendensen til skoleidrættens faldende betydning kan vendes. Vi ønsker at fremme netværk og give stødet til grænseoverskridende samarbejde med dette år.
Mine damer og herrer, det, vi ikke ønskede, var, at de få midler, der står til rådighed, også fordeles til de uendeligt mange forskningsstudier. Der forskes altid, det behøver vi ikke dette år til. Jeg mener, vi burde stille os tilfredse med forskningen i sidste ende: "Hvad har dette år givet?", men ellers ikke give nogen penge ud til det formål. Rådet har fulgt os her. Min idé om at organisere en europæisk konkurrence som forberedelse til De Olympiske Lege blev også optaget - ganske vist ikke i traktaten, men som led i en protokol. Jeg er meget glad for, og jeg håber meget, at Kommissionen følger vores anliggende og udskriver en konkurrence, som munder ud i, at vinderne af denne konkurrence kan være til stede i 2004 ved antændelse af den olympiske ild i Olympia. Det ville være et højdepunkt for året for idrættens pædagogiske dimension.
Mine kære kolleger, hvad kommer det an på? Vi ønsker at skabe en platform for pædagogiske foranstaltninger inden for idrætten på tværs af grænser, statslige uddannelsesinstitutioner og organisationer. Vi ønsker at give stødet til grænseoverskridende initiativer og netværk, og vi skal oprette en idébank, som finder så mange efterlignere som muligt på grundlag af de forbilledlige projekter under forberedelsen i 2003 og i 2004, stikordet er best practices. Instrumentet for Fællesskabets projekter fremmes med 80 %, og ting, der gøres alene på nationalt niveau, medfinansieres med 50 %. Det er efter min mening meget velegnet at sætte den europæiske dimension af dette temaår i centrum.
Jeg vil lade det blive ved det, men jeg vil gerne takke Rådet og Kommissionen og ønske for os alle, at vi kan bringe idéen om dette år for idrættens pædagogiske dimension frem til borgerne, og at konventet er så klogt i sidste ende, at det giver idrætten en legal basis.
Mine damer og herrer, jeg skal hermed komme med en meddelelse. Det handler om den tragiske ulykke, om olietankeren Prestiges forlis ud for Galiciens kyst, og de konklusioner, som blev vedtaget sidst af Rådet i København. I den forbindelse har jeg fra Kommissionen modtaget et forslag til en forordning med specifikke foranstaltninger til erstatning for den oliepest, som Prestige har skabt for den spanske fiskeri-, skaldyrs- og akvakultursektor. I betragtning af de overordentligt presserende omstændigheder og de tungtvejende følger vil Rådet gøre så meget som muligt for at sikre en hurtig vedtagelse af dette forslag, om muligt allerede under rådsmødet. Det bør Parlamentet så afgive sin obligatoriske holdning til så snart som muligt. Forslaget er afstemt med Fiskeriudvalget, og jeg foreslår, at vi ændrer dagsordenen således, at der kan stemmes om dette forslag i dag til middag. Da ingen gør indsigelse mod dette forslag, går vi frem på denne måde.
Hr. formand, mine damer og herrer, kære kolleger, jeg har ofte haft den glæde at udtale mig her i Europa-Parlamentet. Men jeg må medgive, at anledningen i dag er helt speciel, og jeg har som De følelsen af at opleve et afgørende øjeblik. Ja, jeg vil endog betegne det som et næsten historisk øjeblik for de unge i medlemslandene. Europa-Parlamentet sætter inden længe den afgørelse under afstemning, som vil gøre 2004 til det europæiske år for idrættens pædagogiske dimension. Aldrig tidligere er der taget initiativer af et sådant omfang på fællesskabsniveau, når det gælder idræt, og i særdeleshed idrættens pædagogiske værdier.
Aldrig tidligere er der sendt et så tydeligt signal til borgerne om, at EU's institutioner også er optaget af idrættens sociale og pædagogiske betydning og dens helt grundlæggende rolle, når det gælder den uformelle undervisning. Det er helt på sin plads, at det er Europa-Parlamentet, der sikrer disse værdier retshjemmel, eftersom Europa-Parlamentet i flere år har anmodet om, at der blev sat fokus på idrætten.
Et europæisk år betyder, at midler, velvilje og fantasi mobiliseres i et år med det sigte at fremme en given politik, fremme en given indfaldsvinkel og sikre, at civilsamfundet inddrages. Jeg er overbevist om, at det europæiske år for idrættens pædagogiske dimension på afgørende vis kan bidrage til at fremme vores fælles holdning, nemlig at idrætten udgør en pædagogisk og værdibærende faktor.
Den afgørelse, Europa-Parlamentet ventes at vedtage senere i dag, er således en god nyhed både for uddannelsesverdenen og for idrætten. Den udmønter også den fælles indsats, der på kompetent vis er ydet af Parlamentet og Kommissionen sammen med Rådet. Partnerskabsfølelse, et fremragende samarbejde og god forståelse om den konkrete sag har sikret, at vi, hvis der havde været tale om en olympisk konkurrence, måtte dele guldmedaljen. Alt er således i dag ordnet, og vi kan gå videre, vi kan påbegynde det konkrete arbejde, da drøftelserne har været kendetegnet ved hurtige og gode fremskridt. Det har ikke været nødvendigt at uddele gule kort, som det sker i fodbold, hvilket vidner om, at det fælles projekt er afviklet i en oprigtigt venskabelig ånd. Europa-Parlamentet har i øvrigt til fulde spillet den rolle, det forventes at spille. Kommissionens oprindelige tekst blev ændret og justeret til det bedre - og det siger jeg uden forbehold.
Mine damer og herrer, De fastholdt, at der var behov for at gennemføre konkrete aktioner vedrørende basisidrætten. De ønskede at lægge vægt på konkrete projekter i stedet for rapporter og undersøgelser. De påpegede det nødvendige partnerskab mellem idrættens og undervisningssektorens organisationer. Endvidere ønskede De at præcisere målsætningerne for det europæiske år for idrættens pædagogiske dimension, ligesom De erindrede om, at subsidiaritetsprincippet burde iagttages og de enkelte aktørers kompetencer dermed respekteres. Der er taget hensyn til alle disse krav, og de er indføjet i den endelige afgørelse. I Udvalget om Kultur, Ungdom, Uddannelse, Medier og Sport fandt man under de afsluttende møder, at Rådets fælles holdning i alt væsentligt tog hensyn til Europa-Parlamentets interesser, hvilket jeg også mener er tilfældet.
Jeg har under mine rejser i Europa og under de samtaler og møder, jeg har deltaget i, kunnet konstatere, at det nye initiativ allerede er særdeles populært, og at det i høj grad skaber forventninger hos borgerne, i skolerne, i idrætsforeningerne og blandt myndighederne. Jeg er således overbevist om, kære kolleger, at det europæiske år for idrættens pædagogiske dimension bliver et succesfuldt år. Når vi eksempelvis tænker på, hvorledes det europæiske sprogår udviklede sig takket være borgernes bidrag, føler jeg mig overbevist om, at det europæiske år for idrættens pædagogiske dimension vil blive endnu mere effektivt og nå endnu dybere i vores samfund.
For nogle dage siden udtalte kommissionsformand Prodi i Wien, under en konference om emnet etik på europæisk plan, at Europa har behov for en idé og en sjæl. Den indsats, vi yder, når det gælder idrættens værdier, når det gælder idrættens sociale og pædagogiske dimension, bidrager netop til at virkeliggøre denne målsætning. Det glæder mig, at undervisning og idræt er centrale emner i den enkeltes hverdag. Vores opgave består i at fremhæve idrættens positive aspekter og ikke dens afveje.
På det konkrete plan kan jeg således oplyse, at mine tjenestegrene allerede har arbejdet med de indkaldelser af forslag, der skal offentliggøres i de kommende måneder. Vi arbejder allerede på en tidsplan, overvejer initiativer og forbereder nedsættelsen af et rådgivende udvalg. De vil forstå, at vedtagelsen ikke er ensbetydende med, at en politisk kamp fløjtes af - i øvrigt en kamp, som i høj grad har været præget af fairplay, må jeg sige. Vedtagelsen er dog nærmere at betragte som et startskud. Europa-Parlamentet vil selvsagt regelmæssigt blive orienteret om forløbet af det europæiske år for idrættens pædagogiske dimension. Det er en af Kommissionens formelle forpligtelser, men det er også for mig en anledning til at få kendskab til Deres tanker, hvilket har været så frugtbart under forberedelsen af det omhandlede år.
Hr. formand, jeg brugte for et øjeblik siden betegnelsen historisk om den afstemning, der skal finde sted om idrættens pædagogiske dimension. Som alle ved, bliver året 2004 også i mange andre henseender et historisk år. Det drejer sig om udvidelsen, det drejer sig om opfølgning efter konventet, det drejer sig om en række vigtige spørgsmål. Jeg beder Dem i denne forbindelse overveje følgende: Kan vi i et Europa, der ønsker at være nær borgerne, fortsat betragte idrætten udelukkende som en kommerciel aktivitet? Bør vi ikke tage hensyn til den centrale rolle, idrætten spiller i borgerens dagligdag? Er idræt ikke et afgørende aspekt af enhver politik, som vedrører borgerskabsbegrebet?
Hr. formand, jeg ved, at Europa-Parlamentet allerede har gjort sig sådanne tanker, og at Parlamentet således er sig bevidst om, hvilken rolle idrætten spiller, når det drejer sig om den europæiske integration, og når det drejer sig om at skabe en europæisk ånd i medlemslandene. Den markante indsats, vi forbereder for at fremme idrættens værdier blandt de unge, blandt borgerne, skal ses i dette perspektiv som grundlag for aktivt borgerskab i respekt for andre og i respekt for det europæiske ideal.
Hr. formand, jeg vil først og fremmest takke ordføreren for det store arbejde og endnu en gang sige, at idræt har vist sig at være et meget effektivt værktøj i undervisningen. Både generelt og under ekstreme forhold, bl.a. hvor der er behov for integration. Det er endvidere et fremragende værktøj til undervisning i emner som f.eks. miljø, fødevarer, sundhed, samarbejde osv. Vi skal udnytte fordelene ved dette optimalt.
Vi skal benytte os af, at 2004 er det europæiske år for idrættens pædagogiske dimension, og vise, at vi i EU også lægger vægt på idræt, og at vi tillægger idræt stor betydning, f.eks. jeg vil ikke komme med en lang liste - er der store fordele i forbindelse med sundhed, integration af Europas borgere og bekæmpelse af fremmedhad.
Vi skal også benytte os af den eventuelle virkning af 2004 og vise, at det er muligt at samarbejde om idræt i de 15 medlemsstater - eller 25 efter udvidelsen - og samtidig også på fællesskabsplan, og at medlemsstaterne ikke skal være bange for, at vi overtager deres kompetencer. Vi ønsker at mindske den afstand, som opstår på grund af subsidiariteten, så Europas borgere kan drage fordel af de mange positive aspekter af idræt. Jeg opfordrer derfor til, at vi alle i den næste gennemgang af EU-traktaten gør en ekstra indsats for at indføje en artikel om idræt en gang for alle, så alle europæere kan se, at Parlamentet, Kommissionen og alle de europæiske institutioner lægger vægt på idræt som et vigtigt værktøj til forbedring af livskvaliteten.
Hr. formand, fru kommissær, det glæder mig, at idræt er blevet til et emne på dagsordenen i dag, og at det ikke, som ellers så ofte, skal udskydes til aftenmøderne. Jeg mener, at det er en god start, at vi kan diskutere det i løbet af dagen i dag.
Det glæder mig, at 2004 vil stå helt i idrættens tegn. De Olympiske Lege, Paralympics, europamesterskaberne i fodbold, for blot at nævne nogle, vil tiltrække millioner af menneskers opmærksomhed, begejstre og skuffe mange, men også opmuntre dem til selv at være aktive eller mere aktive. Med det europæiske år for idrættens pædagogiske dimension kan man bruge denne offentlige interesse til at gennemlyse idrættens samfundsmæssige værdi. Mange studier dokumenterer allerede de pædagogiske værdier, forebyggelsen og rehabiliteringen på sundhedsområdet, den sociale kompetence, som de unge og ældre mennesker får formidlet, og meget andet, hvilket netop også er blevet nævnt.
Jeg erklærer Europa-Parlamentets session, der blev afbrudt torsdag den 19. december 2002, for genoptaget.
Jeg må undskylde, at vores formand, Pat Cox, kommer for sent, men han er i øjeblikket temmelig langsomt på vej fra Frankfurt. Vi venter ham snart.
Medlemmerne vil med stor sorg have hørt, at Roy Jenkins, en fremragende politisk leder og tidligere minister fra Det Forenede Kongerige, døde sidste weekend. Man vil huske hans fire år som formand for Europa-Kommissionen. I løbet af sin embedsperiode iværksatte han det europæiske monetære system, forløberen for den fælles valuta. Han var en fremragende og engageret europæer og statsmand, og jeg opfordrer medlemmerne til at iagttage et minuts stilhed for at mindes ham.
Det endelige forslag til dagsorden som optillet på Formandskonferencen på mødet den 9. januar 2003 i overensstemmelse med artikel 110 og 110a i forretningsordenen er omdelt.
For første gang i Europa-Parlamentets historie er der blevet fremsat en mindretalsudtalelse om Swiebel-betænkningen om grundlæggende rettigheder af hr. Ribeiro e Castro. Hr. Ribeiro e Castro kan desværre ikke være til stede, da han har problemer med at komme frem på grund af vejrforholdene. Han kommer senere. Men jeg vil anmode om, at Swiebel-betænkningen bliver udskudt til en senere dato.
Det er for sent at ændre dagsordenen i dag. Det skulle der have været givet besked om inden kl. 16.00 i dag.
Jeg har modtaget en anmodning fra Gruppen De Grønne/Den Europæiske Fri Alliance om at fjerne punktet "Humanitær krise i Nordkorea" fra forhandlingen om overtrædelse af menneskerettighederne, demokrati og lov og orden.
Hr. formand, jeg vil blot forklare, hvorfor vi anmoder om, at dette punkt bliver taget af dagsordenen - vi går i øvrigt ind for, at punktet om Illinois tilføjes - og det er, fordi vi vil bede om, at der på dagsordenen for Bruxelles-mødeperioden medtages en erklæring om Nordkorea, hvilket er det rette tidspunkt i betragtning af landets opsigelse af traktaten om ikkespredning af atomvåben. Efter vores mening er det mere hensigtsmæssigt, at dette punkt behandles på en mere formel og detaljeret måde, end at det behandles som et uopsætteligt spørgsmål i sidste øjeblik.
Jeg vil bare gøre det klart for Parlamentet, at De foreslår, at Nordkorea skal drøftes i den anden mødeperiode i denne måned.
Hr. formand, vores gruppe har netop diskuteret det spørgsmål, og vi er af den opfattelse, at den aktuelle og presserende udvikling i Nordkorea byder os at beskæftige os med dette spørgsmål i denne uge. Hvis det måtte blive nødvendigt at behandle spørgsmålet yderligere, vil vi tage os af det på et senere tidspunkt. Vi er derfor imod, at Nordkorea bliver taget af listen over emner til den aktuelle og uopsættelige debat.
Hr. formand, jeg vil gerne foreslå Den Liberale Gruppe, at den trækker dette forslag tilbage, og at hele Parlamentet anmoder formanden om, at han på vegne af Parlamentet kommer med en udtalelse til speakerne i den amerikanske Kongres' to kamre, hvori han giver udtryk for vores tilfredshed med Illinois' guvernørs beslutning. Forklaringen er ganske enkel, at vi er abolitionister i Europa, og dette spørgsmål er endda en af betingelserne i Københavnskriterierne.
Vores kolleger i den amerikanske Kongres kender vores holdning, og for min gruppe ville det af proceduremæssige årsager være meget vanskeligt at stemme imod Den Liberale Gruppes forslag, for vi er enige. Vi mener, at det vil virke stærkere og hjælpe kampagnen i USA for abolitionisme mere, hvis vi udtrykker vores fulde opbakning og støtte til denne beslutning ved hjælp af en udtalelse fra formanden, i stedet for at starte en uopsættelig debat, der kan være ret polemisk.
Da vi er fuldstændig enige, kunne vi fastholde, at der er tale om uopsættelighed, og samtidig sende et konstruktivt og positivt budskab til den amerikanske Kongres, som er vores samtalepartner.
Hr. formand, jeg glæder mig meget over den støtte, vi har fået fra hr. Barón Crespo og PSE-Gruppen. Jeg kan forsikre Dem om, at min gruppe er meget optaget af situationen i Tjetjenien, og det er noget, der må påkalde sig Parlamentets opmærksomhed. Men det er noget, vi ofte har udtalt os om, og der er ingen særlig hast.
Det, som guvernøren i staten Illinois i USA har gjort, er noget, vi må glæde os meget over. Parlamentets holdning til dette spørgsmål har i mange år været så konsekvent, at vi bør benytte denne lejlighed til at glæde os over det, der er sket, og vi bør faktisk opfordre de resterende 38 stater i USA, der stadig anvender dødsstraf, til at følge det eksempel, som Illinois har sat. Det er af den grund, at vi opretholder vores anmodning om uopsættelighed vedrørende dette emne.
Hr. formand, på nuværende tidspunkt behøver jeg ikke at udtale mig yderligere om, hvorvidt forslaget fra Det Europæiske Liberale og Demokratiske Partis Gruppe bør fastholdes, eller hvorvidt vi er imod det. Da hr. Barón Crespo jo allerede har givet udtryk for at være imod at tage Tjetjenien af dagsordenen, vil jeg ikke sige mere vedrørende det emne. Jeg er meget enig i, at vi nu også diskuterer Tjetjenien.
På vegne af min gruppe vil jeg dog gerne tilslutte mig hr. Barón Crespos forslag om, at vi - da De Liberale jo ikke vil kunne opnå flertal til dette spørgsmål - pålægger formanden at afgive en erklæring, hvori vi uden risiko for at blive misforstået, og uden at erklæringen bliver blandet sammen med nogen som helst form for antiamerikanisme, giver udtryk for vores modstand mod dødsstraf. Vi er USA's venner, men helt klart imod dødsstraf.
Hr. formand, jeg er fuldstændig enig i hr. Barón Crespos forslag og i hr. Poetterings uddybende forklaringer. Jeg vil blot sige til hr. Watson, at man behandler en mindre sag i hans land. Ved udløbet af måneden skal en britisk domstol afgøre et krav om udlevering af den tjetjenske vicepremierminister. Dette mener jeg absolut ikke er en detalje, og det undrer mig, at formanden, der kommer fra Storbritannien, tilsyneladende har glemt det.
Næste punkt på dagsordenen er forhandling under ét om følgende fire betænkninger fra Udvalget om Regionalpolitik, Transport og Turisme:
A5-0417/2002 af Jarzembowski om forslag til Europa-Parlamentets og Rådets direktiv om ændring af Rådets direktiv 91/440/EØF om udvikling af Fællesskabets jernbaner (KOM(2002) 25 - C5-0038/2002 - 2002/0025(COD));
A5-0424/2002 af Sterckx om forslag til Europa-Parlamentets og Rådets direktiv om jernbanesikkerhed i EU og om ændring af Rådets direktiv 95/18/EF om udstedelse af licenser til jernbanevirksomheder og direktiv 2001/14/EF om tildeling af jernbaneinfrastrukturkapacitet og opkrævning af afgifter for brug af jernbaneinfrastruktur samt sikkerhedscertificering (KOM(2002) 21 - C5-0039/2002 - 2002/0022(COD));
A5-0418/2002 af Ainardi om forslag til Europa-Parlamentets og Rådets direktiv om ændring af Rådets direktiv 96/48/EF og direktiv 2001/16/EF om interoperabilitet i det transeuropæiske jernbanesystem (KOM(2002) 22 - C5-0045/2002 - 2002/0023(COD));
A5-0441/2002 af Savary om forslag til Europa-Parlamentets og Rådets forordning om oprettelse af et europæisk jernbaneagentur (KOM(2002) 23 - C5-0046/2002 - 2002/0024(COD)).
. (ES) Hr. formand, mine damer og herrer, jeg vil starte med at takke de fire ordførere for det fremragende arbejde, som de har udført, og som betyder, at Parlamentet kan præsenteres for fire generelt positive betænkninger, der er i tråd med Kommissionens forslag, og som støtter Kommissionens fremgangsmåde.
Jeg vil gerne takke Parlamentet, der har behandlet disse betænkninger som en global pakke og ikke er faldet for fristelsen til en opdeling, der uden tvivl ville have været en hindring for vores fælles målsætning med henblik på endelig at få oprettet en reel europæisk jernbane.
Mine damer og herrer, dette er andet trin i en lang proces. Efter ikrafttrædelsen den 15. marts 2001 af de tre direktiver i infrastrukturpakken, der skal være inkorporeret i medlemsstaternes lovgivninger fra og med den 15. marts 2003, skal vi nu færdiggøre retsgrundlaget for at fremskynde udviklingen af en reel europæisk jernbane. De fire forslag, som vi skal drøfte i dag, ligger inden for rammerne af denne proces.
Jeg vil først og fremmest kommentere ændringsforslaget til direktiv 91/440/EØF, der har til formål at udvide rammerne for retten til adgang til infrastruktur- og godstransporttjenester inden for medlemsstaterne og fremskynde åbningen af markedet. Ordføreren er hr. Jarzembowski, som har gjort et fremragende stykke arbejde.
Mine damer og herrer, hvidbogen om den europæiske transportpolitik indeholder en alarmerende beskrivelse af udviklingen inden for jernbanegodstransport. Kvoterne for denne sektor er i løbet af de sidste 20 år - inden for den samlede fordeling af godstransport i EU - halveret fra 15 % i 1980 til 8 % i 1999. I denne periode er kvaliteten af de tjenester, der tilbydes kunderne, ikke steget, og i visse medlemsstater er kvaliteten faldet. Det er derfor et meget vigtigt spørgsmål, og jeg mener ikke, at vi kan vente til 2008 med at åbne markedet for international godstransport i hele det europæiske net.
Vi skal også behandle spørgsmålet om national transport. Derfor er der udarbejdet forslag om ændring af tidsfristen og metoderne for åbningen af markedet som fastsat i direktiv 2001/12/EF for ikke at skulle vente længere på åbningen af markedet for både national og international godstransport inden for hele nettet. Denne fuldstændige åbning, når det gælder retten til adgang på godstransportområdet, vil i praksis have virkning fra 2006, og det vil fremskynde åbningen af markedet inden for hele nettet med to år.
Mine damer og herrer, det andet direktiv handler naturligvis om jernbanesikkerhed. Jeg tror, at vi alle er engageret i sikkerheden inden for transport, især i øjeblikket. Jeg vil også gerne takke hr. Sterckx for hans arbejde.
Vi skal sikre, at integrationen af det europæiske jernbanenet ikke vil medføre, at der slækkes på sikkerhedsstandarderne i de forskellige EU-medlemsstater. Samtidig skal vi sørge for, at fastsættelsen af fælles regler ikke giver mulighed for at skade markedet eller diskriminere i forbindelse med adgangen til nettene på grund af disse sikkerhedsspørgsmål. Oprettelsen af det indre marked for jernbanetjenester vil ikke være mulig uden fastsættelse af fælles sikkerhedsregler.
Endvidere vil åbningen af markederne og nedbrydningen af monopolerne ændre en så vigtig faktor som ansvar på sikkerhedsområdet betydeligt, og det er derfor nødvendigt at etablere et sammenhængende, gennemsigtigt og klart retsgrundlag, der ikke kan misforstås.
Sikkerhedsdirektivet fokuserer på fire områder: Etablering af nationale sikkerhedsmyndigheder, som ikke er forvaltere, med tydeligt definerede ansvarsområder, fastsættelse af de vigtigste elementer i sikkerhedssystemerne i relation til infrastrukturforvaltere og jernbanevirksomheder og fastsættelse af en mekanisme til bestemmelse og vedtagelse af fælles sikkerhedsmål og sikkerhedsmetoder - en rolle, der skal spilles af jernbaneagenturet - samt etablering af et fælles system, hvad angår udstedelse, indhold og gyldighed af sikkerhedscertifikater, og endelig indførelse - som i andre sektorer - af princippet om uafhængige tekniske undersøgelser i tilfælde af ulykker.
Vi kommer nu til det tredje direktivforslag. Hvis vi opretter et net, hvis vi garanterer et fælles sikkerhedsniveau med klart definerede ansvarsområder, er det også nødvendigt at oprette et indbyrdes kompatibelt system. Derfor er der udarbejdet ændringsforslag til direktiv 96/48/EF og 2001/16/EF om interoperabilitet i denne betænkning, hvis ordfører er fru Ainardi.
Ud over de ændringer, som erfaringen viser, at vi skal foretage, er det grundlæggende et spørgsmål om sammenhæng i anvendelsesområdet for nettet med indførelse af retten til adgang og opfyldelse af interoperabilitetsstandarder.
Det er også et spørgsmål om at sende et meget klart budskab om nødvendigheden af at standardisere udstyret med henblik på at mindske udgifterne. Vi kan ikke bare fjerne de administrative grænser, men vi må fjerne de teknologiske grænser for at skabe det europæiske jernbanenet.
Jeg vil gerne takke for det store arbejde, der er udført vedrørende et meget teknisk og kompliceret emne, og Parlamentets og ordførerens arbejde har endnu en gang været af højeste kvalitet.
Endelig vil jeg gerne kommentere det fjerde forslag om oprettelse af et europæisk jernbaneagentur, i forbindelse med hvilket hr. Savary har gjort et betydeligt arbejde.
Agenturet er sidste og vigtigste brik i puslespillet og det instrument, der vil gøre det muligt at opnå fremskridt inden for interoperabilitet for jernbanesikkerhed og dermed garantere integrationen af det europæiske jernbanenet.
Agenturet vil yde teknisk støtte til beslutningstagning uden autonome kompetencer og fremlægge udtalelser og henstillinger til Kommissionen. De pågældende tekster vil blive vedtaget af Kommissionen i overensstemmelse med komitologiproceduren, som det er tilfældet med interoperabilitet.
Agenturets vigtigste aktiviteter vil være følgende: Teknisk udformning af tekster til sikkerhedsdirektivet - fælles sikkerhedsmål og sikkerhedsmetoder - og for direktiverne om interoperabilitet oprettelse af et net af nationale sikkerheds- og interoperabilitetsmyndigheder og teknisk rådgivning til Kommissionen og de nationale myndigheder i specifikke spørgsmål om sikkerhedsregler.
Dette agentur, der vil bestå af ca. 100 personer, vil have ansvaret for at fremme arbejdet med den tekniske tilnærmelse af jernbanesystemerne og vil være uafhængigt, selv om agenturet skal arbejde tæt sammen med eksperter i sektoren.
Hr. formand, som konklusion kan jeg sige, at de foreslåede tekster har til formål på den ene side at sikre, at 15 uforenelige nationale systemer udvikles rent teknisk i retning af en integreret og konkurrencedygtig europæisk jernbane, og på den anden side at fremskynde åbningen af markedet for godstransport, så forvalterne kan yde effektive tjenester overalt i EU. Lad os støtte udviklingen af en moderne jernbane, der kan leve op til kravene i det 21. århundrede, og som kan konkurrere med andre former for transport.
Hr. formand, fru næstformand for Kommissionen, kære kolleger, jeg tror, det er en god dag, selv om der ikke er så mange, der lytter i øjeblikket, og jeg håber, at pressen vil berette om denne vigtige debat. For vi er langt om længe på vej til også at skabe et indre marked inden for jernbanevæsenet. Det er et helt afgørende punkt, for det er det eneste indre marked, der stadig mangler på trafikområdet. Og derfor, fru kommissær, er vores fire betænkninger i grunden helt i overensstemmelse med Kommissionens grundlæggende idéer. Men vi er naturligvis et selvbevidst Parlament og medlovgiver, og derfor har vi også væsentlige ændringer til de fire kommissionsforslag. Jeg håber, kommissæren vil støtte dem alle.
Hvorfor er vi kommet med ændringer? Med vores ændringer vil vi opnå, at der endnu hurtigere atter kommer liv i jernbanesektoren i EU. Vi må skabe rammebetingelserne for det endnu hurtigere. For hvis det ikke lykkes os at puste nyt liv i jernbanen, vil vi heller ikke kunne nå målet for den europæiske transportpolitik - som er fastlagt i hvidbogen - inden 2010. Inden 2010 vil vi atter skabe et afbalanceret forhold mellem transportmidlerne, helt konkret vil vi have mere fragt over på skinnerne i stedet for på vejene og transportere flere passagerer på skinnerne i stedet for i luften og på vejene.
Næste punkt på dagsordenen er redegørelser fra Rådet og Kommissionen om Afghanistan et år efter Bonn-aftalen.
. (EL) Hr. formand, hr. kommissær, mine damer og herrer, det er nu et år siden, at Bonn-aftalen blev undertegnet i 2001, og når vi ser tilbage på, hvad der allerede er blevet gjort, og hvad der endnu skal gøres for at sikre, at aftalen gennemføres fuldt ud, vil jeg gerne påpege, at denne aftale danner grundlag for en ny, moderne afghansk stat, og at der er grund til moderat tilfredshed med de fremskridt, der er blevet gjort hidtil.
Efter indsættelsen af en overgangsmyndighed og -regering blev der afholdt et hasteindkaldt Loya Jirga og valgt en præsident. Der er blevet nedsat en lovkommission og en uafhængig menneskerettighedskommission. Der er blevet etableret en centralbank, som har indført en national møntenhed. Der er blevet nedsat et redaktionsudvalg som en forløber for en forfatningskommission. Der er blevet vedtaget et forslag om en national udviklingsramme, som skal bruges som udgangspunkt for landets genopbygning og forbedringen af situationen i landet. Præsident Karzai har udstedt et dekret om en national hær i Afghanistan, hvilket er et stort skridt i retning af afghansk ejerskab inden for sikkerhed og stabilitet. Den 22. december 2002 undertegnede Afghanistan og de seks nabolande Kabul-erklæringen om godt naboskab, hvor de enedes om ikke at blande sig i hinandens interne anliggender. Dette vil få stor betydning for opnåelsen af fred og stabilitet i området. Generelt har præsident Karzai og den afghanske overgangsregering opnået betydelige resultater, og Bonn-processen er på rette spor.
På Petersberg-konferencen den 2. december, som bekræftede løftet om at støtte Bonn-aftalen om Afghanistan og om at sætte skub i landets genopbygning, blev der udstedt en erklæring indeholdende en klar henvisning til målsætningerne og tidsplanen for gennemførelsen af Bonn-processen, indførelsen af en ny forfatning og afholdelsen af valg i 2004.
Både den afghanske overgangsregering og det internationale samfund har imidlertid en lang række opgaver, der skal løses inden den tid. I de seneste seks måneder har der været gennemført flere reformer, nogen synlig genopbygning og begrænset genskabelse af magtbalancen i både den centrale regering og mellem landets centrum og dets regioner. Der skal gøres fremskridt inden for disse områder for at styrke det afghanske folks tillid, som er regeringens nøgle til at opnå folkets støtte. Selve idéen bag Bonn-aftalen var, at overgangssystemet skulle baseres på traditionelle, lokale, nationale og religiøse strukturer i Afghanistan, og der skal sættes mange kræfter ind på at sikre en korrekt repræsentation i overensstemmelse med den centrale regerings bestemmelser.
Derfor skal regeringen i de kommende måneder i endnu højere grad skabe ro og orden, lægge låg over fjendtlighederne og forbedre institutionens arbejde, da den ellers risikerer at skuffe befolkningen og dermed, at befolkningen vender den centrale regering ryggen, slækker på bestræbelserne for at overholde det internationale samfunds krav og bringer anstrengelserne for at nå Bonn-aftalens målsætninger i fare. Regeringen er pr. definition opdelt, eftersom dens medlemmer kommer fra alle dele af landet, og derfor er det vitalt for den, at den konsoliderer sine anstrengelser og fremskynder landets genopbygningsproces. En af de måder, hvorpå man kan støtte den centrale regering, er ved at sikre, at al hjælp kanaliseres gennem regeringen. Dette vil understrege dens autoritet over for hele landet og sikre, at nabolandene og de lokale ledere er med på vognen.
Sikkerheden prioriteres fortsat højt, og vi føler, at alle de afghanske grupper bør opmuntres til at finde en fredelig løsning på deres problemer. Vi er enige med det afghanske folk i, at så længe landet er præget af usikkerhed, er det ikke muligt at gøre de ønskede fremskridt. Genoprettelsen af landets økonomi bør også prioriteres højt. De afghanske myndigheder skal arbejde sammen med Den Internationale Valutafond og indføre en effektiv og sammenhængende makroøkonomi samt en monetær ramme, hvor der kan fostres stabil økonomisk udvikling, og hvor bidragydernes bidrag kan investeres. Som en del af dette arbejde skal vi opmuntre bidragyderne fra Tokyo til at stille de lovede midler til rådighed via det nationale investeringsbudget fremlagt af den afghanske regering.
Fællesskabsstøtten til Afghanistan vil naturligvis fortsat blive ydet på betingelser, som opfylder de grundlæggende principper og værdier, vi tror på som medlemmer af det vestlige samfund. Vores betingelser er rettet mod at nå målene i Bonn-aftalen og derudover sikre, at alle parter i Afghanistan overholder den procedure, der er indført for at skabe fred og stabilitet og danne en repræsentativ regering, dømme terrorister og sætte en stopper for den ulovlige produktion og smugling af narko. Fællesskabsstøtten skal være rettet mod at genopbygge en stabil nation, forbedre fødevareforsyningen og støtte flygtninge og landsforvistes tilbagevenden til landet.
Medmindre de demokratiske værdier, pluralismen og overholdelsen af menneskerettighederne - herunder kvindernes rettigheder - styrkes, er den sociale og politiske udvikling i Afghanistan uopnåelig. Vi opmuntrer den afghanske overgangsregering til i tæt samarbejde med det internationale samfund at opstille referencepunkter og tidsplaner for den fuldstændige gennemførelse af Bonn-aftalen. Rådet har allerede givet udtryk for sin påskønnelse af den rolle, Tyrkiet påtog sig som førernation for den internationale fredsbevarende styrke, og vi vil gerne rose Tyskland og Nederlandene for at have overtaget kommandoen af den internationale sikkerhedsstyrke i Afghanistan for de næste seks måneder, idet vi ønsker dem al mulig held og lykke med denne vanskelige opgave.
Jeg vil gerne gentage EU's løfte om i samarbejde med FN at hjælpe Afghanistan med at sætte en stopper for den ulovlige produktion og smugling af narko i kraft af en fremskyndelse af genopbygningsprogrammets gennemførelse, herunder i de valmueproducerende områder, udviklingen af retshåndhævende institutioner og opstillingen af et alternativ, et bedre liv for lokalbefolkningen.
Hvis Afghanistan skal kunne fungere som en moderne stat, skal landet gennemføre en række reformer inden for områderne sikkerhed, administration, retsvæsen, finansvæsen og sociale anliggender. Vi glæder os over nedsættelsen af et forfatningsredaktionsudvalg, som skal udarbejde et udkast til en forfatning, der moderniserer retssystemet og beskytter menneskerettighederne. Vi har imidlertid noteret os, at forvaltningskommissionen endnu ikke er fuldt funktionsdygtig. EU er forpligtet til at bidrage til arbejdet i disse organer. Lovkommissionen skal styrkes, hvis den skal forbedre retsplejesystemet. Vi glæder os i denne forbindelse over Italiens afholdelse af en konference om det afghanske retssystem i Rom sidste december. Vi har brug for tidsplaner og referencepunkter for at sikre, at bestemmelserne i Bonn-aftalen overholdes. Aktiveringen af forfatningsredaktionsudvalget og vedtagelsen af en valglov, så der kan afholdes valg i juni 2004, er øjeblikkelige prioriteter, og formandskabet vil fortsat overvåge disse emner via EU's særlige repræsentant i Afghanistan.
2003 bliver et afgørende år for Afghanistan og vil sandsynligvis være bestemmende for landets fremtidige udseende. I 2003 skal præsident Karzai få vedtaget de reformer, der skal sikre en hurtig genopbygning af landet, begrænse de lokale lederes magt, udarbejde et udkast til en foreløbig moderne forfatning baseret på principperne om ærlig administration, indkalde til et konstituerende Loya Jirga og indlede forberedelserne til valget i 2004, så det afghanske folk kan føre deres håb om fred og fremgang i Afghanistan ud i livet og selv bestemme over deres egen fremtid - en fremtid uden vold og frygt. Vi har gentaget EU's fortsatte forpligtelse til at yde et betydeligt bidrag til genopbygningen af Afghanistan.
Endelig vil jeg gerne minde om, at Rådet i sine konklusioner af 4. december opfordrede den højtstående repræsentant og EU's særlige repræsentant, hr. Vendrell, til at følge gennemførelsen af Petersberg-forpligtelserne og til i samarbejde med Kommissionen at udarbejde anbefalinger for nye tiltag, som EU kan iværksætte i bestræbelserne på at støtte den afghanske overgangsregering.
Hr. formand, jeg og min kollega, hr. Ionitsis, er meget glade for, at vi i dag har mulighed for at drøfte de fremskridt, der er sket i Afghanistan i løbet af det sidste år. Som jeg påpegede det i Udenrigsudvalget i december, er der på mange områder sket gennemgribende ændringer, som giver en reel mulighed for at opbygge et stabilt demokrati. Men det tidsmæssige aspekt er afgørende, idet vi - som ministeren med rette påpegede det - kun råder over en begrænset tidsmæssig ramme, som vi bør udnytte. Hvis ikke det lykkes præsident Karzai og hans regering at styrke deres stilling i landet, er der en risiko for, at disse oprindelige resultater vil gå tabt.
Men inden vi begynder at drøfte de betragtelige udfordringer, der ligger foran os, vil jeg gerne sige noget om succeserne i 2002, som blev opnået under meget vanskelige omstændigheder.
For kun et år siden mødtes donorlandene i Tokyo og gav tilsagn om over 1,8 milliarder dollars for 2002. Siden da er man nået langt i Afghanistan. I sommer blev præsident Karzai valgt af et hasteindkaldt Loya Jirga til at lede den afghanske overgangsregering, der er nedsat forfatningsudvalg og domstolsudvalg, der indført en ny valuta og retablerings- og genopbygningsprocessen er godt på vej under den afghanske regerings stadigt stærkere lederskab.
Ikke blot har det internationale samfund respekteret de tilsagn, de gav i Tokyo, udbetalingerne er også sket bemærkelsesværdigt hurtigt, i det mindste hvis man sammenligner med erfaringerne fra tidligere.
Jeg mener, at man med rette kan sige, at EU's og Europa-Kommissionens resultater har været særdeles imponerende. I begyndelsen af december var 755 millioner euro ud af EU's samlede tilsagn om 830 millioner euro reelt blevet udbetalt. Kommissionen har spillet en ledende rolle i samordningen af EU's indsats, og vi har været aktivt inddraget i etableringen af en strategisk dialog om Afghanistan med USA og andre G8-partnere.
Jeg må sige, at jeg er meget stolt over, at EU's bistandsprogram har været så godt og blev leveret så hurtigt. Det er et udmærket eksempel på, hvordan man sikrer en vellykket sammenkædning af nødhjælp og retablering, og det har været en udmærket metode til at afprøve reformen af den eksterne tjeneste. Man bør retfærdigvis også rose det udmærkede personale, vi har i det nyoprettede EU-kontor i Kabul.
Jeg vil ligeledes understrege, i hvor høj grad jeg påskynder den særlige repræsentant, som med stor viden og ekspertise udfører et yderst krævende stykke arbejde.
Mere konkret har vores udviklingsprogram på over 205 millioner euro i 2002 bidraget til finansieringen af for det første drift af 238 sundhedsklinikker og over 450 grundskoler som led i regeringens kampagne for tilbagevenden til skolerne i 2002, for det andet fjernelse af landminer og ikke-eksploderede bomber fra et areal på over 8.000 km2, for det tredje genindsættelse i deres job af omkring 17.000 offentligt ansatte i nøgleposter, herunder 2.000 lærere og 2.000 sygeplejersker og læger og for det fjerde oprettelse af nye arbejdspladser. Gennem vores programmer for genopbygning af landdistrikter og byer finansierer vi over 3 millioner mandedage arbejde alene i år, og jeg vil derudover henvise til genopbygningen af infrastrukturer. Kommissionen har sammen med den svenske regering og Pakistan allerede påbegyndt en foreløbig genopbygning af landevejen Kabul-Jalalabad-Torkham, og en fuldstændig genopbygning vil blive indledt næste år.
Desuden har vores humanitære bistand bidraget til, at over 1,8 millioner flygtninge har kunnet vende tilbage til Afghanistan. ECHO har brugt over 70 millioner euro i 2002.
Det er ensbetydende med, at de beløb, vi i alt har brugt i Afghanistan i løbet af de sidste 12 måneder, de beløb Parlamentet har godkendt, nu andrager 275 millioner euro. Jeg mener ikke, at vi på nogen måde kan bebrejdes ikke at have spillet - og fortsat spille - en fuldgyldig rolle i genopbygningen af Afghanistan.
I 2003 vil udfordringen være at konsolidere disse første resultater. Kommissionen vil fortsat spille en ledende rolle. Vi forventer en samlet udviklingsbistand på omkring 185 millioner euro, og der vil fortsat blive ydet humanitær bistand fra ECHO på mellem 45 og 55 millioner euro. Det betyder, at vi ifølge de nuværende skøn vil bruge mellem 230 og 240 millioner euro i Afghanistan i år. Nogle af mine kolleger vil erindre, at jeg i Tokyo på Kommissionens vegne gav tilsagn om at yde 1 milliard euro over fire år til genopbygningsbistand. Dette omfatter ikke de tidligere nævnte bevillinger til humanitær bistand, hvorved Europa-Kommissionens samlede bidrag til Afghanistan finansieret ved hjælp af skatteydernes penge uanset medlemsstaternes bidrag vil ligge betydeligt over 1 milliard euro, for så vidt angår genopbygningen af Afghanistan. Denne form for arbejde er tidligere blevet betegnet som nationsopbygning eller socialt arbejde. Ærlig talt er jeg, når jeg ser tilbage, overbevist om, at vi ikke ville have haft den seneste tids problemer i Afghanistan, hvis vi havde gjort lidt mere ud af dette arbejde i 1980'erne og 1990'erne.
I hvor vid udstrækning 2003 bliver en succes, vil afhænge af tre nøglefaktorer. For det første behovet for at forbedre den interne sikkerhed. For det andet behovet for at sikre, at menneskerettighederne, herunder kvinders og mindretals rettigheder, respekteres fuldt ud. Under mit besøg i Kabul sidste år var en af de mest rørende oplevelser et besøg i en skole i det udbombede sydlige og vestlige Kabul, hvor unge kvinder for første gang i seks år var vendt tilbage til skolebænken og sad i klasseværelser uden tavle og uden lærebøger og blev undervist i fysik. Jeg må sige, at personalets og de unge kvinders engagement og indsats var bemærkelsesværdig. Så enhver, der på noget tidspunkt måtte have overvejet, om det ville have været rigtigt af os at forholde os passivt og lade Taleban-styret fortsætte i det uendelige, burde have været til stede ved denne lejlighed. Den tredje nøglefaktor for os er behovet for fortsat langsigtet forpligtelse fra donorernes side og for effektiv samordning. Parlamentets medlemmer har argumenteret meget overbevisende for en sådan samordning, og det vil jeg, hvis De tillader det, komme nærmere ind på senere. Den interne sikkerhed er afgørende for Afghanistans fremtid såvel som for muligheden for at yde hjælp. Hjælpearbejderne bør kunne arbejde uden frygt for repressalier. I denne forbindelse vil jeg gerne give udtryk for min store foruroligelse over, at en hjælpearbejder mistede livet og to andre blev alvorligt sårede i Kabul lige inden jul. Jeg mener, at vi til tider undervurderer, hvor meget mod og engagement det kræver af hjælpearbejderne at arbejde under sådanne omstændigheder.
Næste punkt på dagsordenen er betænkning (A5-0421/2002) af Markov for Udvalget om Økonomi og Valutaspørgsmål om Den Europæiske Bank for Genopbygning og Udvikling (EBRD) (2002/2095(INI)).
Hr. formand, hr. Lemierre, kære kolleger, først vil jeg gerne byde hr. Lemierre og hans kolleger hjertelig velkommen i Europa-Parlamentet og benytte lejligheden til at takke Dem og medarbejderne i banken hjerteligt, fordi vi som led i udarbejdelsen af denne beretning har kunnet opbygge et overordentligt godt samarbejde. EBRD har mødt mig med stor åbenhed og samarbejdsvilje, og det har således gjort et interessant og oplysende arbejde med denne beretning muligt. Jeg har kunnet føre talrige samtaler med repræsentanter for banken og med projektansvarlige fra forskellige lande og således danne mig et detaljeret billede af bankens arbejde, problemer, succeser, men også af de få fiaskoer.
Blandt de eksisterende udviklingsbanker har EBRD særstatus, fordi den som den eneste udviklingsbank er forsynet med et politisk mandat. Følgelig er det bankens opgave at lette overgangen til den åbne markedsøkonomi og fremme privat og erhvervsmæssig virksomhed i staterne i Central- og Østeuropa og i SNG-staterne, som har forpligtet sig til at overholde principperne om flerpartidemokrati, pluralisme og markedsøkonomi. En del af det politiske mandat er desuden EBRD's forpligtelse til at tage hensyn til miljøpolitiske interesser ved alle bankens aktiviteter og fremme en bæredygtig udvikling. En politisk rettesnor ville efter min mening også være ønskelig for andre udviklingsbankers virksomhed. Efter en undersøgelse af bankens aktiviteter kan EBRD ved opfyldelse af det foreliggende mandat kvitteres for et godt arbejde.
Ved udvælgelsen af de projekter, der skal finansieres, koncentrerer EBRD sig fortrinsvis om små og mellemstore projekter i stedet for prestigeskabende storprojekter. Den beviser stor risikovilje, idet den støtter projekter, som vurderes for risikable af andre banker, uden i den forbindelse at ty til sikkerhed fra statsgarantier. Et vigtigt punkt i bankens arbejde ligger i den konsekvente støtte til små og mellemstore virksomheder. I denne forbindelse skal især EBRD's mikrofinansieringsprogrammer fremhæves. At stor risikovilje ikke må være til ulempe for god bankledelse, beviser notificeringen fra internationale kreditvurderingsbureauer, som altid har tildelt EBRD den højeste rating (AAA).
Som ordfører vil jeg gerne komme med nogle anbefalinger til banken trods den gode vurdering af dens arbejde. Selv om dens virksomhed retter sig mod den punktuelle støtte til private og offentlige virksomheder, har dens aktiviteter uden tvivl fællesøkonomiske virkninger. Derfor bør der i evalueringen af dens virksomhed også indgå samfundsøkonomiske data, hvilket ikke har været tilfældet hidtil. Jeg tænker i den forbindelse især på faktorer som udvikling i beskæftigelsen, lønninger og indkomster, produktivitet og omsætning i virksomheder. Dette gør det muligt at drage sammenligninger mellem regioner, hvor EBRD har været aktiv, og regioner, hvor den ikke er aktiv, og at vurdere den indflydelse, som EBRD's aktiviteter har på den samlede samfundsøkonomiske udvikling.
I den forbindelse bør det også være EBRD's erklærede mål at opnå synergieffekter gennem dens virksomhed. Gennem målrettet støtte til udviklingen af hele værdiskabelseskæder i en region kan der opstå regionale og sociale økonomiske kredsløb, som gør det muligt at skabe bæredygtige erhvervsaktiviteter, hvilket jo - som allerede nævnt - hører til de opgaver for banken, som er fastsat i mandatet.
Et andet vigtigt anliggende for mig er at styrke banken i at udforme sine aktiviteter efter de pågældende lokale forhold. Ethvert af de lande, hvor den er aktiv, har i løbet af transformationsprocessen truffet forskellige afgørelser om sine økonomiske strukturer, især hvad opdelingen mellem offentlig og privat sektor angår. Man kan altså ikke gå frem efter det samme skema i hvert land. Det ville være forkert at udlægge bankens politiske mandat i den retning, at den ville blive ambassadør for ultraliberalisme og gøre udelukkende privatisering og ukontrolleret liberalisering til målestok for dens handlen - det gør den ikke, men jeg vil også gøre opmærksom på, at man skal modvirke denne risiko på forhånd.
Min betænkning er en premiere for Europa-Parlamentet, for for første gang er EBRD's virksomhed blevet underkastet en undersøgelse og en vurdering fra Parlamentets side. I forhold til andre banker, som EIB, der i mange år har været underlagt Europa-Parlamentets vurdering, blev der dermed lukket et hul. I fremtiden vil der hvert andet år blive præsenteret en beretning om EBRD i Europa-Parlamentet. Jeg mener, at der med denne initiativbetænkning er skabt et fundament for et godt og kontinuerligt samarbejde mellem banken og Europa-Parlamentet.
- (ES) Hr. formand, først vil jeg gerne lykønske hr. Markov med hans betænkning om aktiviteterne i Den Europæiske Bank for Genopbygning og Udvikling (EBRD).
Efter vores mening giver betænkningen et præcist billede af bankens mandat og aktiviteter ved at pege på tre egenskaber, som er særlige for netop den. For det første har banken både et politisk og et økonomisk mandat. For det andet har den implementeret en konditionalitetspolitik. Det har især haft indflydelse på bankens involvering i miljømæssige spørgsmål, som hr. Markov nævnte. Endelig er der ønsket om både at leve op til additionalitetsprincippet og at skabe sunde bankforretninger af de midler, der stilles til rådighed. Det kræver, at banken påtager sig risici, som private investorer ville afvise.
EBRD's pragmatiske fortolkning af sit mandat fremgår også tydeligt af betænkningen. Denne pragmatisme har gjort, at banken har kunnet løse en række potentielle modsætninger ved at tilpasse sine politiske og økonomiske rammer, så de passer til hvert enkelt lands økonomiske, kulturelle og sociale udviklingsniveau. Den har også gjort det muligt for banken at revurdere sine operationelle prioriteter og gradvist indbygge støtte til små og mellemstore virksomheder eller lokale finansielle institutioner i disse prioriteter. Desuden er støtten til strategiske internationale investorer blevet øget.
Den samme pragmatiske tilgang har sat banken i stand til, med støtte fra aktionærerne, at justere nogle af grænserne for dens mandat. F.eks. lægger man nu inden for den generelle strategi større vægt på reformen af de regulatoriske rammer og på, hvor effektivt de gennemføres af de lokale forvaltninger og retssystemer.
Hr. Markovs betænkning foreslår med rette, at der lægges større vægt på visse aspekter af denne pragmatiske tilgang. Et eksempel er større hensyntagen til de sociale og politiske aspekter af omstruktureringen af produktionssektoren. Et andet eksempel er henvisningen til en mere aktiv rolle i udviklingen af en bæredygtig energisektor. Et tredje eksempel er styrkelse af bankens operationer på kommunalt niveau.
Nu vil jeg gerne sig et par ord om forholdet mellem EU og banken. For det første er der tale om en helt ny type forhold på institutionelt niveau, eftersom EBRD er den eneste internationale institution, som Europa-Kommissionen er aktionær i. Dette træder særligt tydeligt frem i bestyrelsen. Medlemsstaterne og EU's institutioner repræsenterer tilsammen et flertal, når der stemmes.
Samarbejdet mellem Fællesskabet og banken er en anden markant egenskab, og det har udviklet sig betragteligt. Jeg synes, det nu er meget tæt, og det tager mange forskellige former. Især er samarbejdet blevet styrket gennem bankens aktive deltagelse i førtiltrædelsesstrategien. Der er nu etableret et fast netværk af arbejdsforbindelser mellem Kommissionens tjenester og banken. Det har resulteret i en markant stigning i den del af fællesskabsbudgettet, som er afsat til støtte eller medfinansiering af bankens projekter. I de tidlige 1990'ere skønnedes det, at dette bidrag udgjorde omkring 40 millioner euro. Men i de seneste år er det steget til et gennemsnitligt årligt beløb på 300 millioner euro.
Endelig er samarbejdet absolut meget tilfredsstillende, når det gælder de politiske prioriteter. Det har givet os mulighed for at trække på to grundlæggende ressourcer, som vi kan takke banken for, eller at gøre brug af dem for at styrke de europæiske politikker. Den første er bankens kompetence i regionen. Det skyldes dens dybtgående kendskab til den aktuelle situation i de berørte lande. Den anden er bankens konditionalitetspraksis, som i mange tilfælde har gjort, at bankens engagement også kunne medvirke til at støtte opfyldelsen af europæiske standarder. Det har været tilfældet med hensyn til miljøet.
Som konklusion vil jeg gerne understrege, at på basis af disse resultater ser det ud til, at forholdet mellem EU og banken vil blive endnu tættere i alle lande. Det er klart, at der er plads til yderligere udvikling af bankens aktiviteter i Rusland, andre SNG-lande og på Balkan. Det er også klart, at der er plads til yderligere udvikling i kandidatlandene efter udvidelsen. I denne forbindelse støtter vi den opfattelse, som kommer til udtryk i Markov-betænkningen. Vi er overbevist om, at det ville være klogt at fortsætte et aktivt samarbejde med EBRD efter udvidelsen, samtidig med at man også samarbejder med den nærliggende partner, nemlig Den Europæiske Investeringsbank. På den måde vil vi fortsat kunne trække på EBRD's erfaringer efter udvidelsen. Det siger sig selv, at samarbejdets omfang og varighed vil afhænge af EBRD's kapacitet til at opfylde de behov, der identificeres i området.
Jeg er meget glad for at kunne byde EBRD's formand velkommen til dialogen om disse vilkår mellem EBRD og Parlamentet, der, som ordføreren også bemærkede, var det første møde af sin slags.
Hr. formand, jeg vil gerne først og fremmest takke Europa-Parlamentet, Udvalget om Økonomi og Valutaspørgsmål og mere specifikt hr. Markov for den opmærksomhed, de yder EBRD. Som De har sagt, er det en premiere, og det er yderst vigtigt for den institution, som jeg har den ære at lede.
Dette leder mig til meget kort, for hr. Markovs betænkning og hr. Solbes Miras forslag har belyst sagen for Parlamentet, at komme med fire enkle bemærkninger.
Den første bemærkning angår selve institutionen. EBRD er en usædvanlig institution, først og fremmest fordi den er nyoprettet og ung. Den har bragt et par successer i hus. Den har også lidt nogle nederlag, og den bestræber sig stadig på at lære. Det er en institution, hvor de europæiske stater og EU har hovedmajoriteten blandt de lande, der driver banken, og bl.a. mange ikke-europæiske lande, bl.a USA, Canada, Japan, Australien, New Zealand, Mexico, Egypten, Israel og Tyrkiet. Vi har at gøre med en institution, i hvilken Europa spiller en helt central rolle sammen med utallige partnere. Hvad er det, der er bindemidlet i institutionen? Jeg tror, at dette bindemiddel består af to ting.
For det første bindende forpligtelser til at støtte overgangsprocessen i de østeuropæiske lande. Det er alles ansvar. Det så vi tydeligt, da vi ajourførte vores strategi for de kommende år, med de forpligtelser, som blev indgået af ikke-europæerne, til fremover at støtte overgangsprocessen overalt i regionen samt i Centraleuropa. Det andet bindemiddel er de principper, som blev nævnt af hr. Markov, nemlig samfinansiering med den private sektor og kapaciteten til at løbe risici for at incitere den private sektor til at fremme markedsøkonomien uden at udkonkurrere den. Disse principper om additionalitet, betingethed og indflydelse på overgangsprocessen er institutionens egentlige fundament. Og så skal jeg nævne en tredje dimension, som hr. Markov nævnte for et øjeblik siden, nemlig den politiske dimension. EBRD har et politisk mandat. Vi har til opgave at sikre udbredelse af markedsøkonomien, men også demokrati, hvilket foranlediger os til efter interne forhandlinger i bestyrelsen, og idet vi offentliggør vores konklusioner, at træffe beslutninger som f.eks. beslutningen om at reducere eller nærmest stoppe vores bidrag til lande som Belarus eller Turkmenistan.
Min anden bemærkning omhandler den erfaring, vi har opnået, og den strategi, hr. Markov har beskrevet. For øjeblikket ligger banken på et højt investeringsniveau. Sidste år investerede vi 3,9 milliarder euro, hvilket er bankens rekordinvesteringsniveau. På ca. 10 år har vi bidraget til at trække 70-80 millioner euro i investeringer til de østeuropæiske lande, hvilket er en ekstremt høj andel af investeringsflowet til dette område. Og vi iværksætter den strategi, der er vedtaget af bankens aktionærer, nemlig udvikling af de østeuropæiske lande.
Vi fastholder et meget stærkt engagement i Centraleuropa. Af indlysende årsager - De kender til forholdene i Centraleuropa, og jeg har haft lejlighed til at diskutere dem indgående med kommissær Solbes Mira - er investeringsbehovet stort, og især presset på budgettet kan kun reduceres med et stort investeringsvolumen. EBRD er naturligvis tilknyttet, idet banken koncentrerer sig om prioritetsanliggender som finansiering af de små og mellemstore virksomheder, finansiering af mellemstore virksomheder, industriel omstrukturering og regionaludvikling. Og vi betragter os naturligvis stort set som et agentur, der iværksætter projekter for Kommissionen og EU. Vi er for øjeblikket i færd med at udvikle vores aktiviteter i sydøstlig retning, i Balkanlandene, Kaukasus, Ukraine, Rumænien og Bulgarien - og i Rusland, og det i stort omfang.
Min anden bemærkning om strategien omhandler den betydning, vi tillægger udviklingen af de små virksomheder, mikrovirksomhederne og de små og mellemstore virksomheder.
Jeg erklærer Europa-Parlamentets session, der blev afbrudt torsdag den 16. januar 2003
Hr. formand. Jeg vil gerne vide, om der er indført en "dress-code" her i Parlamentet. Jeg tænker på en hændelse, som fandt sted i går under en høring om direktivet om overtagelsestilbud. Formanden for høringen, Gargani, bad betjentene om at sørge for, at alle mænd tog jakke på af hensyn til de tilstedeværende eksperter, som han udtrykte det. Da min assistent ikke havde jakke og slips på, blev han bedt om at forlade høringen og kunne dermed ikke udføre sit arbejde, hvilket jeg er meget utilfreds med.
Jeg vil gerne vide, om det er ny praksis i Parlamentet. Til orientering kan jeg meddele, at jeg i dag hverken har slips, skjorte eller jakke på. Ja, jeg har endda jeans på, så jeg spørger Dem hr. formand: Må jeg have lov at være til stede som medlem?
Hr. Blak, jeg vil undersøge sagen. Jeg tager til efterretning, at De er utilfreds med behandlingen af Deres assistent.
I øvrigt er De velkommen til at deltage i mødet, men efter mødet vil jeg med glæde anbefale Dem en god skrædder.
Næste punkt på dagsordenen er redegørelsen fra den højtstående repræsentant for den fælles udenrigs- og sikkerhedspolitik om situationen i Irak.
(Medlemmer fra midten og venstre holdt skilte op med følgende tekst: "Nej til krig" og "Ja til det gamle Europa")
Hr. formand, mine damer og herrer, det er som altid en stor ære for mig at deltage i et møde i Europa-Parlamentets plenarforsamling. Men selv om det altid giver anledning til tilfredshed, er jeg nødt til at sige til Dem, at det i dag også giver mig anledning til stor bekymring.
Hr. Solana, undskyld, jeg afbryder Deres indlæg. Kære kolleger, jeg tror, Deres budskab er forstået. Jeg vil sætte pris på, at De tager skiltene ned, så vi kan gå videre med forhandlingen.
Hr. formand, mine damer og herrer, som jeg sagde til Dem, er det mig altid en fornøjelse at komme her, men i dag gør jeg det med stor bekymring.
Den internationale situation er ikke god, og tiden er moden til, at vi afholder en forhandling i Europa-Parlamentet for at se, hvordan vi kan anskue de mest brændende spørgsmål på den internationale scene, og hvordan vi om muligt kan løse dem ud fra et europæisk perspektiv.
Jeg har lagt mærke til de bannere, som nogle af Parlamentets medlemmer har fremvist klart og tydeligt, og jeg vil gerne sige til Dem, at desværre, men på den anden side også heldigvis, taler jeg til Dem fra et gammelt Europa på grund af min alder, men også på grund af min kærlighed til alt det, som gårsdagens Europa, dagens Europa og morgendagens Europa har betydet.
Hr. formand, nu skal De heller ikke tro, at jeg er så gammel, jeg vil fortsætte mit arbejde og blive ved med at besvære Dem i et par år endnu.
Hr. formand, her til eftermiddag vil jeg gerne med Deres tilladelse, mine damer og herrer, bruge lidt tid på at forklare Dem fire eller fem punkter, som efter min mening er afgørende for en overordnet forståelse af den internationale situation. For det første er der utvivlsomt situationen i Irak. Men jeg vil også gerne benytte lejligheden til sammen med Dem kort at drøfte situationen i Mellemøsten på en så vigtig dag som i dag, dagen efter valget i Israel. Jeg synes, at det ville være forkert, hvis jeg ikke sagde et par ord til Dem om Nordkorea på grund af den aktuelle dramatiske situation, og jeg vil slutte med en meget kort refleksion over de operationer, som EU er begyndt at planlægge for at udstationere tropper i Den Tidligere Jugoslaviske Republik Makedonien.
Jeg begynder med det første punkt: situationen i Irak. Som bekendt vil denne uge, der blev indledt med Rådet (almindelige anliggender), og næste uge blive meget vigtige med henblik på at finde en løsning på Irak-krisen. Mandag morgen afholdtes for første gang i henhold til EU-traktatens artikel 19 et samråd på ministerniveau mellem formandskabet, trojkaen og EU's medlemmer i FN's Sikkerhedsråd her i Bruxelles. Der har aldrig tidligere fundet noget sådant sted. Der har været mange samrådsmøder i New York, men der havde aldrig været et møde her i Bruxelles på ministerniveau for de to permanente medlemmer og for de to ikke-permanente medlemmer af Sikkerhedsrådet sammen med formandskabet, kommissær Patten og mig selv.
Jeg vil gerne meget kort fortælle Dem, at der på mødet var generel enighed om mindst fire grundlæggende punkter, som EU ønsker at forsvare i alle fora. Jeg vil i det følgende gennemgå de fire punkter, selv om De udmærket kender dem. Det første punkt er, at vi alle har et ansvar for, at Irak skiller sig af med masseødelæggelsesvåbnene, og det bør der være generel enighed om mellem alle europæere. Et af de alvorligste problemer, vi står over for i dette århundrede, er uden tvivl udbredelsen af masseødelæggelsesvåben. Som europæere kan vi ikke se bort fra dette alvorlige problem, som vi skal finde en løsning på. Det bør derfor være en prioritet for EU med alle midler, og inden for rammerne af Sikkerhedsrådets resolutioner, at forsøge at opnå, at Baghdad skiller sig af med alle dets masseødelæggelsesvåben.
Det andet vigtige punkt er Iraks forpligtelse til at samarbejde aktivt med inspektørerne. De kender udmærket den rapport, som såvel hr. Blix som hr. El Baradei fremlagde for Sikkerhedsrådet forleden, og De så det direkte, for Europa-Parlamentets formand havde i går lejlighed til at tale med de to chefinspektører via en videokonference med New York. Jeg fik også lejlighed til at tale med dem senere, og det vil jeg ikke komme nærmere ind på, for jeg er sikker på, at formandskabet har informeret Dem grundigt herom.
Det tredje punkt, det efter min mening er vigtigt at understrege, er, at vi skal give inspektørerne al den nødvendige opbakning. Inspektørerne er det internationale samfunds øjne og ører. Hvis de er i stand til at overbevise Sikkerhedsrådet om situationen, er jeg sikker på, at Sikkerhedsrådet også kan overbevise offentligheden om den aktuelle situation i Baghdad. Uanset de implicitte eller eksplicitte anmodninger, jeg gentager implicitte eller eksplicitte, som inspektørerne forelægger for Sikkerhedsrådets medlemmer, mener jeg derfor, at Europa bør hjælpe dem. Der er tre grundlæggende slags forslag eller anmodninger, som inspektørerne kan forelægge for os. Den første drejer sig om, at der er brug for ressourcer, flere ressourcer, end de har, flere inspektører eller flere ressourcer af logistisk art. Den anden drejer sig om, at de kan behøve mere tid, og den tredje drejer sig om, at de kan behøve mere information eller efterretning. Jeg synes, at det internationale samfund burde besvare disse tre anmodninger fra inspektørerne positivt. Det vil sige, at de skal tilbyde dem ressourcer, tid og efterretning.
Det fjerde punkt, jeg synes er helt fundamentalt, og som bør forsvares af europæerne, er, at hele processen vedrørende udbredelse af masseødelæggelsesvåben, og nærmere bestemt Irak-spørgsmålet, skal finde sted inden for rammerne af FN's Sikkerhedsråd. Den skal udvikles inden for rammerne af FN, som er den institution, der skal legitimere alle handlinger i denne sag.
Mine damer og herrer, hr. formand, De kender udmærket de forskellige holdninger, som flere medlemmer af EU har givet udtryk for, men De ved også, at vi ikke kun har EU-ledernes holdninger, men også tydelige og overbevisende meningsmålinger om det, de europæiske borgere tænker. Jeg tror, at de europæiske borgere har to ting helt på det rene. Den ene er, at de ikke ønsker en krig. Den anden er, at de ikke ønsker, at der findes nogen diktatorer i verden. Disse to ting skal være forenelige i befolkningens, de europæiske borgeres øjne. Det internationale samfunds store udfordring bliver at sikre, at der hverken er væbnede konflikter eller diktatorer. Vi europæere bør tilstræbe, at resolution 1441, der blev vedtaget enstemmigt af FN's Sikkerhedsråd, og som to dage senere blev vedtaget enstemmigt af Den Arabiske Liga, bliver ført ud i livet, og at Saddam Hussein og det irakiske styre bliver afvæbnet, uden at det er nødvendigt at gribe til militær magtanvendelse.
Sult i verden og afskaffelse af barrierer for handel med verdens fattigste lande
Næste punkt på dagsordenen er redegørelse fra Kommissionen om sult i verden og afskaffelse af barrierer for handel med verdens fattigste lande.
Hr. formand, jeg beklager kommissærens fravær. Jeg synes, at det ville være fornuftigt at tilpasse programmet, så kommissæren selv kan fremføre den tekst, der skal vedtages. Han burde følge de aftaler, der er opnået i den fælles holdning, til dørs. Så ville vi nå meget længere end blot ord.
Jeg tror, at vi alle er enige i, at den frygtelige sultsvøbe i verden er en skændsel for dem, der har mulighed for at forhindre den. Tallene taler for sig selv, og vi kender dem alle, men jeg tror, at det er på sin plads at gentage dem. For mens nogle få lever i et velfærdssamfund - nærmere bestemt os - dør der hver time 900 mennesker af sult i verden, og 800 millioner mennesker, heriblandt 300 millioner børn, har ikke tilstrækkelig mad.
Det værste er, at tallene ikke falder, og at vi er meget langt fra at kunne opfylde målet om en halvering af antallet af fejlernærede i 2015, som blev fastsat på verdensfødevaretopmødet i 1996, og som blev gentaget i år 2000-erklæringen. Det var endda et meget beskedent mål, til trods for den betragtelige indsats, som mange lande har gjort for at mindske fattigdommen og forbedre fødevaresikkerheden.
Realiteten bag disse tal, hvortil skal lægges følgerne af fejlernæringen, som har så stor indvirkning på landenes udvikling, er et ubestrideligt bevis på, at tiden for de store ord, de store erklæringer, nu er forbi. Sulten kan ikke vente. Tiden er inde til at tage et kvalitativt spring i den strategi, der skal følges for at gøre en ende på denne svøbe. Vi skal tage fat om ondets rod, hvis vi skal klare de strukturelle årsager til sulten i verden.
At tage fat om ondets rod betyder, ud over den uopsættelige forhandling i dag, at den humanitære udvikling skal prioriteres. Det er derfor nødvendigt at forfølge et dobbelt mål. Det ene skal på kort og mellemlang sigt fokusere på fødevaresikkerhed og fødevaresuverænitet, som begge er essentielle for at afhjælpe den sult, vi oplever i dag. Det andet er langsigtet og er rettet mod en bæredygtig vækst i ulandene.
Det er et dobbelt mål, som skal medvirke til at fastsætte en økonomisk, politisk og social ramme, der gør det muligt for disse lande at bekæmpe fattigdommen og få gang i udviklingen. Men da der er meget forskellige årsager til sult og underudvikling, må aktionerne for at nå dette dobbelte mål i sagens natur også være forskellige. Vi skal se på alle de faktorer, der bidrager til sulten.
Der er andre årsager til sult og fattigdom i verden end naturkatastrofer, tørke, oversvømmelse og ørkendannelse. Det drejer sig om væbnede konflikter, civile optøjer, politiske, sociale og økonomiske uroligheder, aids-epidemien, de fattigste landes udlandsgæld osv.
Der kan identificeres to vigtige aktioner. På den ene side er det, hvad angår fødevaresuveræniteten, nødvendigt at styrke de små bedrifter med bæredygtige og mangeartede afgrøder, som vi siger i det fælles beslutningsforslag, vi har fremlagt til vedtagelse i Parlamentet. Der er ligeledes et presserende behov for udvikling af økonomiske netværk til lokal distribution, adgang til jord og vand og eftergivelse af udlandsgælden.
For at mindske fattigdommen og for at støtte målet om udvikling burde der i første omgang satses på en styrkelse af uddannelsen. Uddannelse for alle, ikke mindst for pigerne, der i dag glimrer ved deres fravær i uddannelsesprogrammerne og dermed i landenes mulige udvikling. Der burde også satses på vækst i den teknologiske kapacitet, undervisning og erhvervsuddannelse samt på produktionskapacitet, bekæmpelse af fattigdomsbetingede sygdomme, især aids, og generelt på alt, hvad der har med god regeringsførelse og retsstaten at gøre. Men vi skal også - og jeg synes, at vi som nævnt i vores beslutning skal tillægge det særlige opmærksomhed - fremme adgangen til markederne på lige fod og med gensidighed ved gradvist at fjerne de foranstaltninger, der forvrænger samhandelen. Som nævnt i beslutningen, og det er i overensstemmelse med Doha-konklusionerne, tænker vi især på fjernelse af landbrugsstøtten, ikke kun i EU, som når alt kommer til alt, er et mere åbent marked for ulandene, men i hele det internationale samfund, især i de industrialiserede lande, de rigeste lande.
Hvis vi skal få de mindst udviklede lande ind på en kurs mod bæredygtig udvikling for at få bugt med sulten, kan vi ikke se bort fra disse foranstaltninger. De er essentielle og absolut nødvendige. Selve freden er på spil, både på det sociale og det internationale plan.
Hr. formand, kære kolleger, ingen af os kan undgå at lægge mærke til, at der her i verden er en bred skillelinje mellem dem, der kan spise sig mætte, og dem, som sulter; dem, der kan læse og skrive, og dem, som er analfabeter; dem, der har adgang til lægehjælp, og dem, som ikke har det. Der bliver flere og flere statistiske rapporter, og i den sidste rapport fra Verdensfødevareprogrammet står der, at 38 millioner mennesker risikerer at dø i de næste par måneder, fordi de mangler mad, drikkevand og medicin. Alligevel gør det internationale samfund stadig ikke nok, og det er vi nødt til at sige ligeud. Det er ikke det centrale emne på den politiske dagsorden, hvilket det burde være, og det er heller ikke det væsentligste kriterium for Valutafondens, Verdensbankens og G8's interventioner. Fremtidens historikere vil kunne tillægge vores samfund et meget alvorligt ansvar, hvis ikke vi ændrer prioriteringsrækkefølgen og tidsfristerne for vores indsats, og hvis ikke vi er i stand til at styre globaliseringsprocesserne på en sådan måde, at de står i den sociale og miljømæssige bæredygtigheds tegn.
Her tænker vi netop på fattigdomsbetingede sygdomme som malaria og tuberkulose, på aids-katastrofen, der allerede har krævet 25 millioner ofre, og på de 14.000 mennesker i hele verden, som hver dag smittes med hiv-virus. Forebyggelse er af afgørende vigtighed, men det er ikke nok. I fremtiden bliver det vanskeligt at finde undskyldninger for, at vi ikke er i stand til at helbrede 95 % af alle aids-patienter. Det bliver en sand forbrydelse, eftersom medicin i dag kan gøre meget for, at aids bliver til en kronisk sygdom i stedet for en sikker dødsdom, og ikke mindst for at mindske smittefaren fra mor til barn. Derfor skal EU lægge et kraftigt pres på USA, så vi endelig når frem til en aftale om, at det ikke er muligt at lade lægemidler, som kan redde millioner af menneskers liv, hvis ikke brugen af dem begrænses, være genstand for intellektuel ejendomsret og patentering. Foruden dette resultat går vi ind for en større finansiel indsats og for forslaget til forordning, som vi håber bliver vedtaget hurtigt og allerede under førstebehandlingen.
Beslutningen om at give produkterne fra de mindst udviklede lande fri adgang til det europæiske marked er ligeledes vigtig. De principper og holdninger, som vi drøfter i dag, skal EU nu gøre sig til talsmand for i alle internationale forsamlinger, først og fremmest i Verdenshandelsorganisationen. Kun på denne måde - nemlig ved hjælp af en ny global styring, større inddragelse og gennemsigtighed samt konkrete beslutninger og handlinger - kan vi bekæmpe sult og fattigdom og tage denne udfordring op, som er den største udfordring, menneskeheden står over for.
Hr. formand, eftersom verdens opmærksomhed er rettet mod den alvorlige Irak-krise, har Europa-Parlamentet og alle de, som ønsker at gøre en indsats, pligt til at gøre opmærksom på noget, som Europa-Parlamentet i dag forsøger at gøre opmærksom på, nemlig bekæmpelsen af sult, og det har vi også i lyset af de desværre skuffende resultater på de seneste internationale konferencer og topmøder. Et af disse skuffende resultater er efter min mening - og det vil jeg ikke lægge skjul på - at den reelle indsats, som mange ikke-statslige organisationer gør for at skabe forandring og samle de kritiske røster, har svært ved at give sig udslag i nogle positive ændringer og reformer. I den forbindelse vil jeg gerne minde om de udtalelser, som Verdensbankens direktør, James Wolfensohn, kom med for nylig, hvor han både opfordrede institutionerne til at gøre en større indsats og det civile samfund til at bruge kritikken af globaliseringens ulemper på en konstruktiv måde og opstille nogle vigtige målsætninger i den henseende.
Jeg vil understrege det hensigtsmæssige i, at vi også i det instrument, som Europa-Parlamentet behandler i dag, lægger større vægt på den skræmmende situation, der eksisterer i nogle dele af Afrika i dag, ikke mindst i Etiopien, hvor flere millioner menneskers liv konkret er i fare. Det står klart for enhver - og det fremgår tydeligt af det dokument, som vi skal vedtage i dag - at man kun kan forbedre situationen ved at korrigere og afhjælpe de strukturelle mangler og den forfærdelige utilstrækkelighed hos mange regeringer, som har brugt pengene forkert, selv om erfaringen viste, at det i lyset af begivenhederne var nødvendigt at gøre en indsats i en anden retning for at fjerne årsagerne til fattigdom, sult, fejlernæring og manglende information, som fører til en forfærdelig krise set ud fra et sundhedsmæssigt synspunkt og til flere hundrede millioner menneskers manglende adgang til skolegang og uddannelse. Det står desuden klart for enhver, hr. formand, at også handelsbarriererne meget ofte er et element, som det er af afgørende betydning at fjerne. Foruden de humanitære nødaktioner skal der således værre større frihed, større konkurrence og flere muligheder. Det er den indsats, som Europa-Parlamentet skal gøre, og som jeg mener, at vi alle bør tilslutte os i dag.
Hr. formand, situationen for verdens fødevareforsyning er faktisk dramatisk, og den tegner til at blive endnu værre. Millioner af mennesker lever i ekstrem fattigdom, og mange dør af sult hver eneste dag. Der må derfor vedtages hurtige og dybtgående foranstaltninger før at gøre op med disse forhold, der ikke kan andet end tynge menneskehedens samvittighed.
Der må vedtages strukturelle foranstaltninger for at forebygge konflikter, og disse dybtgående foranstaltninger må suppleres med omgående foranstaltninger for at redde menneskeliv. Nødhjælpen har hidtil vist sig utilstrækkelig både med hensyn til fødevarer og lægehjælp. Der må sættes ind med mere omfattende indsats i risikoområderne i stil med kampagnen "Sult i Afrika" iværksat af Verdensfødevareprogrammet. Der må også ydes støtte til relevante initiativer som dem, der for nylig er lanceret af Brasiliens nye præsident, Lula da Silva, både det, der skal fjerne sulten i hans eget land, med programmet "Nul sult", og det, som han fremlagde i Davos af internationalt omfang, hvor der ønskes oprettet en international fond til bekæmpelse af fattigdom og sult i den tredje verdens lande.
Det er imidlertid også helt afgørende, som jeg før sagde, at få vedtaget dybtgående foranstaltninger, hvor der ikke mindst må brydes med en model, der har vist sig utilstrækkelig og uretfærdig, der underkuer og mishandler de mindst udviklede lande - især ved at insistere på, at alle problemer kan løses gennem handel - der fastholder en ulig handel, som udelukkende prioriterer økonomisk vækst og ser bort fra, at rigdommen må fordeles mere ligeligt.
Der må skabes en ny økonomisk verdensorden, især gennem dybtgående ændringer af de i dag bestemmende instrumenter, hvis retningslinjer ikke er tidssvarende, som f.eks. WTO, Den Internationale Valutafond og Verdensbanken. Det er helt afgørende at finde en definitiv løsning på gældsproblemet, og det er særlig nødvendigt at sikre stabile og rimelige priser på de mindst udviklede landes klassiske produkter, der især kommer fra den primære sektor. Der må ligeledes prioriteres suverænitet og fødevaresikkerhed, navnlig ved at sikre mobilisering af natur- og menneskeressourcer og befolkningens adgang til jord og vand.
Hr. formand, sulten bliver større og større i Afrika. Man fortvivles over de børn, der dør af sult, men man ser ikke på årsagerne til det. Ud over klimatiske årsager er sulten resultatet af strukturpolitikker, særlig de landbrugsmæssige og handelsmæssige politikker, der har tvunget landmændene i de fattige lande til at producere til eksport snarere end til lokalt forbrug.
Nødhjælp er ikke en bæredygtig løsning. I den gode samvittigheds navn er det ofte blevet et middel for de rige lande til at afsætte overskuddet fra deres landbrugsproduktion og således give berettigelse til deres ødelæggende politik om overproduktion. Derfor har USA travlt med at afsætte de genetisk modificerede produkter, som de europæiske markeder har boykottet, til Afrika i form af fødevarer, men også som såsæd. Fyldt med kynisme anklager USA de regeringer, der afviser denne hjælp for at lade deres befolkninger dø. Denne afpresning af sårbare befolkningsgrupper er uanstændig. Den er i modstrid med den grundlæggende ret til fødevarer, som giver det enkelte menneske ret til selv at vælge sin føde. Hvem er de mest ansvarlige? De lande, hvor der er hungersnød, som afviser at brødføde befolkningen med produkter, der måske er skadelige, eller de lande, der som eneste hjælp til deres hjælpeløse befolkning kun tilbyder genetisk modificeret korn, hvis virkning på miljøet og biodiversiteten vil vise sig at være katastrofal?
I en del af disse lande eller regioner er fødevarekrisen ikke generel. Problemet er ikke nødvendigvis mangel på fødevarer, men en ligelig fordeling af dem i verden. Udelukkende en lokal produktion og interregional handel er bæredygtige metoder og kan garantere, at alle får adgang til fødevarer. I modsætning til dette hylder EU frihandelen på verdensplan og tvinger udviklingslandene til at åbne deres markeder. Til gengæld lover den at åbne markedet for alle produkter undtagen våben, men selvfølgelig også undtagen bananer, sukker osv., der stammer fra de mindst udviklede lande. Denne foranstaltning har ikke blot medført konkurrence mellem udviklingslandene i stedet for at øge deres markedsandele, men den fremmer også dyrkning af produkter til eksport på bekostning af dyrkning af produkter til selvforsyning. Ligeledes minder den nuværende krise blandt kaffeproducenterne os om, at frihandelen ruinerer de små landbrug og giver fremgang til de store multinationale selskaber. Free trade er ikke fair trade. For øvrigt er der ingen henvisninger i den seneste meddelelse fra Kommissionen med titlen "Handel og udvikling", som vi snart får mulighed for at behandle i Europa-Parlamentet. Præsident Lula har gjort bekæmpelse af sult til sin mærkesag. Han foreslår oprettelse af en international fond til dette formål. Det er ligeledes FAO's mål, hvis seneste topmøde tilsyneladende ikke har haft væsentlig betydning.
Den eneste måde at afskaffe sulten i verden på er ifølge Gruppen De Grønne en bæredygtig udvikling af en fødevareproduktion, der er baseret på den lokale befolknings behov, og en ligeværdig handel mellem Nord og Syd, det vil sige en handel med retfærdige priser, der afspejler de sociale og miljømæssige omkostninger ved produktionen samt ressourcerne og arbejderne i de fattige lande.
Hr. formand. Denne beslutning indeholder en lang række udmærkede observationer og forslag. Der er næsten ikke den del af problematikken, som ikke er omtalt heri. Men alligevel må vi konstatere, at vore hidtidige foranstaltninger har været helt utilstrækkelige. Kløften mellem udviklede og ikke-udviklede lande er blevet større i løbet af 1990'erne, fastslår vi i denne beslutning.
Jeg erklærer Europa-Parlamentets session, der blev afbrudt den 30. januar 2003, for genoptaget.
Sidste lørdag blev Joseba Pagazaurtundua, politichef i en landsby i Baskerlandet i Spanien, dræbt af terrorister. Jeg har på egne vegne og på vegne af Parlamentet allerede givet udtryk for vores dybeste deltagelse over for hans familie.
Hr. Pagazaurtundua var et aktivt medlem af det socialistiske parti. Han var også et aktivt medlem af den baskiske folkebevægelse ¡Basta Ya! - "Nu er det nok". ¡Basta Ya! vandt Sakharov-prisen i 2000, og hr. Pagazaurtundua besøgte Parlamentet for at deltage i ceremonien til overrækkelse af Sakharov-prisen. Med dette mord har terroristerne endnu en gang vist deres manglende respekt for menneskeliv og retten til politisk ytringsfrihed.
Efter denne seneste hån mod al anstændighed ønsker Europa-Parlamentet i dag at vise, at vi står skulder ved skulder med ofrene, deres familier og alle, der forsøger at bekæmpe terrorismen i Spanien. Jeg vil bede Dem om at iagttage et minuts stilhed.
Hr. formand, jeg tager ordet for at gøre Dem opmærksom på et problem med overholdelse af forretningsordenen i forbindelse med det fuldstændige forhandlingsreferat af 30. januar 2003 vedrørende forhandlingen om sultproblemet i verden og udryddelse af handelshindringerne for de fattigste lande i verden.
Således finder man på side 15 i forhandlingsreferatet en skriftlig erklæring fra Johan Van Hecke fra Det Europæiske Liberale og Demokratiske Partis Gruppe, der blev fremsat i overensstemmelse med artikel 120, stk. 7. Denne erklæring er på 357 ord, selv om forretningsordenen fastsætter, og jeg citerer, at "medlemmer, der ikke har haft ordet under en forhandling, kan højst en gang under hver mødeperiode indgive en skriftlig erklæring på højst 200 ord, der vedføjes det fuldstændige forhandlingsreferat fra forhandlingen".
Da jeg selv gjorde en indsats for at overholde forretningsordenen på dette punkt i forbindelse med min skriftlige erklæring i den samme forhandling, og eftersom en af mine foregående skriftlige erklæringer blev afkortet netop i medfør af denne artikel, undrer det mig, at reglerne kan gælde forskelligt her i Parlamentet. Må jeg anmode om, at forretningsordenen anvendes også i dette tilfælde?
Der udvises sædvanligvis en vis smidighed. Det er dog vigtigt, at bestemmelserne i forretningsordenen nøje overholdes. Hvis der er behov for et ændringsforslag, må vi se på det. Under iagttagelse heraf betragter jeg protokollen som godkendt.
Det endelige forslag til dagsorden som opstillet af Formandskonferencen på mødet den 6. februar 2003 i overensstemmelse med forretningsordenens artikel 110 og 110a er omdelt. Der er foreslået følgende ændringer:
Jeg har modtaget en anmodning fra De Europæiske Socialdemokraters Gruppe, Gruppen De Grønne/Den Europæiske Fri Alliance og Den Europæiske Venstrefløjs Fællesgruppe/Nordisk Grønne Venstre om at inkludere redegørelser fra Rådet og Kommissionen om situationen i Irak i dagsordenen for onsdag uden indgivelse af beslutningsforslag .
Hvis denne anmodning accepteres, vil forhandlingen om Irak indgå på onsdag fra kl. 15.00-17.00. De øvrige forhandlinger samme eftermiddag vil fortsætte fra kl. 17.00-19.00, og spørgetiden til Rådet vil derfor blive aflyst.
Hr. formand, min gruppe har formuleret denne anmodning, ikke blot på grund af begivenhedernes udvikling, men især på grund af det ekstraordinære topmøde, som rådsformanden, hr. Simitis, har indkaldt til, formentlig næste mandag. Vi mener også, at det på nuværende tidspunkt er meget vigtigt - og det er den holdning, som min gruppe har haft gennem hele denne forhandling, og som vi mener er den eneste rigtige - at forsøge at opnå en fælles og bestemt europæisk holdning for helt grundlæggende at undgå krig og iværksætte en nedrustningsproces - til fjernelse af masseødelæggelsesvåben i forbindelse med Irak - gennem internationalt pres og ved at følge FN-sporet.
Det er vores mål, og vi mener, at det er vigtigt, at Parlamentet gennemfører en forhandling, så De kan tale for os på topmødet næste mandag.
Hr. formand, jeg vil ikke tale mod en Irak-debat, men Deres forslag betyder jo også, at spørgetiden til gengæld annulleres, og det er jeg kraftig modstander af, for jeg er af den opfattelse, at næst efter stemmeretten ved lovgivningsmæssige tekster er hvert enkelt parlamentsmedlems spørgeret - som endda er sikret i traktaterne - en af de vigtigste parlamentariske rettigheder. Vi vænner os til, at spørgetiden på grund af utvivlsomt vigtige ting - det drejer sig hver gang om vigtige ting - oftere og oftere forkortes eller udsættes. Jeg beder Dem om at stoppe denne praksis. Tidligere lå spørgetiden til Rådet om aftenen kl. 21 eller fra kl. 20 til kl. 22, det fungerede perfekt i 10-15 år, så blev Rådet træt om aftenen og måtte rejse, hvorfor spørgetiden blev henlagt til om eftermiddagen, og siden er spørgetiden hver gang enten blevet forkortet eller udsat til fordel for andre punkter.
Jeg anmoder om, at der tages fat på dette problem på lang sigt, og at det løses!
Hr. Posselt, Deres observation var mere en bemærkning til forretningsordenen vedrørende spørgetiden. Jeg har specifikt oplyst Parlamentet om, at den anmodede medtagelse af forhandlingen om Irak vil have den konsekvens, som De nævnte.
Næste punkt på dagsordenen er betænkning (A5-0009/2003) af Santini for Udvalget om Borgernes Friheder og Rettigheder og Retlige og Indre Anliggender om forslag til Europa-Parlamentets og Rådets direktiv om unionsborgeres og deres familiemedlemmers ret til at færdes og opholde sig frit på medlemsstaternes område (KOM(2001) 257 - C5-0336/2001 - 2001/0111(COD)).
Fru formand, først vil jeg gerne takke ordføreren, hr. Santini, og Udvalget om Borgernes Friheder og Rettigheder og Retlige og Indre Anliggender for denne meget positive betænkning.
Betænkningen drejer sig om et længe ventet forslag til direktiv, der er af afgørende betydning for at lette den frie bevægelighed for personer, og som tager hensyn til det arbejde, der er udført i slutningen af 1990'erne, i særdeleshed af det højtplacerede panel om unionsborgerskab, som Simone Veil var formand for.
Dette forslag fastlægger betingelserne for udøvelsen af den grundlæggende ret til fri bevægelighed og opholdsret, der ifølge traktaten direkte tilkommer enhver EU-borger, og som er indeholdt i Den Europæiske Unions charter om grundlæggende rettigheder. I denne forbindelse repræsenterer forslaget et første skridt i retning af at definere en stærk opfattelse af unionsborgerskab, som bekræftet af det grundlæggende formål med forslaget.
EU's borgere bør alt andet lige kunne bevæge sig mellem medlemsstaterne på samme vilkår som statsborgere i en medlemsstat kan flytte rundt og skifte opholdssted i deres eget land. I særdeleshed skal direktivet lette udøvelsen af retten til fri bevægelighed ved at reducere de administrative formaliteter til det absolut nødvendige, ved bedre at definere situationen for familiemedlemmer, ved at indføre permanent opholdstilladelse efter fire års uafbrudt ophold i værtsmedlemsstaten og ved yderligere at begrænse mulighederne for at nægte eller for at afslutte ophold af hensyn til den offentlige orden.
Forslaget indfører også vigtige fornyelser i sammenligning med det nuværende acquis communautaire. I særdeleshed forlænger det den periode, hvor borgerne ikke er underkastet andre formaliteter end besiddelsen af et gyldigt identitetskort eller pas, fra tre til seks måneder. Det afskaffer pligten til at få opholdstilladelse for borgere i EU og erstatter den med direkte registrering hos de kompetente myndigheder, hvilket allerede er tilfældet i nogle medlemsstater. Det etablerer et system, hvor en borger i EU simpelthen skal erklære, at han opfylder de betingelser, der knytter sig til udøvelsen af opholdsretten. Endelig indfører det permanent opholdstilladelse efter fire års uafbrudt ophold uden yderligere betingelser.
Som det med rette understreges i hr. Santinis betænkning, kommer retten til fri bevægelighed endnu i dag ud for mange forhindringer. Det er blevet bekræftet i de gentagne domme fra Domstolen om denne sag. Forslaget medtager de tydeliggørelser, som kan udledes af Domstolens afgørelser i den senere tid, og når det er vedtaget, bør det i væsentlig grad kunne simplificere udøvelsen af alle europæiske borgeres grundlæggende rettigheder.
Fru formand, hr. kommissær, kære kolleger, jeg vil gerne takke kommissær Vitorino for denne introduktion, som gør det let for mig at fremlægge min betænkning. Det direktiv, som vi drøfter, udgør nemlig et reelt kvalitetsløft i debatten om unionsborgerskabet og den frie bevægelighed for personer. For første gang anerkender vi de rettigheder, som borgerne ikke har i kraft af deres økonomiske aktiviteter, men som personer og som indehavere af de subjektive rettigheder, som unionsborgerskabet består af foruden de objektive rettigheder. Opholdsretten og retten til fri bevægelighed er udtrykkeligt stadfæstet i EU-traktaten. Som kommissæren sagde, har de eksisteret længe, og de giver borgerne nogle nye og meget vigtige grundlæggende rettigheder. Man kan faktisk sige, at dette direktiv lægger grunden til det dobbelte borgerskab - nemlig statsborgerskabet og unionsborgerskabet - som er nævnt i det traktatudkast, der også drøftes i konventet. Indførelsen af den permanente opholdsret er et konkret eksempel på dette.
Før jeg kommer yderligere ind på direktivet, vil jeg definere dets anvendelsesområde. Direktivet er rettet mod unionsborgere og deres familiemedlemmer uanset nationalitet. Princippet om ligebehandling af unionsborgeres familiemedlemmer, der er statsborgere i et tredjeland, har været gældende siden 1960'erne, og direktivet gør dette princip endnu mere effektivt og konkret.
Denne ret er beslægtet med den ret, som den unionsborger har, de er i familie med. Det skal siges med det samme, at direktivet ikke gælder for tredjelandsstatsborgere eller i det mindste ikke for dem, som ikke er i familie med unionsborgere, også selv om de opholder sig i en medlemsstat eller udøver deres ret til fri bevægelighed inden for EU.
Den store fordel ved dette direktiv er, at alle de tidligere bestemmelser på området bliver samlet i én tekst. En anden fordel er dets klarhed, og i den forbindelse tror jeg også, at nogle af ordførerens ændringsforslag har været med til at forenkle de lidt for bureaukratiske passager så meget som muligt.
En af de største nyskabelser er - sådan som kommissæren var inde på - forslaget om at erstatte opholdstilladelsen med et simpelt bevis for registrering hos de kompetente myndigheder. Registreringsprocedurerne skal være enkle og direkte, og man skal under alle omstændigheder anvende princippet med overensstemmelseserklæringer, sådan som det allerede er tilfældet i nogle medlemsstater. Det samme skal gælde for bevismaterialet, f.eks. indkomstbeviset og sygesikringsdækningen. Familiemedlemmer fra tredjelande skal bevise den familiemæssige tilknytning med et identitetsdokument, hvilket udelukkende sker for at hindre misbrug, som der altid er risiko for.
Et andet nyskabende princip i direktivet vedrører udvisningen af tredjelandsstatsborgere, som har opholdsret på EU's område. I direktivet står der, at der under ingen omstændigheder kan foretages en udvisning. Denne indfaldsvinkel er i tråd med Amsterdam-traktatens princip om, at der skal skabes et område med frihed, sikkerhed og retfærdighed uden grænser, men nogle af medlemsstaterne vil formodentlig fastlægge deres egne regler på dette område.
Jeg har gemt det mest omstridte spørgsmål til sidst, sådan som vi altid gør i forhandlingerne her i Parlamentet, nemlig familien, dens sammensætning og definitionen af par og ægtefælle. For at undgå, at en så stor mængde nyskabende bestemmelser ender med at sidde fast i det sædvanlige tovtrækkeri, har jeg som ordfører bestræbt mig på at være så åben som muligt, og derfor har jeg strakt mine og min politiske gruppes principper til det yderste blot for at nå til vejs ende med direktivet som helhed. Der er i øvrigt ingen tvivl om definitionen af ægtefælle i fællesskabsretten, hvilket Domstolen har fastslået ved flere lejligheder. I den forbindelse - og med hensyn til ugifte par - har ordføreren overtaget nogle af de ændringsforslag, som PSE-Gruppen har stillet og siden har trukket tilbage, og hvor man opfordrer medlemsstaterne til at fjerne de lovgivningsforskelle, der stadig eksisterer på EU-plan. Jeg tror, at denne demokratiske henvisning til subsidiariteten og medlemsstaternes suverænitet er i alles interesse, så vi undgår de sædvanlige korstog, der risikerer at svække betænkningens indhold og gøre direktivets bestemmelser forgæves. De enkelte medlemsstater skal således regulere familiespørgsmålene på baggrund af deres egen lovgivning og interesser. Det ville virkelig være en skam, hvis vi ikke var i stand til at give Rådet en ordentlig tekst, som der er enighed om, når man tænker på den enestående lejlighed, som den fælles beslutningsprocedure giver os på dette område. Det ville i øvrigt være utænkeligt at påtvinge 13 medlemsstater en model, som kun to af dem går ind for, og at prioritere symboler og dogmer højere end de fornuftige bestemmelser, som millioner af borgere venter på for at kunne tilrettelægge deres tilværelse.
Til sidst skal det understreges, at ordførerens linje i høj grad er i tråd med Kommissionens. Kommissionen har udarbejdet en konsekvent og objektiv tekst, der som bekendt også giver udtryk for Rådets holdning. Vi har mulighed for at give borgerne nogle nye og tidssvarende bestemmelser, som giver større garantier. Jeg er sikker på, at de bliver vedtaget under Parlamentets afstemning, og jeg vil gerne takke ordførerne for udtalelse og alle de parlamentsmedlemmer, hvis ændringsforslag har gjort mit arbejde lettere og uden tvivl forbedret direktivets indhold.
Fru formand, unionsborgerskab var et af de store resultater af unionstraktaten, der blev vedtaget i Maastricht i 1992.
I overensstemmelse med kendelser fra Domstolen blev retten til unionsborgerskab, herunder retten til fri bevægelighed og ophold inden for Unionens grænser, gjort til en grundlæggende rettighed for europæiske borgere, en ret, som ikke krævede nogen juridisk gennemførelsesprocedure.
I overensstemmelse med dette retsgrundlag mente Udvalget om Retlige Anliggender og det Indre Marked, at der ikke var nogen grund til at indføre restriktioner af administrativ art, hverken for indrejse i et land eller fri bevægelighed og ophold.
Der er gjort store fremskridt med hensyn til den juridiske organisation ved hjælp af Schengen-konventionen, men det forholder sig sådan, at visse lande stadig modsætter sig disse fremskridt og ikke deltager i dem.
Derfor håbede Udvalget om Retlige Anliggender og det Indre Marked, at dette forslag til direktiv ville udgøre et effektivt fremskridt ved at fjerne alle restriktioner af administrativ og indholdsmæssig art for borgernes mulighed for at etablere sig i et andet fællesskabsland.
Det var formålet med de ændringsforslag, som Udvalget om Retlige Anliggender og det Indre Marked vedtog.
Ændringsforslagene fra Udvalget om Retlige Anliggender og det Indre Marked blev ikke accepteret af Udvalget om Borgernes Friheder og Rettigheder og Retlige og Indre Anliggender, og ordføreren vil naturligvis gerne have dem opretholdt, men har ikke insisteret for ikke at bringe de aftaler, der er nået på dette område, i fare.
Jeg vil dog gerne henlede opmærksomheden på et ændringsforslag, som i nogen udstrækning kunne imødekomme de bekymringer, man havde i Udvalget om Retlige Anliggender og det Indre Marked. Jeg hentyder til ændringsforslag 23 - der indfører en ny artikel 4b - hvori der står: "Direktivet må ikke føre til ophævelse af eksisterende rettigheder, som er indført på grundlag af EU-lovgivning eller Domstolens domme".
Jeg mener, at dette ændringsforslag er af afgørende betydning, hvis der ikke skal ske tilbageskridt med hensyn til rettighederne for unionsborgere.
Fru formand, Kommissionens forslag til direktiv om borgeres ret til fri bevægelighed er utvivlsomt et vigtigt skridt i retning af at fjerne de ubegrundede tekniske hindringer, som fortsat findes selv i et forenet Europa. De ændringsforslag, som Parlamentet har stillet, har naturligvis forbedret Kommissionens forslag væsentligt. De ændringsforslag, der er stillet af Udvalget om Kvinders Rettigheder og Lige Muligheder, har til formål at tilvejebringe et antal forbedringer, der vil styrke fri bevægelighed for kvinder og tage hensyn til de særlige problemer, som kvinder står over for, samt til princippet om ikke at diskriminere på grund af køn.
Desværre har Deres ambition om at tillade europæiske borgere at udøve deres ret til ophold frit og uden hindringer ikke ført til en tekst, der er neutral i kønsmæssig henseende og tager hensyn til de særlige problemer, som kvinder står over for, hr. kommissær. Det væsentligste problem drejer sig om kvinder, der er økonomisk afhængige af deres mænd, og som i tilfælde af død eller separation ikke har nogen udsigt til at forlænge deres ret til ophold i et andet europæisk land. Med andre ord, de bliver automatisk berøvet enhver juridisk ret, der hidrører fra deres ophold i en anden medlemsstat i Unionen. Vi føler, at der må rettes op på dette.
Udvalget om Kvinders Rettigheder og Lige Muligheder understreger også vigtigheden af at beskytte forholdet mellem mennesker ved at give samboende partnere af begge køn samme rettigheder som en ægtefælle. Flere og flere medlemsstater finder måder, hvorpå de kan anerkende par, der lever sammen uden officielt at blive gift. De fleste lande tillader nu, at partnere kan bliver officielt registreret, og denne kategori må derfor medtages i definitionen på familiemedlemmer.
