Doamnelor şi domnilor, in cadrul Conferinţei preşedinţilor mi s-a solicitat să fac o declaraţie în legătură cu evenimentele din Orientul Mijlociu. Dezbaterea va avea loc miercuri după-amiază, în prezenţa Preşedintelui Consiliului Uniunii Europene, ministrul de externe ceh, Karel Schwarzenberg. Menţionez aceasta pentru că situaţia nu era foarte clară. Am depus multe eforturi, iar domnul Preşedinte s-a arătat foarte interesat să se afle aici, deşi în aceeaşi zi va pleca în Africa de Sud, chiar dacă pentru o perioadă scurtă de timp. Cu această ocazie doresc să adresez sincere mulţumiri Preşedinţiei cehe.
Doamnelor şi domnilor, în timpul acestei sesiuni plenare de început de an, în Orientul Mijlociu încă mor oameni.
Personal, şi sunt sigur că acest lucru este valabil pentru cei mai mulţi dintre noi, imaginile transmise la televizor îmi trezesc un dureros sentiment de déjà vu.
În numele Parlamentului European, doresc să-mi exprim regretul profund faţă de escaladarea conflictului din fâşia Gaza dintre Israel şi mişcarea Hamas.
Declar categoric: este inacceptabil ca populaţia să sufere, ca violenţa să continue şi să se tragă asupra angajaţilor Naţiunilor Unite. Cât de departe trebuie să ajungă spirala violenţei până să se instaureze raţiunea şi bunul simţ?
Violenţa trebuie să înceteze imediat de ambele părţi. Lansarea de rachete asupra oraşelor israeliene de către Hamas este complet inacceptabilă şi merită criticată dur. Nu trebuie să uităm că mişcarea Hamas a fost cea care a încălcat acordul de încetare a focului. Nu trebuie însă trecută cu vederea nici proporţionalitatea mijloacelor utilizate ca răspuns.
Toţi oamenii din Orientul Mijlociu trebuie trataţi în mod egal. Dreptul inalienabil al unui stat de a se proteja nu justifică acţiunile violente, a căror principală consecinţă este suferinţa populaţiei civile.
Persoanele din fâşia Gaza trebuie să primească urgent ajutor. Un palestinian valorează la fel de mult ca un israelian sau un european sau un american - toţi oamenii de pe această planetă sunt egali. Nu trebuie să permitem o agravare a situaţiei umanitare!
În calitate de politicieni responsabili, trebuie să fim pregătiţi pentru a contribui în mod decisiv la găsirea rapidă a unei soluţii de durată pentru această spirală a violenţei.
În opinia mea, orice încercare de a reduce securitatea la aspecte pur militare este sortită eşecului. Prin urmare, nu poate exista o soluţie exclusiv militară pentru problema din Orientul Mijlociu. Într-un final trebuie găsită o soluţie politică. Ceea ce este cel mai important, vom învăţa ceva din eşecul abordării anterioare. Prin urmare, trebuie luate măsuri nu doar aplicabile, ci mai ales durabile.
În ultimele zile am avut contacte telefonice cu Preşedintele israelian, Shimon Peres, cu Preşedintele Autorităţii Palestiniene, Salam Fayyad, cu Preşedintele Parlamentului Israelian, Dalia Itzik, şi, desigur, cu Înaltul Reprezentant pentru Politica Externă şi de Securitate Comună al UE, Javier Solana, care se află de ceva vreme în regiune.
Am luat, de asemenea, legătura cu Vicepreşedintele Adunării Parlamentare Euro-mediteraneene, deoarece, în prezent, sunt Preşedintele respectivei Adunări, cu Preşedintele Parlamentului Iordanian, Abdel Hadi Al-Majali, cu Preşedintele Camerei Deputaţilor din Italia, Gianfranco Fini, şi cu Preşedintele Parlamentului Marocan, Mustapha Mansouri.
În aceste discuţii, am subliniat în permanenţă faptul că Parlamentul European susţine integral cerinţele formulate de Consiliul de Miniştri în numele Uniunii Europene şi confirmate prin rezoluţia Consiliului de Securitate al Organizaţiei Naţiunilor Unite din 8 ianuarie 2009.
Este deprimant faptul că această rezoluţie obligatorie a Consiliului de Securitate, de la care americanii s-au abţinut pentru a putea fi pusă în aplicare, este încălcată de părţile conflictuale, în speţă Israel şi Hamas.
Trebuie semnat un acord de încetare a focului imediat şi permanent. Acesta trebuie realizat cu medierea Egiptului şi cu implicarea tuturor părţilor interesate. Trebuie asigurat accesul imediat şi liber la ajutoarele umanitare, iar Agenţia Naţiunilor Unite pentru Ajutor şi Reconstrucţie (UNRWA) trebuie să îşi poată continua nestingherită activităţile umanitare. Şi mai vreau să adaug: nu doar trei ore pe zi!
Atunci când până şi organizaţiile umanitare şi Naţiunile Unite trebuie să-şi înceteze activitatea fiindcă părţile aflate în conflict nu le respectă neutralitatea, s-a ajuns la un punct inacceptabil în ceea ce priveşte dreptul internaţional şi umanitatea.
Cea de-a treia cerinţă este intensificarea procesului de pace. Singura bază viabilă pentru pacea permanentă este şi rămâne existenţa a două state suverane, Israel şi Palestina, cu graniţe fixe.
Uniunea Europeană, împreună cu membrii Cvartetului pentru Orientul Mijlociu, cu partenerii arabi moderaţi şi cu toţi participanţii la conflict, trebuie să contribuie la o reluare rapidă a negocierilor pentru pace, sub egida Naţiunilor Unite. O soluţie completă necesită însă reconciliere şi, în special, reconciliere între facţiunile palestiniene.
Astăzi trebuie să analizăm metoda pe care am folosit-o până în prezent în aşa-numitul "proces de pace". Până acum câteva săptămâni, puteam spune că ne aflăm pe drumul cel bun cu negocierile, în pofida binecunoscutului mediu dificil şi a progresului aproape imperceptibil. Comunitatea internaţională şi în principal noi, Uniunea Europeană, am susţinut aceste negocieri printr-un angajament puternic şi am acordat ajutoare financiare pentru a asigura condiţiile de bază pentru crearea unui stat palestinian.
A fost însă acest angajament suficient de puternic din punct de vedere politic? Trebuie să ne punem această întrebare. Între timp, ne aflăm din nou în proces de escaladare. Este de înţeles faptul că, în momentele de gestionare a crizelor, tindem să gândim pe termen scurt. De fapt, avem nevoie imediat de un acord de încetare a focului şi de o retragere completă a forţelor israeliene, conform solicitărilor Consiliului de Securitate al Naţiunilor Unite.
Experienţa ultimelor decenii ne-a învăţat că pacea în Orientul Mijlociu nu poate să pornească exclusiv din regiunea respectivă. Este, însă, adevărat că nu va fi posibilă fără reconcilierea părţilor aflate în conflict.
Prin urmare, comunitatea internaţională trebuie să fie pregătită pentru a promova mai mult ca oricând pacea în Orientul Mijlociu, astfel încât evenimentele nefericite din ultimele decenii să nu rămână experienţe nefericite şi pentru viitor.
Forţele internaţionale pot şi trebuie să contribuie la asigurarea unui acord de încetare a focului. Prin urmare, trebuie să depunem cu toţii eforturi pentru succesul planului franco-egiptean de instituire a unui mecanism internaţional pentru asigurarea graniţelor Gaza. Desigur, acesta va depinde de încetarea contrabandei cu arme şi rachete în fâşia Gaza. Uniunea Europeană a anunţat deja, în strategia sa de acţiune, la începutul procesului de la Annapolis, că este pregătită să se implice de această manieră.
Voi sublinia însă un aspect: utilizarea forţelor europene şi internaţionale de securitate nu poate să garanteze un acord de încetare a focului pe termen scurt. Ea trebuie să urmărească un obiectiv politic clar de creare a încrederii necesare pentru încheierea negocierilor de pace, prin garantarea securităţii atât pentru israelieni, cât şi pentru palestinieni. Aceasta înseamnă că, prin mobilizarea unor trupe, care este posibilă doar deţinând un mandat solid, va creşte influenţa politică în toate aspectele, în vederea găsirii unei soluţii paşnice.
Nu avem nevoie doar de angajamentul repetat pentru pace pe care l-am formulat atât de des în trecut ca obiectiv. Nu avem nevoie doar de voinţa de a ne facem un scop din pace, ci şi de a realiza-o efectiv, înainte ca ura acumulată de-a lungul timpului să escaladeze şi să degenereze într-o conflagraţie.
În încheiere, aş dori să vă reamintesc că 2008 a fost Anul European al Dialogului Intercultural. De asemenea, aş dori să vă reamintesc câte eforturi a depus Parlamentul European pentru a transforma acest an într-unul al speranţei şi că stabilim priorităţi politice pentru a arăta că conflictul culturilor nu se datorează unei legi a naturii.
Reacţiile mondiale la războiul din Gaza arată cât de repede pot fi distruse încercările de dialog intercultural de realitatea imaginilor pe care le vedem zilnic la ştiri. Ceea ce este mai rău este faptul că această realitate se află în mâinile unor extremişti şi fundamentalişti al căror scop nu este pacea, ci acela de a continua spirala confruntării.
Violenţa generează şi mai multă violenţă. Acest concept nu poate fi repetat suficient de des. Dialogul şi negocierile sunt singura cale de a ieşi din această criză. Ele nu sunt neapărat obiective în sine, însă trebuie urmărite asiduu, astfel încât populaţia din Israel şi Palestina să trăiască în siguranţă, în pace şi cu respect pentru demnitatea proprie.
roiectul final de ordine de zi pentru această şedinţă, aprobat de Conferinţa preşedinţilor la întâlnirea de joi, 8 ianuarie 2009, în conformitate cu articolele 130 şi 131 din Regulamentul de procedură, a fost distribuit. S-a solicitat modificarea acestui proiect după cum urmează.
Deoarece dna Andrikiennu poate fi prezentă în această seară pentru a-şi prezenta raportul privind dezvoltarea Consiliului ONU pentru drepturile omului, inclusiv a rolului UE, votarea acestui raport va avea loc miercuri, conform programului, fără dezbatere generală.
Grupul Verzilor/Alianţa Liberă Europeană a procedat la încheierea dezbaterii generale privind situaţia din Gaza prin prezentarea unor propuneri de rezoluţie. Dl Cohn-Bendit va lua cuvântul pentru a justifica propunerea.
în numele Grupului Verts/ALE. - (FR) Domnule Preşedinte, doamnelor şi domnilor, toţi suntem conştienţi de situaţia din Gaza. Este foarte normal să o discutăm aici în Parlament. Cu toate acestea, solicităm Consiliului de Securitate să ia o poziţie, cerem diferitelor organisme şi Uniunii Europene să ia o poziţie, dar noi, în Parlament, dezbatem subiectul, însă nu vrem să luăm o poziţie. Consider că, având în vedere urgenţa situaţiei din Gaza, este foarte important să ne prezentăm opinia şi să spunem exact ceea ce vrem să spunem, pentru a se pune capăt masacrelor ce au loc în prezent în Orientul Mijlociu. Cred că este inacceptabil să nu avem curajul sau luciditatea de a vota în favoarea unei rezoluţii după dezbatere. Din acest motiv, grupul nostru solicită revizuirea deciziei Conferinţei preşedinţilor şi cere ca dezbaterea pe care trebuie să o organizăm privind situaţia din Gaza să se încheie cu o rezoluţie, care să demonstreze poziţia clară şi fermă a Parlamentului, a unei majorităţi, astfel încât masacrele din Gaza să înceteze. Dorim o rezoluţie; trebuie să fim conştienţi de faptul că avem o responsabilitate politică faţă de situaţia actuală, iar această responsabilitate politică nu trebuie să fie o simplă discuţie, ci o rezoluţie, o rezoluţie care să arate în mod clar ce anume dorim şi ce anume denunţăm!
în numele Grupului PSE. - (DE) Domnule Preşedinte, am reflectat, desigur, foarte mult la acest subiect. Poate că dl Cohn-Bendit supraestimează semnificaţia unei rezoluţii, dar rezoluţia Consiliului de Securitate reprezintă o bază pe care trebuie să o susţinem şi, după cum a spus deja Preşedintele Parlamentului, trebuie să le solicităm ambelor părţi să încerce să facă pace, să depună armele şi să respecte rezoluţia Consiliului de Securitate. Doresc, însă, să adaug doar că aceasta trebuie să fie esenţa rezoluţiei noastre. În acest caz, o putem susţine. În acest context, am coopera şi am susţine propunerea domnului Cohn-Bendit.
în numele Grupului PPE-DE. - (DE) Domnule Preşedinte, doamnelor şi domnilor, recomandarea Conferinţei preşedinţilor este foarte înţeleaptă. Am ascultat astăzi declaraţia Preşedintelui Parlamentului, care, dacă nu mă înşel, a fost susţinută de toate formaţiunile. Acesta este un principiu de bază şi o declaraţie importantă a Parlamentului. În următoarele zile vom primi foarte multe informaţii, în urma reuniunilor organizate de Comisia pentru afaceri externe şi de delegaţii şi prin intermediul comunicatelor primite din partea Preşedinţiei Consiliului şi a Comisiei. Prin urmare, nu putem adopta astăzi o rezoluţie care să corespundă în detaliu situaţiei de joi.
Săptămâna trecută am petrecut două zile la frontiera cu fâşia Gaza şi am observat foarte multă suferinţă de ambele părţi. Cred că nu va fi suficient doar un acord de încetare a focului. Acesta trebuie corelat cu încetarea contrabandei cu arme în Gaza pe viitor. Detaliile negocierilor ce au loc astăzi în Egipt, în particular, au o importanţă deosebită. Nu trebuie să distrugem acest lucru printr-o rezoluţie motivată, probabil, emoţional. Prin urmare, susţin respectarea hotărârii Conferinţei preşedinţilor.
Termenele se stabilesc astfel: Propunerile de rezoluţii la ora 20.00 în această seară, amendamentele şi propunerile de rezoluţii comune, miercuri, ora 10.00.
- (DE) Domnule Preşedinte, am de făcut un alt comentariu referitor la dezbaterea ce va urma privind conflictul pe tema gazului dintre Ucraina şi Uniunea Sovietică şi la criză... Rusia!
-(FR) Îmi cer scuze că răscolesc trecutul, Francis; nu aceasta a fost intenţia mea.
(DE) În legătură cu această problemă: am dori doar să stabilim, şi sper ca toate grupurile să fie de acord, ca această dezbatere să includă o discuţie privind faptul că Slovacia doreşte să redeschidă ilegal o centrală nucleară. Doream doar să...
Eşti omul potrivit pentru asta. Poţi să taci, tinere. Linişte. E vorba de tine. Voiam doar să fiu sigur. Suntem în Parlament, tinere.
Îi rog pe domnii Cohn-Bendit şi Ferber să înceteze acum această dispută. O puteţi continua mai târziu. În aceste dezbateri vor fi discutate probleme ce au legătură cu subiectul.
- (EL) Domnule Preşedinte, deoarece problema Slovaciei şi Bulgariei este una gravă, aş dori să vă cer să solicitaţi Comisiei Europene, care este cea care veghează la respectarea tratatelor şi a Tratatului de Aderare, să ne spună exact ce se întâmplă şi de ce au luat această hotărâre cele două ţări.
Cu siguranţă Comisia a sesizat acest aspect şi îl va analiza.
Următorul punct pe ordinea de zi îl reprezintă intervenţiile cu durata de un minut privind chestiuni politice importante.
- (EL) Domnule Preşedinte, permiteţi-mi să informez Parlamentul în legătură cu comportamentul ofensiv al Turciei faţă de Grecia.
Constantele încălcări şi violări ale spaţiului aerian grec, zborul la altitudine joasă al avioanelor de luptă deasupra insulelor greceşti locuite, obstrucţionarea siguranţei circulaţiei în apele teritoriale ale Greciei şi imixtiunea în operaţiunile de căutare şi salvare din Marea Egee, pentru care Grecia este singura responsabilă, precum şi ajutorul acordat de Turcia imigranţilor ilegali ameninţă stabilitatea întregii zone.
Trebuie să condamnăm acest comportament ofensiv şi provocările strategice continue adresate drepturilor de suveranitate ale unui stat membru al Uniunii Europene, în speţă Grecia, de către Turcia şi să trimitem un mesaj clar în legătură cu faptul că acest comportament periclitează perspectivele sale europene.
- (HU) După măsurile discriminatorii introduse în 2004 în legătură cu angajaţii din noile state membre ce lucrează în instituţiile europene, considerate ilegale printr-o hotărâre a Curţii Europene de Justiţie în 2008, doresc să vă atrag atenţia asupra unei noi decizii discriminatorii.
Au trecut patru ani şi jumătate, însă cetăţenii noilor state membre încă sunt trataţi drept cetăţeni de categoria a doua. Ceea ce s-a întâmplat, domnule Preşedinte, este că anul trecut s-a anunţat un concurs pentru ocuparea postului de şef al Unităţii de interpretariat maghiare din cadrul Parlamentului European, un post pentru care puteau candida cetăţeni ai oricărui stat membru. Şeful Unităţii de interpretariat nu are doar atribuţii administrative; el trebuie, de asemenea, să supervizeze transpunerea terminologiei Uniunii Europene în limba maghiară.
Domnule Preşedinte, este revoltător faptul că dintre doi candidaţi eligibili, unul maghiar şi unul britanic, a fost selectat candidatul britanic. Vă puteţi imagina ca un post în serviciul lingvistic francez să fie ocupat de un cetăţean englez sau spaniol? Domnule Preşedinte, această discriminare este inacceptabilă şi afectează în mod grav traducerea documentelor Uniunii Europene. Doresc să-mi exprim protestul, în numele fiecărui nou stat membru.
Desigur, veţi primi un răspuns în legătură cu această problemă.
Domnule Preşedinte, în după-amiaza aceasta v-am ascultat pe dumneavoastră şi pe alţi colegi făcând declaraţii privind teribila situaţie din Gaza şi necesitatea unui acord de încetare a focului imediat, precum şi a retragerii forţelor armate israeliene din Gaza. Trebuie să spun că, în acest context, sunt de acord cu domnul Cohn-Bendit: Parlamentul trebuie să ia o poziţie - nu putem sta pe margine.
După ce am ascultat tot ce s-a spus, este oarecum frivol să vorbim despre chestiuni minore, însă, desigur, acestea îi privesc pe toţi cetăţenii noştri. Anunţul făcut de compania Dell în Irlanda săptămâna trecută, referitor la relocalizarea a 2000 de locuri de muncă, a reprezentat un şoc pentru comunitatea din zona vestică şi central-vestică a Irlandei. În acest moment de recesiune financiară globală, situaţia este deosebit de dificilă pentru angajaţii direcţi ai Dell, dar şi pentru furnizori etc.
În acest context, Fondul European pentru Globalizare se poate dovedi deosebit de important pentru a ajuta la reconversia şi reformarea profesională a acestor lucrători, precum şi la promovarea antreprenoriatului şi a activităţilor independente. Este foarte important ca Guvernul Irlandei să solicite imediat acest lucru Fondului pentru Globalizare, astfel încât angajaţii să aibă încredere în viitor şi să vadă că UE acţionează pentru a ajuta toţi lucrătorii şi, în acest caz, pe cei din zona vestică şi central-vestică a Irlandei.
- (PL) Domnule Preşedinte, tocmai am ajuns la un acord în urma căruia furnizarea gazului din Rusia va fi în sfârşit reluată către câteva state membre ale Uniunii, a căror aprovizionare fusese întreruptă. Trebuie remarcată solidaritatea statelor membre în această problemă, deşi, din păcate, nu s-a observat de la bun început. Statele au avut opinii foarte diferite în această problemă. Din fericire, am făcut eforturi şi, în final, ne-am prezentat ca un front unit.
Pentru că vom dezbate acest subiect peste două zile, doresc să subliniez două aspecte. În primul rând, această problemă arată în mod clar că Rusia tratează chestiunile pur economice ca şi cum ar fi simple instrumente politice. În al doilea rând, această chestiune arată că Uniunea trebuie să dezvolte o politică comună în domeniul energiei. Este mai necesar acest lucru decât politicile energetice individuale pentru statele mari, precum cele care construiesc conducte pe sub Marea Baltică din proprie iniţiativă.
- (HU) Domnule Preşedinte, doamnelor şi domnilor, într-o perioadă de dominaţie nesănătoasă a băuturilor Cola şi a cartofilor prăjiţi, doresc să vorbesc în apărarea producţiei de struguri şi vin unguresc din bazinul carpatic, care are o importanţă internaţională. În urma unei interpretări incorecte a directivelor UE, fondurile europene merg în prezent către cei care îşi desţelenesc viile şi, destul de frecvent, sunt afectaţi cei care plantează noi soiuri alese de struguri.
Bazinul carpatic din teritoriul Ungariei istorice a fost în trecut una dintre cele mai mari zone viticole din Europa, cu o suprafaţă de peste 600 000 de hectare. În 1948, în Ungaria încă mai existau 260 000 de hectare utilizate pentru viticultură, însă, în prezent, suprafaţa s-a redus la doar 40 000 de hectare. Cât timp vor mai fi distruse în acest fel podgoriile, viticultorii şi mediul natural din bazinul carpatic?
Vin, grâu, pace! Vă doresc un An Nou fericit prin intermediul acestei urări populare maghiare.
Domnule Preşedinte, iau cuvântul în problema Palestinei. Am observat că, în declaraţiile de mai devreme, aţi avut o poziţie oarecum timidă faţă de Israel: au murit 900 de palestinieni, dintre care o treime copii, însă încă nu ne simţim în stare să condamnăm în mod deschis, în această Cameră, brutalitatea israelienilor.
Acest măcel nu este numai disproporţionat; el este complet nejustificat. Nu este determinat de necesităţile de securitate ale Israelului; este, de fapt, un atac cinic şi clinic, nu asupra Hamas, ci asupra populaţiei palestiniene. Consider că statele membre au obligaţia morală de a depune toate eforturile diplomatice şi politice în relaţia cu Israelul pentru a se pune capăt acestei violenţe.
Un comportament cu mănuşi cu administraţia israeliană nu va da rezultate; nu a dat niciodată rezultate. Israel trebuie să înţeleagă acum că acţiunile sale au urmări. Prin urmare, solicit tuturor membrilor Parlamentului European să ceară suspendarea imediată a Acordului Euro-Med şi a tuturor acordurilor comerciale preferenţiale între UE şi Israel. De asemenea, trebuie să evităm orice tentativă de consolidare a relaţiilor dintre UE şi statul Israel, care asediază fâşia Gaza şi brutalizează poporul palestinian.
Retorica drepturilor omului, atât de des auzită în această Cameră, trebuie să fie acum onorată prin vorbe şi fapte. Aceasta este singura perspectivă pentru realizarea cu succes a unui proces de pace în Orientul Mijlociu.
Complexitatea acestei probleme se vede chiar şi din durata discursului dumneavoastră. Aţi depăşit cu 50% timpul alocat. Dezbaterea va avea loc miercuri după-amiază.
Domnule Preşedinte, după cum a spus şi dna Harkin, circumscripţia mea a fost şocată săptămâna trecută de anunţul desfiinţării a aproape 2000 de locuri de muncă la fabrica Dell. Aceasta implică pierderea a probabil încă 2000 de locuri de muncă ce depind de producţia Dell din Irlanda. Dell îşi mută producţia în Polonia, la Łódź, bazându-se pe un ajutor de stat de aproape 52 de milioane EUR.
Poate Comisia să mă asigure că ajutorul de stat folosit de Polonia este conform cu normele în domeniul concurenţei elaborate de UE şi poate să mă asigure că se va acorda un ajutor suficient de la Fondul European pentru Globalizare pentru pregătirea forţei de muncă concediate în vederea reconversiei profesionale?
- (BG) Doamnelor şi domnilor, acum două zile, pe zidurile a patru şcoli din oraşul Burgas au fost găsite slogane rasiste. Se inscripţionaseră lozinci precum: "Transformaţi bulgarii în săpun" şi "Moarte ghiaurilor". "Ghiaur" este un termen turcesc peiorativ, folosit pe vremea Imperiului Otoman, pentru a se referi la supuşii de altă religie decât cea musulmană şi la cei care nu aveau origine turcă. Pentru turci, un ghiaur este considerat inferior, drept care acest cuvânt este insulta rasistă cea mai jignitoare din limba turcă. "Ghiauri" este cuvântul folosit de fostul ministru al agriculturii Nihat Kabil şi de administratorii turci din Ministerul Agriculturii pentru a-i numi pe bulgarii care lucrau acolo, acordându-le turcilor tratament preferenţial.
Doamnelor şi domnilor, acest incident arată mentalitatea turcilor din secolul XXI. Acest exemplu este suficient pentru a ne da seama că Turcia nu trebuie să devină membră a Uniunii Europene, pentru că este un stat rasist, xenofob, care susţine şi promovează rasismul şi xenofobia în ţările vecine. Acest caz arată că bulgarii nu sunt doar o sursă a urii, ci şi victime ale urii şi intoleranţei etnice.
Parlamentul European a luat întotdeauna o poziţie fermă împotriva rasismului şi a intoleranţei etnice. Vă solicit să faceţi din nou acest lucru, în calitate de membri ai Parlamentului, şi să susţineţi declaraţia noastră scrisă, ce condamnă rasismul turcilor împotriva bulgarilor.
Vă mulţumesc, domnule Preşedinte. Voi lăuda eforturile Preşedinţiei cehe de a gestiona prezenta criză a gazului, dar medierea unei crize după o alta nu este o soluţie. UE nu poate rămâne în continuare dădacă; dădaca unui copil teribil. O concluzie este clară: a ne bizui pe o alianţă strategică, benefică pentru ambele părţi, o alianţă cu Rusia, în calitate de furnizor fiabil de energie, este o greşeală strategică. Cauza principală a crizei actuale nu este Ucraina, ci însăşi criza din cadrul Gazprom, care nu şi-a putut menţine propriile angajamente.
Timp de opt ani consecutivi, producţia de gaze la nivelul Gazprom a stagnat la acelaşi nivel. Acesta este rezultatul tipic al controlului politic al statului asupra producţiei. Neputând să livreze gaze clienţilor ruşi şi să-şi îndeplinească, simultan, angajamentele faţă de partenerii străini, dl Putin a iniţiat criza politică şi a scos Ucraina drept ţap ispăşitor. Din acest motiv, este cu atât mai important să ne concentrăm asupra găsirii unor noi surse de energie.
. - (HU) Domnule Preşedinte, stimaţi colegi, criza economică pe care mulţi au considerat-o iniţial drept o tactică de înspăimântare din partea mass-media a ajuns acum în Europa; ea afectează ţări, regiuni, comunităţi locale, întreprinderi şi, o dată cu ele, familii şi lucrători. Doi dintre colegii noştri au luat deja cuvântul pe această temă. Consecinţele recesiunii nu ne afectează pe toţi în mod egal, după cum ne reaminteşte Comisia în comunicarea sa. Impactul negativ se multiplică exponenţial la marginile Europei şi ale societăţii.
Directiva cadru referitoare la utilizarea durabilă a pesticidelor - Introducerea pe piaţă a produselor fitosanitare (dezbatere)
Următorul punct pe ordinea de zi îl reprezintă dezbaterea comună privind următoarele rapoarte:
de Christa Klass, în numele Comisiei pentru mediu, sănătate publică şi siguranţă alimentară, privind directiva de stabilire a unui cadru pentru acţiuni comunitare cadru în vederea utilizării durabile a pesticidelor (06124/5/2008 - C6-0323/2008 -;
de Hiltrud Breyer, în numele Comisiei pentru mediu, sănătate publică şi siguranţă alimentară, privind introducerea pe piaţă a produselor fitosanitare [11119/8/2008 - C6-0326/2008 -.
raportoare. -(DE) Doamnă preşedintă, doamnă comisar Vassiliou, domnule comisar Dimas, doamnelor şi domnilor, avem aici rezultatul multor discuţii şi negocieri, purtate, uneori, cu o mare încărcătură emoţională, iar mâine vom avea ocazia de a vota asupra acestui raport. Nu ne-am uşurat munca. Am depus eforturi pentru a găsi soluţiile potrivite în cadrul negocierilor cu Consiliul şi Comisia. Ne-am dat seama că ştiinţa nu ne îndrumă întotdeauna în direcţia corectă, cu rezultate clare. Va fi necesară o asistenţă ştiinţifică suplimentară pentru a analiza efectele acestei noi legislaţii. Doresc, aşadar, să adresez mai întâi sincere mulţumiri tuturor celor care au contribuit la acest rezultat pozitiv cu propuneri constructive, colegilor mei din Parlament, Comisiei Europene, Preşedinţiei franceze a Consiliului - este păcat că Preşedinţia cehă a Consiliului nu se află aici în seara aceasta - precum şi întregului personal.
Prin actuala directivă privind utilizarea durabilă a produselor fitosanitare se face un pas mare către armonizarea în domeniul protecţiei mediului şi a consumatorilor în Europa. Durabilitatea, în calitate de concept global pentru agricultura europeană, va garanta prezenţa unor alimente sănătoase şi a unui mediu sănătos. Pentru prima dată, gestionarea produselor fitosanitare va fi armonizată la nivel european. Principiul de bază "atâta cât este nevoie, cât mai puţin posibil” pleacă de la premisa unor cunoştinţe sănătoase, cuprinzătoare. Produsele fitosanitare sunt, de fapt, medicamente pentru plante. Ele trebuie folosite în mod corect pentru a fi eficiente - produsul corect şi doza corectă la momentul corect. Aceasta include şi un proces de evaluare: este necesară protecţia chimică a plantelor sau ar fi mai adecvate măsurile mecanice? Prin selectarea tehnologiei optime şi a echipamentelor de aplicare testate, se vor proteja mediul şi utilizatorii şi se va asigura succesul operaţiunii prin obţinerea unor recolte bune. Statele membre vor lua măsuri de reducere a utilizării produselor fitosanitare în cadrul planurilor lor naţionale de acţiune.
Obiectivul principal este reducerea riscurilor. Utilizarea principiilor generale de bază pentru protecţia integrată a plantelor va deveni obligatorie pentru întreaga Uniune Europeană începând cu 2014. Respectarea prevederilor Directivei-cadru privind apa este o prioritate principală. Statele membre vor stabili zone-tampon adiacente cursurilor de apă, ce trebuie adaptate condiţiilor de sol şi circumstanţelor geografice. Utilizarea produselor fitosanitare de către autorităţile locale şi în zonele protejate va fi redusă la minimum sau oprită, dacă este necesar. Există reglementări pentru verificarea echipamentelor şi se vor stabili intervale regulate de întreţinere. Reducerea riscurilor înseamnă că utilizatorii profesionişti trebuie să beneficieze de o pregătire serioasă şi constantă în utilizarea produselor fitosanitare. Utilizatorii particulari, care nu deţin pregătire specifică şi care pot provoca daune în grădinile particulare printr-o utilizare incorectă, trebuie să fie informaţi cu privire la utilizare şi la riscuri la achiziţionarea produselor fitosanitare, de către comercianţi bine pregătiţi.
Această directivă presupune ajustarea reglementărilor anterioare, diferite, ale statelor membre, la un nivel comun, ridicat. Măsurile propuse vor avantaja mediul, consumatorii şi utilizatorii. Existenţa unor condiţii identice la nivelul Uniunii Europene va garanta standarde identice de siguranţă şi condiţii identice de producţie. Suntem de acord cu neacordarea de autorizaţii pentru substanţele dovedite ca fiind nocive pentru sănătate. Cu toate acestea, o interdicţie trebuie să se bazeze pe constatări ştiinţifice, nu pe dogme politice. Trebuie luată în calcul şi expunerea, deoarece, în cazul pesticidelor, la fel ca în multe alte situaţii, doza este cea care antrenează pericolul de otrăvire. O tabletă pentru durerea de cap este o binecuvântare, dar să iei 20 poate deveni periculos, chiar mortal.
Am ajuns la un compromis satisfăcător. Acesta va armoniza politica economică şi de mediu şi sper că mâine ne vom putea sublinia solicitările printr-un vot unanim.
Permiteţi-mi să mai subliniez un aspect tehnic, şi anume faptul că la articolul 14 alineatul (4) s-a strecurat o eroare. Se face trimitere la site-ul de internet menţionat în articolul 4 alineatul (3), însă în articolul 4 nu există alineatul (3). Această eroare trebuie remediată.
Doamnă preşedintă, stimaţi comisari, doamnelor şi domnilor, acest acord reprezintă un element foarte important pentru protecţia sănătăţii şi a consumatorului în Europa, dar şi pentru mediu şi pentru economie. Doresc să adresez mai întâi sincere mulţumiri raportorilor alternativi pentru excelenta colaborare. De asemenea, multe mulţumiri personalului implicat şi Comisiei, dumneavoastră, raportorului alternativ, şi domnului Dimas, dar şi Preşedinţiei franceze a Consiliului şi colegilor care nu s-au lăsat intimidaţi de cifrele total exagerate din industrie.
Am adoptat 200 de amendamente în primă lectură în Parlamentul European şi am încercat să îmbunătăţim în mod decisiv poziţia comună prin acest acord. Vom pune capăt acestui joc neştiinţific etern al numerelor, acestui hocus-pocus ce perturbează stabilirea limitelor, printr-o serie de criterii clare de limitare. Nimeni nu poate cuantifica riscul. Prin urmare, siguranţa se poate realiza doar printr-o interdicţie exprimată clar. Pesticidele şi alte substanţe cancerigene, mutagene sau toxice pentru reproducere nu au ce căuta în alimente. Vom asigura protecţia mediului prin stabilirea unor limite pentru substanţele persistente, bioacumulatoare şi toxice (PBT). Sunt deosebit de încântată de faptul că am reuşit să implementăm şi să ancorăm criteriile iniţiale privind substanţele cu efecte asupra sistemului endocrin şi am încredere în responsabilitatea Comisiei de a propune mai multe criterii în următorii patru ani.
Sunt deosebit de încântată şi de faptul că Parlamentul European a reuşit să stabilească, pentru prima dată, protecţia albinelor drept criteriu de acordare a autorizaţiilor. Oameni de ştiinţă importanţi din Franţa şi Germania au estimat valoarea economică a polenizatorilor la 150 de miliarde de EUR pe an, iar daunele la 310 miliarde de EUR pe an, dacă s-ar pierde albinele ca polenizatori. Prin urmare, vă solicit în mod expres să respingeţi, mâine, amendamentele propuse. Ele ar dilua acest compromis. Acest compromis a fost deja aprobat de Consiliu. În trecut era normal să nu se încerce să se atace din nou un compromis comun. Totuşi, mă bucură să văd că am realizat împreună o îmbunătăţire a situaţiei substanţelor imunotoxice şi neurotoxice pentru că, într-o Europă ce se declară a fi o societate bazată pe cunoaştere, nu putem permite ca dezvoltarea creierului unui copil să fie afectată de substanţe neurotoxice pe termen lung. Putem spune în mod clar da armonizării, însă fără a restricţiona legislaţia statelor membre şi lăsându-le acestora destulă flexibilitate în ceea ce priveşte procedurile de acordare a autorizaţiilor.
Baza legală triplă arată, de asemenea, importanţa deosebită pe care o acordăm sănătăţii. Totodată, am formulat excepţii de la interdicţie cu multe restricţii, de exemplu legate de un plan de substituţie, astfel încât excepţia să nu devină o regulă, ci invers. În plus, mă bucur că am reuşit să includem protecţia animalelor în acest regulament şi că am putut institui o transparenţă mai mare, deşi m-aş fi aşteptat la mai mult curaj din partea Comisiei. Sper că vom avea mai mult acces la protocoalele de aplicare şi că vom putea introduce un sistem electronic de urmărire. Acesta nu este doar un punct de cotitură în ceea ce priveşte protecţia mediului şi a consumatorului în Europa. Consider că e chiar un moment magic pentru Europa. Este un moment magic pentru Europa pentru că această decizie de eliminare treptată a pesticidelor cu toxicitate ridicată nu are precedent şi este unică la nivel mondial, drept care putem considera Uniunea Europeană şi, implicit, Europa, adevăraţi pionieri în protecţia sănătăţii în întreaga lume.
Acest regulament va crea, de asemenea, valoare adăugată pentru cetăţenii care ştiu că Uniunea Europeană se află în principal de partea consumatorilor şi a sănătăţii şi că nu s-a înclinat în faţa industriei. În plus, aceasta este o situaţie de pe urma căreia ca câştiga şi industria, care va primi stimulente pentru inovaţii în vederea creării unor produse mai bune şi mai sigure pe viitor.
Doamnă Preşedintă, în primul rând aş dori să mulţumesc şi să felicit raportoarele, dna Klass şi dna Breyer, şi Comisia pentru mediu, sănătate publică şi siguranţă alimentară pentru munca excelentă efectuată în ceea ce priveşte propunerile referitoare la directiva-cadru privind utilizarea durabilă a pesticidelor şi în vederea revizuirii şi îmbunătăţirii regulamentului.
Faptul că s-a ajuns la un acord în a doua lectură este deosebit de îmbucurător. Acest acord protejează integritatea de mediu din propunerea iniţială a Comisiei şi stabileşte obiective de mediu şi mai ambiţioase pentru anumite puncte importante.
Suntem conştienţi de faptul că utilizarea pesticidelor este o problemă deosebit de importantă pentru cetăţeni. Din acest motiv a trebuit, mai întâi, să sporim stricteţea cadrului juridic actual prin modificarea directivei din 1991 privind introducerea pe piaţă a unor produse specifice şi, în al doilea rând, să diminuăm diferenţele la nivel comunitar în utilizarea acestor produse.
Prin realizarea acordului privind directiva, Uniunea Europeană a dovedit că are voinţa politică de a lua măsuri eficiente pentru a proteja sănătatea publică şi mediul.
Parlamentul a făcut ca directiva să devină mai ambiţioasă decât poziţia comună a Consiliului în anumite aspecte importante. Acum statele membre vor avea obligaţia de a elabora planuri naţionale de acţiune cu obiective cantitative, atât pentru a limita riscurile inerente utilizării de pesticide, cât şi pentru a reduce utilizarea anumitor produse.
Acest lucru nu a fost uşor, deoarece raportoarea a trebuit să convingă statele membre că, în anumite circumstanţe, cea mai bună metodă de limitare a riscului constă în a limita utilizarea unor pesticide specifice, lucru pe care l-a realizat cu succes. Acordul la care s-a ajuns reprezintă un progres semnificativ pentru protecţia sănătăţii publice şi a mediului în cadrul Uniunii Europene.
Comisia Europeană se află, deci, în poziţia de a accepta pachetul de amendamente de compromis, pentru a se ajunge la un acord privind directiva în a doua lectură.
membru al Comisiei. -Doamnă preşedintă, mai întâi aş dori să le mulţumesc raportoarelor, dna Klass şi dna Breyer, raportorilor alternativi pentru abordarea constructivă adusă propunerii, Preşedinţiei franceze şi tuturor celor care au contribuit la încheierea cu succes a celei de-a doua lecturi a propunerii Comisiei.
Produsele fitosanitare joacă un rol important în agricultură, horticultură, silvicultură şi grădinărit. Ele pot avea, însă, efecte asupra sănătăţii umane, animale şi asupra mediului. Prin urmare, trebuie să ne asigurăm că sunt reglementate în mod eficient şi echilibrat.
La pregătirea propunerii iniţiale, Comisia s-a consultat îndelung cu părţile interesate din toate sectoarele implicate şi a realizat o evaluare cuprinzătoare a impactului. Prioritatea principală a fost - şi încă este - atingerea nivelului maxim posibil de protecţie pentru sănătatea umană şi animală şi pentru mediu. Mă bucur să văd că acest lucru se reflectă şi în rezultatul discuţiilor dintre instituţiile UE.
Proiectul de compromis aflat astăzi în faţa noastră va consolida acest nivel ridicat de protecţie printr-o serie de dispoziţii. Se vor stabili criterii clare şi stricte pentru aprobarea substanţelor active. Producătorii, furnizorii şi utilizatorii profesionişti trebuie să ţină evidenţe pe care să le pună la dispoziţie, la cerere, terţelor părţi, spre exemplu vecinilor, altor rezidenţi sau autorităţilor din domeniul apei. Autorităţile statelor membre trebuie să înăsprească controalele privind comercializarea şi utilizarea, iar Comisia trebuie să auditeze controalele statelor membre. Se va evita complet duplicarea testelor pe animale. Pentru a promova durabilitatea în agricultură, alternative mai sigure vor înlocui produsele mai periculoase.
Pentru a asigura o informare cuprinzătoare, Comisia poate, de asemenea, analiza problema disponibilităţii produselor alternative existente pentru substanţele cunoscute ca perturbatori endocrini. Acest lucru s-ar face, desigur, fără a afecta cerinţele de siguranţă ale Regulamentului.
Ca parte a compromisului global, aş dori să propun următorul text în legătură cu evaluarea riscului pentru albine: "La revizuirea cerinţelor de date pentru substanţele active şi produsele fitosanitare, menţionate la articolul 8 alineatul (1) literele (b) şi (c), Comisia va acorda o atenţie deosebită protocoalelor de studiu ce permit o evaluare a riscului care ia în calcul expunerea reală a albinelor la aceste produse, în special prin nectar şi polen.”
Proiectul de compromis ar crea un cadru şi mai sigur pentru utilizarea produselor fitosanitare în Uniunea Europeană şi ar consolida protecţia mediului şi sănătăţii. De asemenea, el reflectă Strategia de la Lisabona, deoarece ar reduce birocraţia. De exemplu, procedura de aprobare ar deveni mai scurtă şi mai eficientă. În plus, statele membre nu ar mai lucra în izolare, deoarece recunoaşterea reciprocă a autorizaţiilor ar deveni normă, şi nu excepţie. Aceasta ar reduce fragmentarea pieţei interne şi ar crea o disponibilitate mai largă a pesticidelor pentru fermieri.
În final, aş dori să subliniez faptul că este complet compatibilă şi complementară cu propunerea de directivă privind utilizarea durabilă a pesticidelor, care este responsabilitatea colegului meu, comisarul Dimas.
Următorul punct este întrebarea cu solicitare de răspuns oral adresată Comisiei de dl Costa, în numele Comisiei pentru transport şi turism, şi de dl Galeote, în numele Comisiei pentru dezvoltare regională, privind planul de acţiune în materie de mobilitate urbană - B6-0002/2009).
Doamnă preşedintă, doamnă comisar, doamnelor şi domnilor, Comisia, din care faceţi şi dumneavoastră parte, doamnă Vassiliou, a anunţat de mai multe ori publicarea Planului său de acţiune privind mobilitatea urbană. Planul trebuia prezentat Consiliului şi Parlamentului toamna trecută. Comisia şi-a luat acest angajament la finele consultării din luna martie legată de Cartea verde privind mobilitatea urbană, care a fost lansată în 2007, apoi în 2007 în cadrul Planului de acţiune privind logistica transportului de marfă, precum şi în Comunicarea sa privind strategia de internalizare a costurilor externe şi a transportului, în 2008.
Timpul a trecut, dar planul de acţiune încă nu văzut lumina zilei. Pe măsură ce ne apropiem de sfârşitul actualului mandat legislativ, Comisia pentru transport şi turism, pe care o reprezint, este îngrijorată de faptul că o mare parte din munca depusă de-a lungul ultimilor câţiva ani nu ar conduce la nimic. Doamnă comisar, mă puteţi asigura că planul de acţiune este gata? Puteţi să-mi spuneţi că va fi făcut public în următoarele câteva săptămâni, astfel încât Parlamentul să poată finaliza recomandările, astfel cum sunt precizate în rezoluţia Rack "Către o nouă cultură pentru mobilitatea urbană”, care a fost adoptată de Parlament în iulie 2008?
Doamnă Vassiliou, mobilitatea urbană este, fără îndoială, un subiect care are consecinţe pe plan local, iar acţiunile locale vor avea întotdeauna prioritate în faţa celor naţionale sau comunitare, dar aceasta nu înseamnă că trebuie exclusă orice formă de intervenţie din partea statului sau a comunităţii europene. Cine altcineva, dacă nu Uniunea Europeană, are capacitatea şi responsabilitatea de a defini rolul comunităţii în acest context? Cine poate şi trebuie să susţină şi să interpreteze principiul subsidiarităţii în acest domeniu?
Eschivarea Comisiei, şi deci a UE, faţă de această problemă nu ajută cu nimic la soluţionarea problemei transportului urban şi a mobilităţii cetăţenilor şi nici a problemelor legate de poluarea aerului în oraşe. În această privinţă ştim că 40% din emisiile de CO2 sunt provocate de transportul urban şi că 70% din alţi poluanţi de transport provin din mediul urban. În plus, această delăsare nu rezolvă nici problemele de siguranţă rutieră, având în vedere că 50% din accidentele fatale au loc în oraşe, nici problemele legate de producţia consumatorilor, a cetăţenilor cu mai puţine capacităţi, a căror mobilitate depinde de transportul public.
Putem accepta că trebuie să existe diferenţe între statele membre? Între oraşe, în ceea ce priveşte standardele de protecţie pentru mediul urban? În ceea ce priveşte standardele de siguranţă rutieră în oraşe? Normele de acces al cetăţenilor la mobilitate? Oare nu sunt şi acestea drepturi fundamentale pe care Uniunea ar trebuie să le garanteze pentru toţi europenii? Atunci trebuie să stabilim standarde şi să uniformizăm obiective minime, precum şi bune practici şi stimulente financiare. Avem nevoie de coordonare şi de proiecte inovatoare şi trebuie să dezvoltăm şi să transmitem statistici viabile şi comparabile.
Dacă Uniunea face primul pas, oare nu va ajuta la punerea în aplicare a acelor soluţii subsidiare pe care statele membre şi comunităţile locale le protejează şi au tot dreptul să le protejeze? Doamnă Vassiliou, poate că ne veţi da o serie de motive justificate pentru această întârziere şi chiar pentru neprezentarea Planului de acţiune privind mobilitatea urbană. Dacă doriţi să încercaţi să vă apăraţi incapacitatea de a respecta acest angajament, înainte de a o face, întrebaţi-vă dacă motivele furnizate sunt cu adevărat justificate sau numai scuze banale. Doamnă Vassiliou, nu alimentaţi ideea, care a devenit populară în ultima vreme, conform căreia Comisiei îi este atât de teamă să deranjeze statele membre, încât a renunţat să găsească soluţii la problemele cetăţenilor europeni. Ar fi un pas sinucigaş pentru o instituţie precum Comisia, care nu a fost consolidată de mandatul reuşit al Preşedinţiei franceze.
Soluţii, soluţii, soluţii: iată ce îşi doresc cetăţenii europeni şi, din acest motiv, şi numai din acest motiv, aceştia sunt pregătiţi, în opinia mea, sau ar putea fi pregătiţi, să se uite la instituţiile noastre cu mai multă înţelegere. Exemplul mic al planului mobilităţii urbane ar putea constitui un adevărat impuls în rezolvarea acestei probleme mult mai generale.
membră a Comisiei. -Doamnă preşedintă, în primul rând aş dori să vă comunic regretul vicepreşedintelui Tajani de a nu participa la această reuniune. Domnia sa este plecat într-o misiune foarte importantă în Japonia.
Permiteţi-mi să trec direct la obiect. Comisia îşi menţine angajamentul total de a dezvolta o politică UE în domeniul mobilităţii urbane deoarece este convinsă că, deşi responsabilităţile în materie de mobilitate urbană ţin în primul rând de autorităţile locale, regionale şi naţionale, în anumite domenii, acţiunile întreprinse la nivel european reprezintă o valoare adăugată.
De fapt, deşi oraşele au fiecare specificul lor, se confruntă toate cu aceleaşi provocări. Problemele legate de mobilitatea urbană sunt semnificative, devin din ce în ce mai mari şi afectează atât cetăţeni, cât şi întreprinderi, care se confruntă cu probleme legate de siguranţa rutieră, de accesibilitatea limitată a transportului în comun, de ambuteiaje şi cu probleme de sănătate datorate poluării. Pentru a ilustra importanţa mobilităţii urbane, permiteţi-mi să va dau câteva cifre: 60% din populaţie trăieşte în zone urbane şi 85% din PIB-ul european este produs în aceste zone. Cu toate acestea, oraşele degajă şi 40% din emisiile de CO2, iar două treimi din accidentele rutiere au loc în zonele urbane. În sfârşit, ambuteiajele, care reprezintă una din principalele probleme cu care cetăţenii trebuie să se confrunte în fiecare zi şi care duce la pierderi de aproximativ 1% din PIB-ul european în fiecare zi.
Mobilitatea urbană durabilă reprezintă, aşadar, cheia pentru îndeplinirea obiectivelor fixate în materie de schimbări climatice, creştere economică şi siguranţă rutieră. Acesta este motivul pentru care Comisia lansează acţiuni în acest domeniu din 1995, pentru a promova schimbul de bune practici. Referinţa o reprezintă programul CIVITAS, care a început în 2000 şi care a înregistrat un succes deosebit.
Cartea verde din 2007 intitulată "Către o nouă cultură a mobilităţii urbane” a identificat la momentul respectiv domenii vaste care ar necesita acţiuni complementare la nivelul UE pentru a promova oraşe mai puţin poluante şi mai sigure şi mijloace de transport urban mai inteligente şi mai accesibile.
Dar ce se poate realiza în mod concret la nivelul UE? Putem ajuta autorităţile locale să introducă politici învecinate ale UE şi să utilizeze cât mai bine fondurile europene. Diseminarea pe întreg teritoriul UE şi reproducerea măsurilor inovatoare pot permite autorităţilor să obţină rezultate mai multe şi mai bune, la costuri mai scăzute.
Putem contribui la stimularea pieţelor pentru a opta pentru tehnologii inovatoare, de exemplu pentru automobile eficiente din punct de vedere energetic, precum şi la facilitarea armonizării normelor astfel încât tehnologiile inovatoare să fie puternic introduse pe piaţă. În cele din urmă, UE poate ghida autorităţile locale către soluţii interoperabile şi poate facilita o mai bună funcţionare a pieţei unice.
Prin urmare, Comisia va continua să întreprindă acţiuni, pentru că considerăm, la fel care marea majoritate a părţilor implicate, că există avantaje clare în a lucra la nivelul UE pentru a susţine iniţiative la nivel local, regional sau naţional.
Permiteţi-mi să vă răspund la întrebarea legată de întârzierea adoptării Planului de acţiune privind mobilitatea urbană. Din păcate, Comisia nu a dispus de condiţii prielnice pentru a adopta un plan de acţiune cuprinzător înainte de sfârşitul anului 2008.
Dar colegul meu, vicepreşedintele Tajani, doreşte să vă asigure că se va implica în continuare pentru ca planul de acţiune să fie adoptat şi pentru a dezvolta o politică UE în domeniul transportului urban care să respecte în întregime principiul subsidiarităţii şi cel al proporţionalităţii. În acest sens, nu este în intenţia Comisiei de a propune o soluţie unică şi universal valabilă. Dimpotrivă, dorim să dezvoltăm un set de unelte care să includă acţiuni practice pe termen scurt şi mediu, care să permită oraşelor să rezolve probleme specifice legate de mobilitatea urbană într-un mod integrat. Apoi, va rămâne la latitudinea autorităţilor locale de a hotărî ce soluţie se adaptează mai bine situaţiei lor, în funcţie de propriile lor obiective şi nevoi.
Pentru a răspunde îngrijorărilor care este posibil să mai existe încă în ceea ce priveşte rolul strategic al UE în domeniul mobilităţii urbane, intenţia vicepreşedintelui Tajani este de a demonstra, cu ajutorul unor acţiuni concrete, modul în care UE poate adăuga valoare şi calitate în domeniul mobilităţii în Europa. În baza reacţiilor la Cartea verde şi a numeroaselor discuţii purtate cu părţile implicate, au fost identificate o serie de acţiuni, care vor fi lansate în cursul acestui an.
Pentru a promova soluţii şi tehnologii inovatoare, am lansat deja o licitaţie, care se va încheia la sfârşitul lunii martie şi care va acorda proiectelor selecţionate o finanţare de până la 50%. După intrarea în vigoare a directivei privind promovarea vehiculelor de transport rutier nepoluante si eficiente din punct de vedere energetic, în martie, vom crea un site internet pentru a facilita achiziţiile comune de autovehicule nepoluante.
În ceea ce priveşte informarea şi schimbul de metode, intenţionăm să lansăm, în jurul lunii aprilie, un site internet cu informaţii despre legislaţia în domeniul mobilităţii urbane şi finanţarea în Europa, precum şi despre bunele practici. De asemenea, împreună cu părţile implicate, ne vom gândi la viitorul programului nostru CIVITAS şi la posibilităţile de a utiliza cunoştinţele şi experienţa acumulate în cadrul acţiunilor finanţate de CIVITAS.
În sfârşit, pentru a contribui la îmbunătăţirea cunoştinţelor despre politici de mobilitate durabile, vom lansa un studiu privind aspectele legate de zonele verzi şi un alt studiu privind oportunităţile de a mări gradul de interoperabilitate al sistemelor de transport în comun. De asemenea, intenţionăm să înfiinţăm o reţea de experţi pentru a analiza aspecte legate de tarifele rutiere urbane şi internalizarea costurilor externe.
Sunt convinsă că acest pachet de acţiuni, care vor fi adoptate în curând la nivelul UE, reprezintă o bază importantă pentru a progresa în domeniul mobilităţii urbane.
în numele Grupului PPE-DE. - (DE) Doamnă preşedintă, doamnă comisar, cu tot respectul pe care îl datorez Comisiei şi dumneavoastră, ca persoană, nu aţi răspuns cu adevărat la întrebarea preşedintelui comisiei, dl Costa. Ne-aţi dat deja un bun indiciu când aţi vorbit despre faptul că avem nevoie de soluţii europene comune la probleme cu care se confruntă aproape toate oraşele europene într-un mod sau altul, unele într-un mod diferit, altele foarte asemănător, lucru care reieşea foarte clar şi din Cartea verde privind mobilitatea urbană. La acel moment, şi anume în urmă cu câteva luni, am salutat Cartea verde şi aşteptam nerăbdători propunerile pe care Comisia ni le promisese. Aceste promisiuni nu s-au materializat, iar indiciul pe care cred că l-aţi exprimat în răspunsul dat este următorul: nu va exista niciun plan de acţiune cuprinzător. De ce nu?
Dacă credem ce auzim, şi auzim multe lucruri în această adunare şi în instituţiile Uniunii Europene, înseamnă că un stat membru sau poate câteva state membre au creat o stare de anxietate şi, din păcate, au provocat anxietate şi acestei Comisii, sub pretextul că subsidiaritatea poate fi încălcată. Parlamentul European a declarat foarte clar în propunerea sa că nu doreşte să se pună în calea subsidiarităţii. Aţi subliniat, încă o dată, că nu doriţi să prezentaţi un plan uniform, universal valabil, dar nici neprezentarea niciunui plan nu este o soluţie. Haideţi să facem acest pas şi să respectăm această promisiune! Nu vom putea garanta realegerea Comisiei dacă nu se ia nicio măsură şi dacă evităm să lezăm unul sau mai multe state membre, dimpotrivă, vom garanta realegerea Comisiei dacă vom înainta şi prezenta ceva pozitiv.
Doamnă preşedintă, doamnă comisar, tocmai v-aţi exprimat susţinerea pentru iniţiativa pe care intenţionează să o ia Parlamentul European în această privinţă. Ne-aţi spus mai devreme că, din motive evidente, şi anume importanţa transportului urban în domeniul transportului şi obiectivele stabilite în planul european privind schimbările climatice, Uniunea Europeană are obligaţia de a se apleca asupra transportului urban. Dl Barrault, înaintea dumneavoastră, a luat iniţiativa de a introduce o Carte verde, promiţând şi un plan de acţiune. Nu puteţi să ne refuzaţi astăzi acest plan de acţiune şi să ne explicaţi că îl puneţi în aplicare în tăcere, fără deliberările şi controlul Parlamentului European şi fără vizibilitate.
Acesta este motivul pentru care am reuşit să îi determin pe colegii mei deputaţi, şi ţin să le mulţumesc tuturor, în special dlui Rack, pentru munca de pregătire enormă pe care a depus-o, pentru ca Parlamentul European să întreprindă ceva ieşit din comun şi să realizeze acest plan de acţiune pe care dumneavoastră nu doriţi să îl realizaţi, într-un raport din proprie iniţiativă, înainte de alegeri. Această iniţiativă complet heterodoxă va avea o greutate politică semnificativă, deoarece va include întrebări care se adresează noului comisar european pentru transport, care va fi audiat de Comisia pentru transport şi turism, şi deci va cântări foarte mult în decizia de aprobare a acestuia de către Parlamentul European. Este regretabil, în opinia mea, că Comisia Europeană se pliază în faţa oricăror vechi obiecţii din partea oricărui vechi stat membru.
Şi tocmai pentru că suntem preocupaţi cu privire la această evoluţie, care reprezintă o derivă instituţională, în care Comisia Europeană a hotărât să nu mai joace atuul comunitar, ci numai cartea strict interguvernamentală, tocmai de aceea avem cu toţii aceeaşi dorinţă comună de a negocia acest plan de acţiune între noi, de a vi-l prezenta şi de a ne asigura că următorul comisar pentru transport îşi asumă angajamente clare cu privire la acţiunile viitoare care trebuie luate.
Doamnă preşedintă, doamnă comisar, cu tot respectul pentru funcţia dumneavoastră şi pentru dumneavoastră personal, aş dori, dacă mi se permite, să spun câteva cuvinte referitoare la discursul pe care ni l-aţi oferit. Aţi încercaţi să ocoliţi subiectul şi aţi făcut un act de echilibristică.
Revizuirea Comunicării privind radiodifuziunea - Ajutorul de stat în favoarea canalelor publice de radiodifuziune (dezbatere)
Următorul punct este întrebarea orală urmată de o dezbatere adresată Comisiei de dl Visser, dl Belet şi dna Hieronymi, în numele Comisiei pentru cultură şi educaţie, referitoare la revizuirea comunicării privind radiodifuziunea - ajutorul de stat în favoarea canalelor publice de radiodifuziune - B6-0495/2008).
autor al întrebării. -(NL) Doamnă preşedintă, doamnă comisar, din păcate dna Kroes nu a putut fi prezentă la reuniunea din seara aceasta datorită unui accident. Aş dori să profit de această ocazie pentru a-i ura însănătoşire grabnică. Din punct de vedere politic, în principiu mă opun implicării sale în radiodifuziunea publică naţională.
Joia trecută, împreună cu dna Hieronymi şi dl Belet, am organizat o audiere pentru Grupul PPE-DE pe tema comunicării Comisiei privind radiodifuziunea. Vă pot spune că interesul manifestat de sector şi de statele membre a fost foarte mare. Chiar şi Direcţia Generală Concurenţă a fost prezentă în număr mare. Este clar că subiectul este una dintre priorităţi. Directorul general pentru concurenţă a fost prezent toată dimineaţa în calitate de membru al comisiei.
Doamnă preşedintă, propunerea Comisiei de revizuire a normelor în materie de radiodifuziune publică este inacceptabilă în forma actuală. Operatorii publici de radiodifuziune joacă un rol crucial în protejarea diversităţii culturale şi lingvistice şi a pluralismului mijloacelor de comunicare. Mă opun cu vehemenţă planurilor Comisiei. În primul rând, trebuie să conştientizăm faptul că marile societăţi publice de radiodifuziune reprezintă societăţi naţionale, prin urmare politica acestora trebuie stabilită de autorităţile naţionale şi nu de Comisia Europeană. Acest aspect este clar stipulat şi în protocolul privind radiodifuziunea publică la Tratatul de la Amsterdam. Statele membre organizează şi finanţează societăţile de radiodifuziune în modul pe care îl consideră adecvat. Planurile Comisarului Kroes subminează grav principiul subsidiarităţii şi libertatea de mişcare a statelor membre, înlocuindu-le cu intervenţia europeană. Sunt foarte surprins că, în calitate de comisar liberal a ales, totuşi, această cale.
În al doilea rând, sunt reticent cu privire la propunerea de introducere a unui test preliminar de piaţă efectuat de un organism independent de supraveghere. Acest lucru va da canalelor comerciale un avantaj considerabil. Este oare ceea ce dorim? Un test de piaţă va creşte inevitabil nivelul de birocraţie. Se pune o întrebare importantă, şi anume dacă societăţile mai mici de radiodifuziune îşi vor putea permite să angajeze forţă de muncă suplimentară şi cine va absorbi costurile generate? Cheltuielile vor trebui oare plătite de societăţile de radiodifuziune? Sau, poate, de contribuabili? Această iniţiativă nu poate fi aplicată în statele membre mici. În plus, acest test este foarte delicat, deoarece propunerea nu este suficient de flexibilă. Drept consecinţă, statele membre nu vor mai putea adopta politici sau proceduri specifice sistemelor lor naţionale. În afară de aceasta, se pune întrebarea dacă o evaluare preliminară a impactului asupra pieţei şi o evaluare publică a noilor servicii nu ar acorda concurenţilor comerciali un avans prea mare.
În al treilea rând, propunerea mă îngrijorează profund deoarece sistemele publice de radiodifuziune nu sunt organizate în mod identic în fiecare stat membru. Există diferenţe legate de tehnologii, dar şi de sistemele de radiodifuzare, organizare şi domeniu de activitate. De asemenea, există diferenţe de limbă şi cultură. Regula universal valabilă care este propusă în raport sigur nu va funcţiona în acest caz. Acest aspect nu este deloc luat în considerare în propunere.
Fiindcă v-am mărturisit preocupările care mă frământau, aş dori să vă prezint pe scurt ceea ce s-a întâmplat la audierea Grupului PPE-DE de joia trecută, unde Comisia a avut o atitudine foarte pozitivă. Comisia a recunoscut că propunerile sunt, probabil, mult prea detaliate şi că textul trebuie revizuit. Directorul general m-a informat că este posibil să se amâne comunicarea finală până după 5 martie, dată la care Comisia pentru cultură, media şi sport va organiza o a doua audiere pe acest subiect. După reuniune, directorul general a afirmat că este posibil să fie nevoie de o nouă versiune bazată pe aceste informaţii noi înainte de a prezenta comunicarea finală. Este un rezultat excelent.
Înţelegeţi, doamnă preşedintă, că sunt plăcut surprins de aceste angajamente luate. Aceasta înseamnă că, în cele din urmă, Comisia îşi deschide ochii şi este pregătită să asculte vocea sectorului, a statelor membre şi a Parlamentului. Excelent.
Aş dori să mai adresez Comisiei câteva întrebări. Prima întrebare: va menţine Comisia acest test de piaţă detaliat, realizat de un organism de supraveghere independent? O întrebare pe care o puteţi adresa comisarului Kroes este dacă Comisia este pregătită să abandoneze această idee a organismului de supraveghere independent şi acest test de piaţă preliminar sau insistă să-l păstreze?
A doua întrebare: cum poate fi garantată imparţialitatea tehnologică? Propunerea nu insinuează oare că se face diferenţa între serviciile actuale oferite de societăţile publice de radiodifuziune şi noile servicii de comunicare?
A treia întrebare, care se bazează pe comentariile Directorului general pentru concurenţă: este pregătită Comisia, dispunând de aceste noi informaţii, să întocmească o altă propunere?
A patra întrebare: ce intenţionează Comisia să facă în legătură cu hotărârea Curţii de Primă Instanţă în cazul Danish TV2? O va include în noua propunere? În caz contrar, va fi pusă în aplicare?
Şi ultima întrebare este dacă Comisia este pregătită să implice Parlamentul în procedura de supraveghere şi să poarte discuţii suplimentare cu Parlamentul?
Sper că va avea loc o cooperare excelentă între Parlamentul European, Comisia Europeană şi statele membre astfel încât să se ajungă la un acord cu privire la versiunea finală a comunicării.
membră a Comisiei. -Doamnă preşedintă, după cum a fost menţionat mai devreme, colega mea, dna Kloes a suferit un mic accident şi de aceea nu poate fi prezentă astăzi printre noi.
La 4 noiembrie 2008 Comisia a publicat, spre consultare până la 15 ianuarie, un nou proiect de comunicare privind radiodifuziunea. Suntem serioşi în ceea ce priveşte procesul de consultare. Comisia pentru cultură şi educaţie a Parlamentului a programat o audiere pentru 5 martie şi, după cum s-a menţionat mai devreme, Grupul PPE-DE a ţinut deja o astfel de audiere joia trecută, în prezenţa Directorului general pentru concurenţă, Philip Lowe.
Acest dialog între Comisie şi Parlament este important. Suntem mereu deschişi să ascultăm şi să răspundem întrebărilor dumneavoastră. Ştim, de asemenea, că Parlamentul şi-a exprimat acordul, în septembrie 2008, ca societăţile publice de radiodifuziune să beneficieze de ajutor public, astfel încât acestea să-şi poată îndeplini funcţia într-un mediu dinamic, fără să folosească finanţare publică din motive politice sau economice. Împărtăşim aceleaşi opinii; atât radiodifuziunea publică, cât şi cea privată sunt importante. Sistemul dualist de radiodifuziune reprezintă un răspuns la peisajul media al Europei, care trebuie să fie protejat oricare ar fi platformele existente.
Prin urmare, proiectul de comunicare privind radiodifuziunea are drept scop consolidarea ajutorului public prevăzut deja de Comisie în comunicarea din 2001. Proiectul asigură că regulile noastre iau în considerare mediul acestui sector care se află într-o rapidă schimbare. Obiectivul de modernizare a comunicării este să intensifice transparenţa şi certitudinea juridică. Proiectul de comunicare clarifică faptul că societăţile publice de radiodifuziune vor oferi servicii audiovizuale pe toate platformele media, oferindu-le, în acelaşi timp, societăţilor private stimulente suficiente pentru a rămâne pe piaţă. Aceasta este asigurată prin aşa-numitul test Amsterdam, care cântăreşte avantajele şi efectele negative ale serviciilor finanţate din bani publici la nivel naţional.
De ce se efectuează aceste teste? Deoarece cu ajutorul acestor teste la nivel naţional se evită intervenţia Comisiei. Comisia primeşte din ce în ce mai multe plângeri privind cazurile de frontieră, unde o activitate media publică e posibil să nu aducă nicio valoare clară cetăţenilor, dar impactul asupra pieţei poate să fiei important. Totuşi, Comisia consideră că intervenţii repetate în acest sector nu ar fi în spiritul subsidiarităţii. De aceea dorim ca statele membre să îşi asume o parte din responsabilitatea Comisiei în materie de control al impactului asupra pieţei al serviciilor finanţate din fonduri publice.
Testul Amsterdam va asigura că noile servicii media ale societăţilor publice de radiodifuziune răspund nevoilor sociale, democratice şi culturale ale publicului de radio şi televiziune, limitând, în acelaşi timp, la maximum daunele colaterale ale ajutorului public provocate societăţilor private. Nu putem accepta afirmaţia că testul Amsterdam va implica o povară administrativă nejustificată. Bineînţeles, orice test necesită muncă, dar efortul minim pe care îl cerem este un efort rezonabil şi necesar. În primul rând, testul este destinat serviciilor importante şi cu adevărat noi şi, în acest context, proiectul nostru lasă statelor membre o mare marjă de apreciere. Fiecare stat membru poate hotărî momentul în care un nou serviciu audiovizual trebuie supus testului. În al doilea rând, proiectul scuteşte proiectele pilot de a fi supuse testului. Aşadar, societăţile publice de radiodifuziune pot continua să experimenteze noi mijloace de comunicare fără niciun test preliminar. În al treilea rând, proiectul lasă statelor membre libertatea deplină de a alege procedurile şi instituţiile cele mai potrivite care să aplice testul. Şi, în cele din urmă, merită menţionat faptul că statele membre de talie mai mică, precum Belgia şi Irlanda, au pus deja în aplicare astfel de teste. Soluţiile la care ajung aceste ţări sunt proporţionale cu resursele disponibile. Dat fiind faptul că testul este destul de extins, nu există nicio posibilitate de a încălca libertatea editorială. Testul pune numai condiţia ca serviciul public de comunicare să satisfacă nevoile sociale, democratice şi culturale ale societăţii şi ca impactul asupra pieţei să fie proporţional. Pentru a proteja independenţa editorială, am deschis în cadrul proiectului şi posibilitatea ca, în anumite condiţii, testul să fie efectuat de societatea de radiodifuziune însăşi.
În concluzie, aş dori să spun că testul Amsterdam ar trebui perceput mai degrabă ca o oportunitate decât ca o ameninţare. Va contribui la menţinerea pluralismului mijloacelor de comunicare în noul context de comunicare, protejând corectitudinea şi certitudinea atât pentru societăţile private, inclusiv pentru ziarele on-line, cât şi pentru excelentul nostru serviciu public.
Doamnă preşedintă, doamnă comisar, doamnelor şi domnilor, bună seara. În primul rând v-aş ruga să transmiteţi dnei Kroes urările noastre de bine. Aflând că a avut un incident pe un drum alunecos, sperăm într-o însănătoşire grabnică. Bineînţeles, o aşteptăm pe dna Kroes să revină în rândurile noastre cât mai curând posibil.
Evident, doamnă comisar, suntem de acord cu faptul că, prin dumneavoastră, Comisia garantează acum şi pe viitor un mediu concurenţial echitabil pentru toţi actorii din domeniul audiovizual, şi anume atât pentru companiile publice, cât şi pentru cele private din acest domeniu. Acest lucru este foarte important pentru o ofertă echilibrată şi, de asemenea, este în avantajul calităţii.
Cu toate acestea, informaţiile prezentate de către Comisie sunt diametral opuse celor menţionate mai sus, din diverse motive, iar dl Visser a exprimat deja acest lucru destul de clar. Doamnă comisar, voi începe cu un scurt comentariu privind cele expuse de dumneavoastră acum câteva clipe. Acest test de piaţă propus de dumneavoastră se aplică deja în Belgia, precum şi în alte ţări. Însă, acest lucru este doar parţial adevărat. Acest test de piaţă sau analiză a impactului se aplică deja, într-o oarecare măsură, şi de către posturile de transmisie, însă nu conform modalităţilor care reies din propunerea Comisiei, acestea fiind oarecum diferite.
Aş dori să vă împărtăşesc rezervele noastre privind propunerea. Principala mea obiecţie constă în faptul că aceasta contravine Strategiei de la Lisabona. Într-adevăr, în momentul de faţă, în multe dintre statele membre, companiile audiovizuale publice sunt cele care creează şi încurajează inovaţia mediatică. Evident, situaţia ar trebui să rămână exact aşa. În opinia mea, mergem într-o direcţie greşită cu această atitudine administrativă condescendentă, care descurajează inovaţiile. Noile platforme, în special în domeniul digital, pe bandă largă sau pe Internet şi altele, implică nişte costuri mari de dezvoltare. Idealul în cazul acestui tip de investiţii îl reprezintă răspândirea pe scală largă şi dezvoltarea concertată. În acest caz, companiile audiovizuale private şi publice pot să ofere conţinutul pe o platformă comună, iar concurenţa ar trebui să intervină tocmai în privinţa conţinutului, spre maximizarea beneficiului consumatorilor.
Cu toate acestea, vă rog să nu ne înţelegeţi greşit. Suntem 100% pentru relaţii de concurenţă echilibrate între companiile publice şi cele private din domeniul audiovizual. Ar trebui ca ambele tipuri de companii să aibă spaţiul necesar pentru a oferi conţinuturi de calitate. Este evident, în acest sens, că răspunderea pentru fondurile publice cheltuite şi utilizate este obligatorie în cazul companiilor audiovizuale publice, deşi suntem convinşi că există metode mai bune. În acest sens, dorim să ne referim la exemplul britanic al BBC, în cazul căruia s-au propus alianţe între diverşi parteneri, pentru dezvoltare, producţie şi distribuţie. În opinia mea, acesta este un bun exemplu şi aş dori să invit Comisia să mediteze asupra acestui lucru împreună cu noi.
în numele Grupului PSE. - (EL) Domnule preşedinte, doamnă comisar, revizuirea orientărilor fundamentale pentru ajutoarele publice destinate companiilor audiovizuale publice, iniţiată de Preşedinţia franceză, constituie un subiect de dezbateri interne în numeroase state membre, precum şi în privinţa poziţiei mass media, la nivel european şi internaţional.
Totuşi, în acelaşi timp, revizuirea pachetului de telecomunicaţii, care, practic, restructurează modul şi criteriile de alocare a spectrului radio la nivel european, a demonstrat că normele de reglementare a finanţării serviciilor audiovizuale sunt, în momentul de faţă, de o importanţă fundamentală pentru reglementarea sau nereglementarea viitoare a serviciilor legate de societatea informaţională, inovaţie şi serviciile de interes public şi economic. Aceasta este problema politică pe care trebuie să o soluţionăm.
Este clar: dezbaterea privind ajutorul public este centrată în principal pe aşa-numitele companii audiovizuale publice, definite ca atare de către fiecare stat membru, în condiţiile resurselor minime pe care le au la dispoziţie şi ţinând cont mai ales de rolul de servicii publice care le este atribuit. Rolul important al companiilor audiovizuale este menţionat în Convenţia UNESCO, în Protocolul de la Amsterdam şi în Comunicarea Comisiei din 2001. Cu alte cuvinte, există deja o platformă în cadrul căreia rolul mass mediei publice este clar definit.
Relaţiile comerciale şi economice cu Balcanii de Vest (prezentare succintă)
Următorul subiect este raportul domnului Belder, în numele Comisiei pentru comerţ internaţional, privind relaţiile comerciale şi economice cu Balcanii de Vest.
raportor. -(NL) Domnule preşedinte, doresc să vă prezint raportul privind relaţiile comerciale şi economice cu Balcanii de Vest.
Faptul că am început acest raport prin reiterarea perspectivei comunitare a acestor ţări nu este nemotivat. Uniunea nu poate să continue să repete cu credinţă promisiunile făcute în trecut, cum ar fi cele făcute statelor din Balcanii de Vest cu ocazia Consiliului European de la Salonic din 2003, şi anume că aceste state vor adera la Uniunea Europeană. Nu, ţărilor din Balcanii de Vest le-ar fi mai utile acţiuni tangibile şi proceduri de aderare adaptate specificului ţării decât o retorică bine intenţionată.
Probabil vă întrebaţi de ce consider perspectivele de aderare ale acestor ţări atât de importante. În primul rând, sunt convins pe deplin că Uniunea are o datorie de onoare de plătit. Acest lucru îmi aminteşte de o dezbatere privind Srebrenica, ce sper că va avea loc aici miercuri seară, săptămâna aceasta. În plus, regiunea menţionată este de importanţă strategică pentru Europa. Propunerile specifice incluse în raportul meu sunt următoarele: Argumentez în favoarea consolidării suplimentare a Acordului de Liber Schimb Central European (CEFTA). Acesta este un instrument important de îmbunătăţire a integrării regionale a zonei, fiind totodată un instrument important de pregătire, în cazul în care respectivele ţări doresc integrarea pe piaţa europeană şi aderarea în trei etape la Uniune. Uniunea Europeană ar trebui să mobilizeze fonduri pentru preaderare prin acordarea de ajutoare pe un front larg, în vederea promovării procesului de reformă în toate aceste ţări. De asemenea, statele membre pot să joace un rol important prin asigurarea de formare specifică pentru funcţionarii publici locali. Acest lucru va oferi respectivelor ţări o capacitate oficială de a-şi formula proiectele ambiţioase, eligibile pentru finanţare UE.
Domnule preşedinte, când am început să lucrez la acest raport, primul lucru pe care l-am făcut a fost să vizitez Departamentul Afaceri economice al ţării mele, în Haga, şi am fost fericit să aflu că guvernul olandez a ales o abordare interguvernamentală. În raport am descris acest exemplu ca fiind bun de urmat nu pentru că este unul olandez, ci pentru că este adaptat statelor din Balcanii de Vest şi pentru că răspunde nevoilor acestora de a sprijini activ şi corespunzător propriile procese de aderare.
Aş dori să menţionez un punct specific din raport, şi anume cooperarea cu ţările din Balcanii de Vest în domeniul energiei, care este, în opinia mea, un subiect de mare actualitate. Datorită amplasării sale strategice, această regiune poate juca un rol important în tranzitul ţiţeiului şi gazelor naturale. Uniunea ar trebui să se străduiască să adopte o politică externă în domeniul energiei. Eu sunt membru şi în Comisia pentru afaceri externe. În urmă cu câţiva ani, am adoptat un raport solid în vederea adoptării unei politici europene externe în domeniul energiei. Dacă observaţi situaţia curentă, ea vine să întărească acest apel din partea Parlamentului European către Comisie şi Consiliu. Cu siguranţă, Bruxelles-ul nu trebuie să-şi abandoneze statele membre în frig, în sens literal sau figurat.
Aş dori să închei prin a spune că, în calitate de fost jurnalist, am călătorit deseori în Balcani. De aceea, empatia mea la adresa acestei regiuni şi implicarea mea sunt mari. În scopul elaborării raportului, am utilizat bugetul pentru călătorii de studiu; împreună cu Comisia pentru comerţ internaţional şi membrul său Roberto Bendini în special, împreună cu membrul echipei mele Dick Jan Diepenbroek am întreprins călătorii valoroase în Serbia şi Kosovo şi sper ca săptămâna următoare să plec în Albania. Pe scurt, pot încheia acest raport în această seară, însă munca nu este deloc finalizată, nici pentru mine, nici pentru instituţiile europene. Dacă dorim într-adevăr să apropiem de Bruxelles această regiune şi să demonstrăm acest lucru prin nivelul implicării noastre şi prin sprijinul activ acordat, suntem îndreptăţiţi să solicităm ca procesul de reformă, aderarea, să fie întâmpinate cu seriozitate, lucru care trebuie să fie, de asemenea, evident. A fost o reală plăcere pentru mine să elaborez acest raport şi sper că va fi urmat de rapoarte individuale pentru fiecare din ţările din Balcanii de Vest.
membră a Comisiei. -Domnule preşedinte, permiteţi-mi să îl felicit pe domnul Belder pentru acest excelent raport. Raportul dumneavoastră apare într-un moment în care ţările din vestul Balcanilor sunt din ce în ce mai aproape de UE şi oferă o perspectivă cuprinzătoare asupra problemelor actuale din cadrul relaţiilor economice şi comerciale dintre UE şi ţările din Balcanii de Vest. Permiteţi-mi să mă concentrez asupra câtorva puncte importante din raportul dumneavoastră.
Balcanii de Vest, ca regiune, reprezintă un partener cheie şi, totodată, valoros pentru UE. Ultima Comunicare a Comisiei privind Balcanii de Vest din martie 2008 reiterează angajamentul puternic al UE faţă de perspectiva comunitară a regiunii şi confirmă, printre altele, importanţa Acordului de Liber Schimb Central European pentru dezvoltarea economică a regiunii. Comisia este de acord cu raportorul în privinţa faptului că statutul de membru UE poate acţiona ca un catalizator pentru o dezvoltare economică durabilă şi, de asemenea, pentru asigurarea păcii şi stabilităţii în regiune. Comisia este, de asemenea, de acord că îndeplinirea individuală a criteriilor de la Copenhaga este de maximă importanţă pentru evaluarea nivelului de pregătire al ţărilor din regiune pentru aderarea la UE. UE este principalul partener comercial pentru ţările din Balcanii de Vest. Aprofundarea relaţiilor economice dintre UE şi regiunea în cauză este, prin urmare, vitală pentru accentuarea creşterii economice a regiunii.
După cum s-a punctat în mod corect în raportul dumneavoastră, liberalizarea şi integrarea comerţului reprezintă o piatră de temelie pentru procesul de stabilizare şi asociere, iar UE a urmărit acest obiectiv în ţările din Balcanii de Vest pe trei niveluri.
În primul rând, la nivel bilateral, UE a acordat clauze preferenţiale unilaterale ţărilor din Balcanii de Vest încă din 2000, în vederea facilitării accesului exporturilor acestora pe pieţele UE. Comisia a negociat acorduri de liber schimb ca parte a acordurilor de stabilizare şi asociere, pentru a crea condiţiile pentru reforme politice şi economice şi pentru a pune bazele integrării ţărilor din Balcanii de Vest în UE, de exemplu prin alinierea la acquis-ul comunitar.
În al doilea rând, la nivel regional, Comisia Europeană a jucat rolul de mediator al negocierilor Acordului Liber Schimb Central European (CEFTA) şi a decis să ofere sprijin financiar şi asistenţă tehnică secretariatului CEFTA şi părţilor implicate în vederea implementării acordului. În acelaşi timp, Comisia Europeană consideră extrem de importantă componenta regională a CEFTA şi recunoaşte faptul că acordul este unul fundamental pentru aprofundarea integrării economice regionale şi pentru pregătirea terenului în vederea participării cu drepturi depline a ţărilor din Balcanii de Vest pe piaţa unică UE. Mai mult, CEFTA a creat toate structurile necesare pentru discutarea problemelor comerciale, la nivel regional şi la nivel bilateral. Acest lucru este esenţial pentru facilitarea şi aprofundarea cooperării regionale şi pentru relaţiile de bună vecinătate. Comisia Europeană va continua să monitorizeze implementarea CEFTA şi să prezinte rapoarte privind progresul în procesul de aderare şi preaderare.
În al treilea rând, la nivel multilateral, Comisia a sprijinit aderarea ţărilor din regiune la Organizaţia Mondială a Comerţului, acesta fiind un pas fundamental pentru participarea eficientă în cadrul economiei globalizate. UE a mobilizat toate instrumentele politice disponibile pentru a sprijini ţările din Balcanii de Vest în eforturile acestora de reformă şi cooperare regională. Instrumentul reprezentat de către asistenţa pentru preaderare este important pentru rezolvarea nevoilor regionale de dezvoltare pe termen lung. Finanţarea totală din cadrul de finanţare actual este de 11.5 miliarde de EUR pentru perioada 2007-2013. Nu în ultimul rând, Comisia Europeană a iniţiat dialoguri cu toate ţările din regiune vizate, în vederea stabilirii programului de renunţare la regimul de vize.
În lumina celor spuse până acum, permiteţi-mi să vă asigur că, în acest caz, Comisia ia toate măsurile necesare pentru îmbunătăţirea relaţiilor comerciale şi pentru aducerea economiei din Balcanii de Vest cât mai aproape de UE. În concluzie, doresc să felicit din nou raportorul pentru raportul bine elaborat şi mă bucur să afirm că abordarea generală este împărtăşită şi de către Comisie.
Declaraţie scrisă (în conformitate cu articolul 142 din Regulamentul de procedură)
în scris. - Îmi exprim susţinerea şi aprecierea pentru raportul prezentat de dl Belder, deoarece recomandă măsuri economice concrete vizând perspectiva europeană a popoarelor din Balcanii de vest. Doresc să vă supun atenţiei trei idei:
1. Trebuie să recunoaştem cu realism că Serbia reprezintă un actor-cheie pentru succesul Procesului de Stabilizare şi Asociere, iar UE trebuie să facă eforturi în continuare pentru a câştiga încrederea şi prietenia durabilă a poporului sârb.
2. Pe viitor să nu se mai admită tendinţe separatiste etnice şi proclamări unilaterale ale independenţei unor teritorii, precum Kosovo, Oseţia de Sud, Abkhazia, Transnistria, Nordul Ciprului etc. Principiul integrităţii teritoriale a statelor este sacru si trebuie respectat pe viitor.
3. În acelasi timp, trebuie să susţinem cu tărie respectarea la standarde europene a drepturilor persoanelor aparţinând minorităţilor nationale din statele Balcanilor de vest, inclusiv drepturile comunităţilor vorbitoare de limba română din Valea Timocului, Vojvodina, Istria şi Fosta Republică Yugoslavă a Macedoniei. Aceste drepturi trebuie respectate, excluzând orice tendinţe de autonomie teritorială pe criterii etnice si de pretenţii la drepturi colective etnice, tendinţe care şi-au dovedit deja potenţialul conflictual si generator de războaie sângeroase.
Următorul subiect este raportul doamnei McGuinness, în numele Comisiei pentru agricultură şi dezvoltare rurală privind politica agricolă comună şi siguranţa alimentară mondială.
raportoare. -Domnule preşedinte, în momentul când am început acest raport, siguranţa alimentară mondială ocupa un loc important pe agenda politică şi, într-o oarecare măsură, a devenit mai puţin importantă. Este, însă, o problemă importantă, în condiţiile în care există, la nivel mondial, peste un miliard de persoane care suferă de foame sau malnutriţie. În fiecare zi, treizeci de mii de copii mor de foame sau din cauza bolilor datorate sărăciei. Aceste statistici sunt îngrozitoare şi transformă problema producţiei de hrană suficientă şi a accesului la hrană într-o problemă-cheie.
Aş dori să mulţumesc Comisiei pentru ajutorul acordat la elaborarea acestui raport şi, de asemenea, mai multor comisii parlamentare, în special Comisiei pentru dezvoltare, care s-au implicat, evident, în crearea acestui raport.
Este imposibil ca în patru minute să exprimăm coerent conţinutul raportului, dar permiteţi-mi să evidenţiez o parte din aspectele pe care le consider importante. În primul rând, faptul că am reunit în acelaşi titlu politica agricolă şi securitatea alimentară mondială sugerează faptul că vechea practică a denigrării politicii agricole comune şi a învinovăţirii acesteia pentru toate problemele din ţările în curs de dezvoltare nu mai este de actualitate, precum şi faptul că siguranţa alimentară a cetăţenilor Europei a fost asigurată de politica agricolă comună şi că aceasta, ca model, poate să ofere lecţii în privinţa paşilor de urmat în domeniul producţiei alimentare de către ţările în curs de dezvoltare.
Este foarte clar că am permis, în ultimul deceniu, ca dezvoltarea agricolă să reprezinte o prioritate mai redusă pe agenda politică şi de dezvoltare. A existat o perioadă în care o mare parte din fondurile noastre de sprijin pentru dezvoltare au fost destinate stimulării agriculturii şi proiectelor din domeniul producţiei alimentare. Astăzi nu se mai pune această problemă, deşi consider că, deoarece preţurile alimentelor sunt în creştere, începem să ne concentrăm din nou asupra agriculturii, atât în UE, cât şi la nivel global.
Aceasta înseamnă să permitem ţărilor care au resursele necesare pentru producţia alimentară să acţioneze în acest sens, să sprijinim atât ţările însele, cât şi micii fermieri să producă alimente la nivel local pentru nevoile proprii. Aceasta implică nu doar asigurarea ingredientelor de bază pentru producţia de alimente, cum ar fi seminţele şi îngrăşămintele, ci şi a cunoştinţelor practice, serviciilor de consultanţă, asistenţei acordate familiilor de agricultori din ţările în curs de dezvoltare, pentru a le permite să producă alimentele necesare satisfacerii nevoilor proprii.
Aceasta se poate face. Avem ca exemplu Malawi şi alte ţări care au reuşit să treacă de la situaţii de foame extremă la producţia de alimente. În acest sens, este nevoie de iniţiative de tipul politicilor publice. De asemenea, este nevoie ca Uniunea Europeană, în condiţiile implicării sale masive în ţările în curs de dezvoltare, să impulsioneze aceste ţări să îşi analizeze agricultura şi să stimuleze producţia locală de alimente.
Problema ofertei şi cererii este foarte delicată, deoarece populaţia mondială este în creştere - va creşte cu 40% până în 2050 - astfel încât suntem nevoiţi să analizăm aceste probleme. Chestiunea concurenţei dintre producţia de alimente, de nutreţuri şi de combustibili, după cum ştim, este o problemă cheie. Presupun că, în acest context, suntem nevoiţi să analizăm aspectele reprezentate de cercetare şi dezvoltare.
Consider că nu am făcut încă destul în materie de cercetare şi dezvoltare. În Europa, am încercat să producem mai puţine alimente şi, din acest motiv, nu am considerat necesar să analizăm producţia agricolă din punctul de vedere al eficienţei şi nevoii de creştere a producţiei în viitor.
Unul din mesajele cheie pe care doresc să le transmit în timpul scurt avut la dispoziţie este că, la nivel mondial, agricultorii vor produce alimente atât timp cât vor putea să îşi asigure venit din acest lucru. Astfel, presiunea asupra factorilor politici de decizie este să o facă în mod corespunzător, să pună la dispoziţia acestora politicile capabile să asigure agricultorilor venituri stabile. În ce mod? Prin asigurarea stabilităţii preţurilor şi analizarea costurilor producţiei alimentare. Agricultorii vor da înapoi dacă nu vor mai avea stimulente financiare.
Doresc să lansez un avertisment. Cu un an în urmă vorbeam de preţurile mari ale mărfurilor. Astăzi, de exemplu, există un surplus de cereale stocat, pentru care nu există piaţă. Aceşti agricultori îşi vor reduce producţia în sezonul următor, lucru care ar putea să exacerbeze problema siguranţei alimentare globale pe termen lung.
În acest raport există multe informaţii. Îmi exprim speranţa în sprijinul colegilor şi consider că este de mare interes pentru multe persoane.
membră a Comisiei. -Domnule Preşedinte, Comisia salută raportul pregătit de doamna McGuiness şi dezbaterea intensă ce a avut loc în diversele comisii ale PE privind elementele conexe acestui subiect de mare actualitate, elemente care includ comerţul, bio-combustibilii, monitorizarea preţurilor, politica de investiţii, criza financiară, schimbările climatice şi utilizarea resurselor de apă în agricultură.
Comisia împărtăşeşte analiza extinsă a cauzelor crizei alimentelor care a atins o mare parte a ţărilor în curs de dezvoltare în prima jumătate a lui 2008. Comisia va continua să analizeze legătura dintre preţurile alimentelor şi preţurile energiei. Problema cauzalităţii este de o înaltă complexitate, întrucât implică interdependenţa unei serii de factori privind cererea şi oferta. Preţurile aferente energiei constituie doar unul dintre aceşti factor, însă un factor cu impact atât direct, cât şi indirect. Problema bio-combustibililor s-a discutat în detaliu cu ocazia diferitelor sesiuni ale PE. Există o diferenţă clară între politica UE şi cea a SUA în privinţa nivelului la care producţia de cereale este orientată spre bio-combustibili. Politica UE privind bio-combustibilii nu reduce disponibilitatea alimentelor, întrucât cantităţile de produse agricole utilizate sunt mici, la nivel global.
Chiar şi în condiţiile în care UE se apropie de obiectivul său de 10%, impactul asupra preţurilor alimentelor va fi limitat, în special din două motive: mai întâi, din ce în ce mai mulţi bio-combustibili vor proveni din produse agricole nealimentare sau vor fi produşi pe bază de reziduuri sau deşeuri. În al doilea rând, eficienţa tehnicilor de producţie de bio-combustibili se va îmbunătăţi şi se estimează că randamentele medii vor continua să crească.
O politică UE durabilă în privinţa bio-combustibililor este, în general, o politică favorabilă săracilor. Ea va oferi oportunităţi suplimentare celor două treimi din populaţia săracă a planetei care locuiesc în zone rurale şi depind de un sector agricol prosper. Cu toate acestea, nu toate grupurile vor beneficia în aceeaşi măsură. Comisia este hotărâtă să monitorizeze îndeaproape efectele asupra siguranţei alimentare şi asupra preţurilor alimentelor.
UE a luat deja măsuri în privinţa siguranţei alimentare la nivel global, prin adaptarea PAC la schimbările pieţei şi la situaţia globală. Verificarea stării de sănătate aprobată de curând va moderniza, simplifica şi eficientiza PAC şi va ridica restricţiile aplicate agricultorilor, ajutându-i astfel pe aceştia să răspundă mai bine semnalelor pieţei şi să facă faţă noilor provocări.
Acordul semnat privind verificarea stării de sănătate aboleşte rezervele de teren arabil, creşte cotele de lapte gradat, până la eliminarea acestora în 2015, şi converteşte intervenţia pe piaţă într-o reală plasă de siguranţă.
Noile provocări, de tipul schimbărilor climatice, gestionarea resurselor de apă, energia reutilizabilă şi biodiversitatea, care vor afecta ţările în curs de dezvoltare au fost luate şi ele în considerare.
PAC nu va rămâne statică după 2013, iar dezbaterea preliminară a fost deja iniţiată cu ocazia întâlnirii informale a miniştrilor agriculturii de la Annecy din luna septembrie. Viitoarea PAC trebuie să fie analizată în contextul unei viziuni mai largi, în care dezvoltarea durabilă, concurenţa şi echilibrul alimentar global vor constitui părţi integrante.
Diversele evenimente de la nivel înalt au plasat securitatea alimentară mondială pe unul din cele mai înalte locuri ale agendei internaţionale. Există o înţelegere şi recunoaştere internaţională a necesităţii de a plasa agricultura şi dezvoltarea rurală în poziţii mai importante în cadrul agendelor politice, la nivel naţional, regional şi, posibil, la nivel continental. De exemplu, am discutat în detaliu subiectul agriculturii şi siguranţei alimentare în cursul întâlnirii intercolegiale cu Uniunea Africană din octombrie, dezbatere pe care intenţionăm să o intensificăm în cursul acestui an.
Nu în ultimul rând, Comisia trebuie să urmeze prevederile declaraţiei liderilor G8 privind siguranţa alimentară mondială. Înaintea adoptării de către Consiliu a instrumentului pentru alimente pe 16 decembrie, Comisia Europeană a avut discuţii foarte fructuoase cu serviciul operativ la nivel înalt al ONU.
Comisia Europeană aşteaptă cu nerăbdare implementarea şi aplicarea cadrului detaliat. Comisia este convinsă că parteneriatul global pentru agricultură şi siguranţa alimentelor, ce se conturează treptat, are un rol-cheie în implementarea diverselor recomandări incluse în prezentul raport, inclusiv modalitatea de sprijinire a producţiei agricole a micilor producători şi tipul de politici de adoptat pentru a contribui la siguranţa alimentară, în special în comunităţile cele mai vulnerabile.
Evident, restricţiile la export şi interdicţiile trebuie evitate, iar calea de urmat este cea a liberalizării mai accentuate şi nu mai reduse a comerţului. Fluxul comercial îmbunătăţit este o parte a rezolvării problemei siguranţei alimentare.
Comisia speră că exemplul măsurile îndrăzneţe adoptate de instituţiile comunitare de a mobiliza miliardul de euro necesar completării celorlalte instrumente financiare pe termen scurt, mediu şi lung, destinate răspunsului la criza alimentelor, va fi urmat şi de alţi donatori.
Conferinţa de la Madrid privind siguranţa alimentară generală din 26-27 ianuarie este, cu certitudine, un element-cheie pentru ducerea dezbaterii la un alt nivel, care caută să identifice priorităţile principale privind eliminarea foametei la nivel global.
Comisia Europeană va continua să joace un rol proactiv contribuind la siguranţa alimentară globală, iar raportul McGuiness reprezintă, în mod cert, o analiză adecvată privind posibilele căi de urmat care să fie luate în calcul de CE şi comunitatea internaţională.
Perspectivele de dezvoltare a dialogului civil în cadrul Tratatului de la Lisabona (prezentare succintă)
Următorul subiect este raportul doamnei Grabowska, în numele Comisiei pentru afaceri constituţionale, privind perspectivele de dezvoltare a dialogului civil în cadrul Tratatului de la Lisabona.
raportoare. -(PL) Domnule preşedinte, doamnă comisar, schimbăm subiectul spre discuţia contactului dintre instituţiile Uniunii Europene şi cetăţenii Uniunii. Acest contact este necorespunzător. Există o distanţă mare între Uniune şi cetăţenii săi, deşi Jean Monnet sublinia că Uniunea a fost creată mai degrabă pentru cetăţeni decât pentru state şi guverne.
Uniunea se extinde şi dobândeşte noi cetăţeni, însă instituţiile ei au dificultăţi în stabilirea contactului cu cetăţenii. Acest fapt a devenit evident cu ocazia dureroasei experienţe a refuzării Tratatului de la Lisabona de către cetăţenii francezi şi olandezi. Totuşi, este adevărat că instituţiile Uniunii fac eforturi pentru îmbunătăţirea contactului cu cetăţenii. Sunt mai deschise şi recunosc în mod clar rolul societăţii civile. Există o gamă în continuă creştere de politici de comunicare ale Uniunii în acest domeniu. S-a creat noul termen de dialog civil pentru descrierea acestor politici. Totuşi, este nevoie de mai mult. Aşadar, Parlamentul European face eforturi pentru a se ridica la înălţimea acestei provocări şi încearcă să creeze un mecanism adecvat scopului şi, totodată, să promoveze contactele de acest tip dintre Uniunea Europeană şi cetăţeni. Astfel, se rezolvă problema absenţei democraţiei şi se demonstrează importanţa rolului cetăţenilor în cadrul proceselor decizionale ale Uniunii Europene.
Articolul 10 din Tratatul de la Lisabona afirmă că "Orice cetăţean are dreptul de a participa la viaţa democratică a Uniunii. Deciziile se iau în mod cât mai deschis şi la un nivel cât mai apropiat posibil de cetăţean". Există o prevedere suplimentară ce oferă cetăţenilor Uniunii Europene posibilitatea de a emite iniţiative legislative. După intrarea în vigoare a Tratatului de la Lisabona, un milion de cetăţeni vor putea să abordeze Comisia Europeană şi să solicite prezentarea unei propuneri legislative privind subiecte importante pentru cetăţeni.
Acesta este motivul pentru care prezentul raport se referă la dialogul civil. Acest dialog nu este definit în legislaţie. Cu toate acestea, este esenţial şi mi-aş dori totodată ca acesta să fie condus sau, mai degrabă, să se ghideze după următoarele principii. În primul rând, aş dori să prezint principiul reprezentării societăţii civile în prezentul raport. Aş dori ca societatea civilă să fie reprezentată corespunzător la nivelul Uniunii Europene şi anume, să fie reprezentată de parteneri care reflectă şi reprezintă corect interesele în cauză.
Aş dori ca dialogul civic să fie un proces reciproc, bidirecţional. Aceasta înseamnă că nu trebuie să implice doar abordarea cetăţenilor de către Uniunea Europeană, urmată de răspunsul acestora. Uniunea trebuie, de asemenea, să îşi informeze cetăţenii atunci când părerile acestora au fost luate în considerare şi să explice implicaţiile acestor păreri. Din acest motiv este necesar feedback-ul Uniunii adresat cetăţenilor.
Aş dori ca dialogul civil să se bazeze pe principiile clarităţii şi transparenţei. Atunci când reprezentanţii societăţii sunt invitaţi la dialog ar trebui să fim guvernaţi de reglementări clare. Ar trebui să publicăm în mod sistematic lista organizaţiilor implicate în consultare. Ar fi înţelept din partea Uniunii să numească o persoană de contact responsabilă pentru acest domeniu al dialogului.
Nu este uşor să stabilim reglementarea acestui domeniu. Comisia Europeană a realizat deja principiile de consolidare a unei culturi a consultării şi dialogului în 2002 şi sper, din acest motiv, că este pregătită pentru elaborarea principiilor adecvate. Acestea vor deveni principii comune pentru toate instituţiile. De asemenea, aş dori ca statele membre să fie obligate să promoveze dialogul civil. Nu a fost posibil să menţionez fiecare partea a acestui raport. Totuşi, aş dori să fie testat conţinutul acestuia cu prima ocazie posibilă, în special în timpul campaniei electorale europene din 2009. Aş dori să profităm de această ocazie şi să facem un prim pas spre contactul cu cetăţenii comunităţii europene, informându-i despre ce are Uniunea mai bun de oferit şi aflând de la aceştia ce doresc să obţinem pentru ei în acest Parlament.
membră a Comisiei. -Domnule preşedinte, în primul rând, Comisia doreşte să mulţumească raportoarei, doamna Grabowska, precum şi Comisiei pentru afaceri constituţionale pentru excelentul raport.
Suntem de acord cu faptul că societatea civilă are un rol important în integrarea europeană. Aceasta este unul din instrumentele esenţiale de comunicare între instituţiile comunitare, societate şi cetăţeni. Le oferă cetăţenilor posibilitatea de a-şi exercita dreptul de a participa la viaţa democratică a Uniunii.
Comisia are o tradiţie îndelungată şi sănătoasă a interacţiunii cu organizaţiile societăţii civile. Această cooperare între Comisie şi societatea civilă a evoluat, acoperind o largă varietate de probleme, de la dialogul politic la gestionarea proiectelor, atât în UE, cât şi în ţările partenere.
Tratatul de la Lisabona ar oferi practicilor deja existente o bază mai formală şi un nou impuls de îmbunătăţire a acestora. De asemenea, ar deschide poarta pentru o nouă opţiune a societăţii civile de a-şi operaţionaliza părerile prin intermediul Iniţiativei Cetăţeneşti.
Implicarea părţilor interesate într-un dialog activ necesită asigurarea instrumentelor corespunzătoare pentru ca societatea civilă să-şi exprime opiniile şi pentru ca acestea să se facă auzite. Instituţiile UE au nevoie în aceeaşi măsură de instrumentele corespunzătoare pentru a se asigura înregistrarea şi introducerea adecvată în sistem a opiniilor societăţii şi cetăţenilor. Comisia salută faptul că raportul de faţă sprijină multe din ideile pe care Comisia le aplică deja.
Prin intermediu mandatului său, Comisia actuală a adoptat o serie de iniţiative de implicare a organizaţiilor societăţii civile şi a cetăţenilor în dezbaterile publice privind problemele UE. Unul din cele mai inovatoare exemple pentru aceste eforturi a fost consultarea cetăţenilor, experimentarea votului deliberat şi consultările faţă în faţă.
Pentru a înţelege nevoile şi aşteptările cetăţenilor, Eurobarometrul a devenit, în ultimii 35 ani, un instrument foarte valoros de monitorizare a opiniei publice în Europa. Totuşi, nici Comisia şi nici Parlamentul nu pot să organizeze unilateral o dezbatere publică la nivel european. Acest lucru va fi posibil doar în cazul în care instituţiile UE şi statele membre colaborează. Acesta este scopul declaraţiei politice privind "Parteneriatul privind comunicarea pentru Europa” semnată de Parlament, Consiliu şi Comisie la 22 octombrie 2008.
În acest context, Comisia şi Parlamentul îşi coordonează deja eforturile cu cele ale statelor membre, prin intermediul parteneriatelor de management, care includ campanii pe probleme specifice, regionale şi locale, legate de acţiuni întreprinse de autorităţile şi ONG-urile locale. Cele unsprezece parteneriate de management create în 2009 vor face şi mai eficientă această abordare.
Comisia împărtăşeşte opinia conform căreia un dialog fructuos depinde de participarea activă a tuturor părţilor: instituţiile UE, statele membre şi societatea civilă. Comisia speră că Tratatul de la Lisabona va intra în vigoare şi este pregătită să adopte măsurile necesare pentru punerea în practică a prevederilor acestuia şi pentru a continua dezvoltarea dialogului civil.
Declaraţii scrise (în conformitate cu articolul 142 din Regulamentul de procedură)
Dacă Uniunea Europeană urmează să devină cu adevărat democratică şi apropiată de cetăţenii săi, este necesară cooperarea îndeaproape, la nivel local, regional şi naţional, între instituţiile Uniunii şi statele Membre, pe de o parte, şi societatea civilă, pe de altă parte.
Societatea civilă reprezintă multe organizaţii neguvernamentale şi non-profit create de către cetăţeni din proprie voinţă. Aceasta joacă un rol esenţial în procesul de integrare europeană, în condiţiile în care face cunoscute instituţiilor comunitare poziţiile şi dorinţele cetăţenilor Uniunii. Prin urmare, este foarte important să se furnizeze cetăţenilor informaţii eficiente şi solide, pentru a asigura popularitatea dialogului civil. Acesta este cazul mai ales în privinţa promovării şi diseminării acţiunilor şi intenţiilor Uniunii Europene, dezvoltării unei reţele europene de cooperare şi consolidării identităţii europene în cadrul societăţii civile.
O mai puternică conştiinţă politică, un dialog civic mai eficient şi dezbateri publice cu participare mai extinsă sunt necesare pentru ca Uniunea să îşi îndeplinească obiectivele şi intenţiile politice.
Tratatul de la Lisabona consolidează drepturile cetăţenilor în relaţia acestora cu Uniunea, prin facilitarea accesului acestora şi al asociaţilor reprezentative pentru societatea civilă la dezbaterile privind aşa-numita Europă a cetăţenilor.
Instituţiile Uniunii Europene trebuie să colaboreze mai strâns pentru dezvoltarea dialogului civil comunitar şi pentru implicarea mai puternică a cetăţenilor Uniunii în viaţa acesteia. Este esenţială încurajarea participării extinse a cetăţenilor la dezbaterile şi discuţiile de la nivel comunitar. Cetăţenii trebuie, de asemenea, să fie implicaţi activ în alegerile viitoare pentru Parlamentul European. De fapt, după cum spunea Jean Monnet, nu creăm Uniunea pentru ţări şi guverne, ci pentru cetăţeni.
Statutul de membru al unei organizaţii aparţinând societăţii civile oferă cetăţenilor europeni oportunitatea de a participa activ în procesul creării de politici. Pentru a atinge scopurile UE, implicarea activă a cetăţenilor în acest proces şi crearea de oportunităţi concrete, tangibile pentru ca aceştia să preia iniţiativa, să ofere feedback şi să îşi exprime criticile şi opiniile contrare reprezintă o adevărată provocare. Totuşi, în condiţiile în care nu există o definiţie juridică precisă a unei organizaţii a societăţii civile, pot să apară probleme.
Pentru ca avantajele oferite de Uniunea Europeană să fie recunoscute de cetăţeni, trebuie să continuăm extinderea democraţiei, creşterea transparenţei şi îmbunătăţirea eficienţei în funcţionarea UE. Deficitul democratic este, în majoritatea cazurilor, rezultatul faptului că, adesea, cetăţenii nu au acces la informaţii esenţiale. Unele din documentele privind procesele decizionale comunitare sunt încă inaccesibile; aşadar, trebuie să continuăm procesul de augmentare a accesibilităţii documentelor comunitare în acest sens.
Mecanismul consultativ reprezintă o parte integrantă a activităţilor instituţiilor comunitare. Suntem nevoiţi să exprimăm principiile generale şi un set minim de norme privind consultarea, precum şi să stabilim un cadru de consultare consecvent şi, în acelaşi timp, suficient de flexibil pentru a putea fi adaptat la aşteptările părţilor implicate.
în scris. - (DE) Prezentul raport transmite un semnal clar de apropiere a UE faţă de cetăţenii săi şi propune paşi concreţi spre transformarea acestui obiectiv în realitate.
Finanțele publice în UEM - 2007 şi 2008 (prezentare succintă)
Următorul punct este raportul doamnei Gottardi, în numele Comisiei pentru afaceri economice şi monetare, privind finanţele publice în UEM - 2007 şi 2008.
raportoare. - (IT) Domnule Preşedinte, doamnă comisar, doamnelor şi domnilor, cu exact un an în urmă, am decis să reunim rapoartele privind finanţele publice pentru 2007 şi 2008. Au existat cel puţin două motive pentru această decizie: să încercăm să facem procesul mai rapid şi să luăm în calcul semnele schimbărilor în derulare. Nu cunoşteam, la acel moment, mărimea schimbărilor, dar era deja evident că, prin analiza comună a doi ani, vom obţine o evaluare mai detaliată şi mai precisă. Aveam dreptate! Raportul pe care îl vom vota mâine a fost actualizat constant.
Legătura strânsă între finanţele publice şi criza economică şi financiară este foarte clară. Gândiţi-vă doar la resursele alocate pentru sprijinirea băncilor şi marilor companii, sprijinul acordat producţiei şi solicitările provenite, în principal, de la întreprinderile mici şi mijlociii, precum şi protecţia cetăţenilor faţă de efectele negative ale recesiunii. Toate aceste măsuri au fost aduse la cunoştinţa instituţiilor europene şi a statelor membre. Totuşi, acestea nu trebuie să submineze sau să slăbească perspectiva şi implicarea noastră, în numele generaţiilor viitoare.
Raportul implică cel puţin două niveluri: nivelul general, stabil şi valabil în orice situaţie şi cel al reacţiei de urgenţă la criza actuală. Principiul care rămâne intact, chiar mai puternic, este cel conform căruia finanţele publice sustenabile, de calitate sunt indispensabile nu doar ţărilor, ci şi solidităţii economice şi modelului social european. În privinţa veniturilor, trebuie să se ia măsuri de lărgire a bazei de impozitare, fără a slăbi principiul impozitării progresive, precum şi pentru a reduce presiunea impozitului pe remuneraţii, în special în cazul salariilor medii şi mici şi al pensiilor. În privinţa cheltuielilor, măsurile de luat trebuie să implice o evaluare a contextului, cerinţelor, compoziţiei populaţiei, ţinând cont totodată de politicile de gen şi schimbările de ordin demografic. Mai mult decât o orientare spre reduceri nediscriminatorii, scopul ar trebui să fie reorganizarea cheltuielilor, parţial prin realocarea articolelor bugetare şi modernizarea administraţiei publice.
O metodă utilă este crearea bugetului defalcat pe sexe, o metodă preferată şi promovată de Parlamentul European deja de ceva timp, care este încă departe de a fi devenit o normă. Aceasta îmbunătăţeşte transparenţa şi compatibilitatea, este mai uşor recunoscută de către cetăţeni şi, astfel, creează încredere şi senzaţia de proprietate.
Instabilitatea fără precedent din acest moment necesită acţiuni hotărâte. Dacă intervenţia în sectorul public a devenit principală şi esenţială din nou, nu trebuie să repetăm greşelile anterioare - acest lucru ar fi şi mai grav. Din contră, trebuie să ghidăm criza spre un nou model de dezvoltare, cu adevărat sustenabil, atât din punctul de vedere al mediului, cât şi social.
Când vorbim de coordonarea la nivel european, trebuie să ne gândim la guvernarea noastră anticiclică, la evoluţia concomitentă şi în aceeaşi direcţie, la accentuarea luptei împotriva evaziunii şi paradisurilor fiscale şi, de asemenea, la coordonarea planurilor naţionale. Când intervenim pentru a sprijini anumite companii, trebuie să evaluăm impactul acestor intervenţii asupra concurenţei, mediul concurenţial echilibrat şi funcţionarea pieţei interne, garantarea supervizării, răspunderii, restricţiilor şi comportamentului consecvent. Revizuirea Pactului de Stabilitate şi Creştere permite flexibilitatea controlată, care să fie utilizată cu atenţie, în cadrul unor perspective pe termen lung.
Politicile macroeconomice şi investiţiile comune trebuie să fie relansate în sectoare strategice, predeterminate, cu ajutorul unor instrumente cum ar fi Eurobond-urile, în timp ce are loc şi supervizarea atentă a nivelului subnaţional şi a planurilor de stabilitate regională. S-a înregistrat un consens larg asupra raportului din cadrul Comisiei pentru afaceri economice şi monetare, întrucât majoritatea grupurilor politice împărtăşesc această viziune. Sper cu adevărat că acesta este un preludiu al rezultatului pozitiv al votului de mâine.
membră a Comisiei. -Domnule Preşedinte, comisia salută raportul Gottardi, iar fondul raportului se corelează bine cu cele două rapoarte anterioare ale Comisiei privind finanţele publice în UEM din iunie 2007 şi 2008. Comisia este de acord cu ultimele trei amendamente exprimate de raportor în data de 7 ianuarie.
Raportul Parlamentului European confirmă faptul că Pactul de Stabilitate şi Creştere (PSC) a funcţionat, până acum, conform aşteptărilor. În special, multe din statele membre au făcut eforturi considerabile de a-şi îndeplini obligaţiile asumate privind acest Pact. De la reforma PSC, s-au aplicat atât măsuri de corecţie cât şi de prevenţie, în deplină conformitate cu prevederile pactului de reformă, aplicându-se fără nici un fel de indulgenţă.
Totuşi, raportul evidenţiază perspectivele de viitor foarte negative pentru UE şi zona euro în 2009. Ritmul de creştere s-a redus considerabil, până la transformarea în recesiune, anul acesta. Perspectivele economice generale pentru 2010 sunt, de asemenea, descurajatoare, astfel încât Comisia este de acord cu Parlamentul European în privinţa faptului că sprijinirea cererii prin măsuri discreţionare de politică fiscală este esenţială, în acest moment.
Totuşi, politica fiscală trebuie menţinută la un nivel sustenabil, prin ancorarea estimărilor unei rezolvări ordonate a crizei. În acest sens, Comisia împărtăşeşte îndoielile Parlamentului privind sustenabilitatea pe termen lung a finanţelor publice şi continuă să pună accentul pe evaluarea acestora.
Un nou raport privind stabilitatea pe termen lung a finanţelor Uniunii Europene va fi emis de către Comisie în toamna anului 2009. Comisia împărtăşeşte opinia Parlamentului European în sensul reorientării cheltuielilor publice în vederea îmbunătăţirii calităţii acestora, în conformitate cu strategia de la Lisabona. O astfel de orientare a politicilor este, într-adevăr, parte a orientărilor politice integrate adoptate de Consiliul European. În prezent, Comisia acţionează în vederea creării unei evaluări mai sistematice a dezvoltării calităţii finanţelor publice, incluzând aspecte de creare a bugetului prin raportare la performanţe.
Declaraţie scrisă (în conformitate cu articolul 142 din Regulamentul de procedură)
în scris. - În primăvara anului 2006 douăsprezece state membre făceau obiectul unei proceduri de deficit excesiv. Ca urmare a implementarii recomandărilor și deciziilor Consiliului emise în cazul țărilor cu deficit excesiv, a facut ca doi ani și jumătate mai târziu, numărul de state membre care fac obiectul unei proceduri de deficit excesiv se apropie de zero. Acest lucra a fost posibil datorita existentei, în 2006 și 2007, a unor condiții economice favorabile. In perioada 2008-2009 ne confruntam cu o criza economica care a generat deja in multe din statele membre recesiune economica, cresterea somajului, falimentul multor companii, in special IMM-uri. Planul european de redresare economica prevede importante investitii publice pentru modernizarea infrastructurii de tranport si a celei energetice. Statele Membre dezvolta programe pentru sprijinirea IMM-urilor pentru a-si putea continua activitatea. In aceste conditii, Statele Membre din zona euro, ca de altfel toate Statele Membre, vor avea dificultati in respectarea criteriilor de convergenta. Consider ca la nivel european trebuie adoptate masuri care sa permita Statelor Mmebre sa faca fata provocarilor actuale: imbatrinirea populatiei, migratia, schimbarile climatice, etc. Agricultura, eductia, sanatatea si transporturile, care reprezinta domenii cheie pentru dezvoltarea economica a Uniunii si pentru calitatea vietii cetatenilor europeni, trebuie sa beneficieze de politici publice speciale.
Transpunerea, punerea în aplicare şi executarea Directivei 2005/29/CE privind practicile comerciale neloiale ale întreprinderilor de pe piața internă față de consumatori şi a Directivei 2006/114/CE privind publicitatea înșelătoare și comparativă (prezentare succintă)
Următorul punct este raportul doamnei Weiler, în numele Comisiei pentru piaţa internă şi protecţia consumatorilor, privind transpunerea, punerea în aplicare şi executarea Directivei 2005/29/CE privind practicile comerciale neloiale ale întreprinderilor de pe piaţa internă faţă de consumatori şi a Directivei 2006/114/EC privind publicitatea înşelătoare şi comparativă [2008/2114 (INI)].
raportoare. -(DE) Domnule Preşedinte, doamnă comisar, doamnelor şi domnilor, înainte de a discuta despre raportul meu, aş dori să menţionez încă o dată că nu am dat dovadă de comportament corect când am decis să dezbatem rapoartele din proprie iniţiativă. Observând derularea dezbaterilor, fără dialog, fără controverse, fără conflicte, nu mi se pare că acestea sunt dezbateri parlamentare corecte şi sper că vom rezolva această problemă imediat după alegerile pentru Parlamentul European.
Cu toate acestea, doresc să adresez colegilor care nu sunt prezenţi mulţumirile mele. Am colaborat foarte bine la elaborarea raportului. Aş dori, de asemenea, să mulţumesc Comisiei Europene şi secretariatului comisiei.
Împreună, am descoperit multe în cursul dezbaterii din cadrul comisiei. Comisia pentru piaţa internă şi protecţia consumatorilor a pus, conştient, accentul pe implementarea relativ rapidă, deoarece termenul limită pentru implementarea de către statele membre era mijlocul-sfârşitul lui 2007, ceea ce înseamnă că nu mai este prea mult timp pentru o directivă care necesită eforturi enorme şi semnificative de armonizare. Totuşi, unele din statele membre nu au transpus actele în legislaţia naţională. Cu certitudine, unul din motive este procedura complicată, dar este interesant de observat că trei dintre statele membre care nu au reuşit acest lucru fac parte dintre statele fondatoare. De aceea, nu putem porni de la premisa necunoaşterii legislaţiei comunitare. Trei dintre statele membre nu au transpus încă directiva, patru au transpus-o defectuos şi necorespunzător, iar trei state membre au primit, din partea Comisiei, comunicări care pot conduce la proceduri judiciare în cadrul Curţii Europene de Justiţie. Există un mare număr de cazuri de transpuneri defectuoase. Am stabilit, în cursul audierii, că două dintre ţări au transpus directiva în mod responsabil şi creativ, şi anume, Regatul Unit şi Austria. Este, deci, posibil.
Beneficiile pieţei interne trebuie să fie în interesul statelor membre. Scopul directivei ar trebui să fie clarificarea drepturilor consumatorului şi simplificarea comerţului transfrontalier, precum şi introducerea de reglementări sigure şi echitabile şi consolidarea cadrului juridic.
Un punct foarte important pentru noi, ca parlamentari, este protecţia cetăţenilor şi consumatorilor faţă de practicile frauduloase. Acest lucru nu se aplică doar consumatorilor, ci şi întreprinderilor mici şi micilor comercianţi. Scopul nostru, doamnă comisar, ar trebui, poate, să fie unificarea acestor două directive pe termen mediu, deoarece o mare parte din întreprinderile mici se confruntă cu aceleaşi surse de iritare pe pieţele interne ca şi consumatorii. Cunoaştem un mare număr de exemple, cum ar fi publicitatea enervantă şi înşelătoare, precum şi practicile de afaceri agresive. Ştim că fraudele implicând fraudarea bazelor de date cu adrese reprezintă o problemă extinsă la nivel european. Ştim despre înşelătoriile la loterie şi multe altele.
Aş dori să mulţumesc Comisiei pentru introducerea riguroasă a noului sistem de verificare a liniilor aeriene şi publicităţii prin tonuri de apel. Sperăm că vom continua să ne ocupăm de aceste lucruri şi pe viitor. Estimăm că se va colabora mai strâns cu birourile naţionale şi se vor oferi garanţii privind nesubminarea listelor negre, precum şi că sancţiunile acţionează, în mod real, ca inhibitori, acesta fiind un punct destul de important pentru noi, ca parlamentari.
În final, aş dori să menţionez că transpunerea cu succes necesită colaborare între statele membre, precum şi între parlamentarii naţionali şi europarlamentari şi, în strictă conformitate cu Tratatul de la Lisabona menţionat aici, aş dori să mai pledez în favoarea unui control mai aprofundat al parlamentarilor naţionali asupra guvernelor naţionale. Aceste două directive reprezintă un bun început.
membră a Comisiei. -Domnule Preşedinte, în primul rând, aş dori să mulţumesc raportoarei, doamna Weiler, pentru raport, al cărui conţinut va fi analizat cu grijă de către Comisie şi, de asemenea, pentru comentariile privind procedura.
Comisia este pe deplin de acord cu faptul că, în momentul de faţă, este foarte important ca statele membre să transpună corespunzător noile concepte introduse prin directivă, privind practicile comerciale neloiale şi cu faptul că autorităţile naţionale trebuie să contribuie la implementarea uniformă a directivei în întreaga UE.
În privinţa transpunerii, două din statele membre sunt încă în întârziere: Luxemburg şi Spania; Comisia a transmis aceste cazuri Curţii de Justiţie în iunie, anul trecut.
Comisia a coordonat şi cooperarea în domeniul transpunerii, pentru a evita transpunerea incorectă. Totuşi, într-un număr limitat de ţări, mai există unele probleme, datorate în principal rezistenţei acestora faţă de armonizarea completă. În aceste cazuri, Comisia nu va ezita să lanseze procedurile privind încălcarea dreptului comunitar.
Raportul menţionează nevoia de a proteja nu doar consumatorii, dar şi IMM-urile împotriva practicilor comerciale neloiale. În acest sens, Comisia doreşte să reamintească Parlamentului European că o directivă complet armonizată privind practicile comerciale neloiale ale întreprinderilor faţă de consumatori era deja o propunere foarte ambiţioasă, care ar fi eşuat în cazul în care nu ar fi cuprins şi practicile de concurenţă neloială ale întreprinderilor faţă de alte întreprinderi.
S-a concluzionat, în urma consultărilor care au stat la baza propunerii şi în urma deliberărilor din Consiliu, că s-a redus sprijinul pentru extinderea aplicării directivei şi la practicile comerciale neloiale ale întreprinderilor faţă de alte întreprinderi.
În privinţa practicilor agresive, reglementate pentru prima dată în UE prin directiva privind practicile comerciale neloiale, s-a considerat că astfel de practici apar aproape exclusiv în relaţiile între întreprinderi şi consumatori. Practicile înşelătoare între întreprinderi sunt deja acoperite de directiva privind publicitatea înşelătoare şi comparativă. Aceste practici sunt în continuare reglementate doar prin această directivă.
În privinţa aplicării legislaţiei din domeniul protecţiei consumatorului, Comisia va continua să coordoneze acţiunile de punere în aplicare prin intermediul reţelei de cooperare în domeniul protecţiei consumatorului.
În acest context, Comisia notează sprijinul Parlamentului pentru verificări ca instrument de aplicare. Comisia intenţionează să dezvolte în continuare acest mecanism şi a planificat o nouă verificare pentru acest an. Ca urmare a solicitării Parlamentului, Comisia se bucură să adauge că a doua versiune a studiului comparativ referitor la preţurile şi rezultatele din statele membre va conţine datele colectate în urma verificărilor de până acum.
Întrucât raportul menţionează nevoia de campanii de informare pentru creşterea nivelului de cunoaştere a drepturilor de către consumatorii înşişi, Comisia doreşte să informeze membrii asupra sitului internet "Is it fair?”, recent lansat, care include, de exemplu materiale educative privind lista neagră a practicilor interzise.
Pentru a încheia, Comisia doreşte să asigure Parlamentul că va continua strânsa colaborare cu statele membre pentru a asigura aplicarea adecvată şi eficientă a directivelor privind practicile comerciale neloiale şi publicitatea comparativă înşelătoare.
Baza de date a măsurilor naţionale de transpunere şi a jurisprudenţei va fi creată în acest an şi va fi, în acest sens, o măsură utilă.
(Ca urmare a comentariilor doamnei Weiler, Preşedintele a citit dispoziţiile articolului 45 alineatul (2) din Regulamentul de procedură)
Declaraţie scrisă (în conformitate cu articolul 142 din Regulamentul de procedură)
în scris. - (SK) Consumatorii europeni se confruntă adesea cu practici comerciale neloiale, precum şi cu publicitate înşelătoare. Categoria consumatorilor vulnerabili care include copii şi vârstnicii este cea mai expusă riscului de fraudă.
Este salutar efortul Comisiei de a oferi asistenţă statelor membre pentru transpunerea unei directive destinate sporirii încrederii atât a consumatorilor, cât şi a comercianţilor în tranzacţiile transfrontaliere. Aceasta va asigura o mai mare certitudine juridică pentru consumatori şi, în acelaşi timp, va proteja întreprinderile mici şi mijlocii împotriva practicilor comerciale agresive neloiale.
Această directivă va fi crucială pentru dezvoltarea viitoare a drepturilor consumatorilor în UE şi pentru dezvoltarea completă a potenţialului pieţei interne. Întrucât unele aspecte sunt încă neclare în transpunerea acestei directive, apreciez faptul că raportul doamnei Weiler atrage atenţia asupra problemelor survenite în transpunerea directivei în cadrul legislaţiilor naţionale.
Pentru a înregistra succese, autorităţile judiciare vor trebui să-şi îmbunătăţească cooperarea transfrontalieră în privinţa serviciilor de baze de date înşelătoare. Sunt extrem de importante, din punctul meu de vedere, campaniile de informare în vederea extinderii conştientizării drepturilor de către consumatori, acestea fiind un factor cheie pentru o mai bună protecţie. Doar un consumator bine informat este capabil să detecteze publicitatea înşelătoare şi să evite dezamăgirile provocate de aceasta.
Consider că "listele negre” ne vor permite să descoperim practicile comerciale neloiale şi să interzicem complet publicitatea înşelătoare.
Următorul subiect este raportul domului Guerreiro, în numele Comisiei pentru pescuit, privind PCP şi gestionarea pescuitului pe baza ecosistemelor.
raportor. - (PT) Această comunicare a Comisiei ridică o serie de probleme, ca parte a dezbaterii privind o posibilă reformă a politicii comune în domeniul pescuitului până în 2012.
Raportul meu, adoptat de Comisia pentru pescuit a Parlamentului, indică o serie de factori pe care îi considerăm importanţi în contextul acestei dezbateri.
Pescuitul este o activitate fundamentală în garantarea alimentaţiei şi supravieţuirii oamenilor şi acesta este obiectivul primordial al oricărei politici a pescuitului.
În acest context, trebuie să subliniem importanţa pescuitului în apele din ZEE a fiecărui stat membru, pentru păstrarea suveranităţii şi independenţei, mai ales în domeniul hranei.
Politica comună în domeniul pescuitului (PCP) ar trebui să promoveze modernizarea şi dezvoltarea sustenabilă a industriei pescuitului, păstrarea viabilităţii socioeconomice a acesteia şi menţinerea stocurilor de peşti, suveranitatea şi siguranţa alimentară şi, de asemenea, păstrarea locurilor de muncă şi îmbunătăţirea condiţiilor de trai ale pescarilor.
Prin urmare, luând în considerare propriile sale obiective, PCP nu trebuie să se subordoneze politicilor comunitare definite anterior.
Cu alte cuvinte, politica în domeniul pescuitului nu poate să fie o politică destinată oceanelor sau mediului marin.
Întrucât pescuitul este o activitate care exploatează o resursă care se auto-regenerează, prima şi cea mai importantă sarcină în managementul exploatărilor piscicole este controlul efortului total de pescuit, astfel încât să se garanteze o producţie sustenabilă maximă.
O politică a pescuitului trebuie să pornească de la premisa interdependenţei dintre bunăstarea comunităţilor de pescari şi sustenabilitatea ecosistemelor din care acestea fac parte, mai ales prin recunoaşterea caracteristicilor specifice şi a importanţei pescuitului costier la scară mică şi artizanal.
Aplicarea unei abordări de tip ecosistem pentru gestionarea resurselor marine necesită, în mod obligatoriu, acţiuni multidisciplinare şi intersectoriale care să includă diversele măsuri care au un impact asupra ecosistemelor marine, mai detaliate şi mai avansate decât cele adoptate în domeniul pescuitului.
Propunerea unei analize bazate pe ecosistem pentru evaluarea resurselor de pescuit trebuie să se bazeze pe date ştiinţifice şi nu pe presupuneri ce pornesc de la idei preconcepute.
Trebuie să recunoaştem că există diferenţe semnificative între diversele zone marine şi resursele aferente fiecăreia dintre ele, între diversele flote şi tehnologii utilizate şi între efectele acestora asupra ecosistemelor, diferenţe care impun măsuri de gestionare diversificate a exploatărilor piscicole, specializate şi adaptate fiecărui caz în parte, incluzând la nevoie oferirea de compensaţii pentru pescari pentru consecinţele socioeconomice suportate.
În vederea garantării sustenabilităţii resurselor, a activităţii de pescuit şi a comunităţilor locale în cauză, credem că este vital ca statele membre să îşi exercite suveranitatea asupra celor 12 mile de ape teritoriale şi că aria corespunzătoare ZEE a regiunilor celor mai îndepărtate să fie considerată zonă de acces exclusiv.
În acest context, există unele dubii asupra propunerilor privind accesul la resurse destinat promovării unui sistem de cote individuale transferabile, care ar avea consecinţe în termeni de concentrare a activităţii de pescuit şi a însuşirii individuale a drepturilor de pescuit.
De asemenea, trebuie menţionat că o politică de încurajare a casării fără discriminare a vaselor care nu ia în considerare caracteristicile specifice ale flotelor, resurselor, nevoilor de consum ale fiecărui stat membru, precum şi impactul socioeconomic este inadecvată şi nejustificată.
În ultimul rând, doresc să subliniez că declinul pronunţat al veniturilor din industrie nu provine doar din restricţiile aplicate activităţii de pescuit, ci şi din stagnarea/scăderea preţului de vânzare la prima mână, însoţită de creşterea preţurilor de producţie (motorină şi benzină).
membră a Comisiei. -Domnule Preşedinte, Comisia salută raportul prezentat şi sprijinul acordat perspectivelor noastre privind abordarea din punctul de vedere al ecosistemelor.
Unul din mesajele principale transmise de Comisie în comunicare este că, în timp ce exploatările piscicole depind de ecosisteme marine sănătoase, gestionarea acestora nu poate prelua şi rolul de gestionare a oceanelor în mod independent. Ecosistemele marine sănătoase pot fi protejate doar printr-o politică care implică toate sectoarele care au impact asupra acestor ecosisteme.
Din acest motiv, Comisia consideră politica maritimă şi, în special, pilonul ecologic al acesteia, Directiva privind strategia maritimă, ca aspect esenţial în implementarea unei abordări din punctul de vedere al ecosistemului. Această abordare va oferi industriei pescuitului asigurări asupra faptului că orice fel de impact uman asupra ecosistemelor marine, nu doar cel al pescuitului, este abordat în mod coerent şi proporţional cu importanţa acestuia. Aceasta este, de asemenea, ideea generală a raportului şi apreciem acordul dumneavoastră asupra acestui aspect.
Subliniez că acest lucru nu înseamnă subordonarea unei politici faţă de alta ci că, prin această abordare, stabilim o ierarhie între, de exemplu, Directiva privind strategia maritimă şi politica comună a pescuitului.
Directiva privind strategia maritimă este utilă politicii comune a pescuitului prin faptul că este instrumentul integrativ necesar pentru protejarea pe viitor a bazei de resurse de pescuit, iar politica comună a pescuitului contribuie la Directiva privind strategia maritimă prin implementarea măsurilor de gestionare necesare pentru sprijinirea obiectivelor privind existenţa ecosistemelor marine sănătoase.
După cum s-a afirmat în raport, satisfacerea nevoilor de hrană, protejarea industriilor pescuitului şi a comunităţilor de pescari, precum şi menţinerea sustenabilităţii ecosistemelor marine nu sunt ireconciliabile. Dimpotrivă, există, pe termen lung, o sinergie a acestor obiective.
Raportul implică mai multe aspecte privind instrumentele specifice de utilizat în viitor. Acestea sunt aspecte importante şi pertinente, ce vor fi abordate în cadrul dezbaterii privind reforma politicii comune a pescuitului. Deci, nu voi comenta aceste aspecte aici.
Totuşi, voi sublinia că există o serie de aspecte asupra cărora este posibil să nu fim de acord. S-a afirmat că pescarilor afectaţi de planuri şi măsuri de gestionare privind protejarea ecosistemelor trebuie să li se acorde subvenţii sau compensaţii. Nu considerăm că subvenţionarea directă reprezintă un pas înainte, ci că soluţia este sprijinirea industriei pentru a fi mai rezistentă din punct de vedere economic şi sprijinirea comunităţilor costiere în vederea diversificării activităţilor economice.
S-a afirmat, de asemenea, că repopularea cu ajutorul acvaculturii poate fi un instrument de refacere a stocurilor de peşti. Deşi aceasta poate fi o opţiune validă în câteva, puţine cazuri specifice, nu credem că aceasta este o metodă de evoluţie în general. Stocurile de peşti trebuie să fie recreate prin gestionarea corespunzătoare a impactului uman asupra ecosistemelor marine, incluzând aici atât impactul pescuitului, cât şi al altor sectoare.
Vom reveni la o dezbatere mai detaliată privind instrumentele de gestionare a exploatărilor piscicole în contextul dezbaterii şi elaborării reformei politicii comune a pescuitului, pornind de la publicarea unei Cărţi verzi în aprilie. Între timp, mulţumesc Parlamentului pentru sprijinirea abordării noastre, aşa cum a reieşit din prezentul raport.
Transpunerea şi aplicarea Directivei 2002/73/CE privind punerea în aplicare a principiului egalității de tratament între bărbați și femei în ceea ce privește accesul la încadrarea în muncă, la formarea și la promovarea profesională, precum și condițiile de muncă (prezentare succintă)
Următorul punct este raportul al doamnei Riera Madurell, în numele Comisiei pentru drepturile femeii şi egalitatea de gen, privind transpunerea şi aplicarea Directivei 2002/73/CE a Parlamentului European şi a Consiliului din 23 septembrie 2002, de modificare a Directiva Consiliului 76/207/CEE privind punerea în aplicare a principiului egalităţii de tratament între bărbaţi şi femei în ceea ce priveşte accesul la încadrarea în muncă, la formarea şi la promovarea profesională, precum şi condiţiile de muncă.
raportoare. - (ES) Domnule Preşedinte, directiva la care facem referire în raport este o versiune modificată a directivei din 1978 cu acelaşi subiect, pregătită în lumina Tratatului de la Amsterdam, a jurisprudenţei Curţii de Justiţie a Comunităţilor Europene, precum şi în lumina noilor realităţi sociale. Este o versiune care cuprinde elemente cheie ale progreselor făcute în domeniul drepturilor femeii, evaluate în acest raport.
Textul de lege prezintă definiţia discriminării directe şi indirecte, a hărţuirii şi a hărţuirii sexuale; acesta solicită statelor membre să încurajeze angajatorii să adopte măsuri care să prevină toate formele de discriminare de gen; de asemenea, protejează drepturile angajatorilor în ceea ce priveşte concediul de maternitate sau de paternitate.
Prin implementarea acestei directive, statele membre nu se obligă doar să stabilească organisme pentru egalitate care să promoveze, să evalueze, să implementeze şi să susţină un tratament egal, dar care se angajează, de asemenea, să încurajeze dialogul social, cu scopul de a promova tratamentul egal la locul de muncă prin contracte colective, într-o manieră planificată. De asemenea, statele membre se angajează să consolideze rolul ONG-urilor în promovarea egalităţii, pentru a implementa măsuri reale de penalizare a celor care nu respectă prevederile directivei, precum şi pentru a implementa măsuri de protecţie pentru cei care asigură suport victimelor.
Dacă Comisia ar fi întocmit raportul care, conform directivei, este obligatoriu la fiecare patru ani, munca noastră de evaluare ar fi fost relativ simplă. Pentru aceasta, toate statele membre ar fi trebuit să transpună directiva în perioada de timp dată şi să prezinte toate informaţiile Comisiei. Cu toate acestea, nu aceasta a fost situaţia pe care am găsit-o atunci când am început.
După ce a expirat termenul limită de transpunere a directivei, nouă state membre nu oferiseră încă informaţii asupra măsurilor adoptate în vederea transpunerea directivei. Comisia a iniţiat apoi proceduri privind încălcarea dreptului comunitar şi, în mai anul trecut, procedurile împotriva a două state membre erau încă în curs. Mai mult, datorită complexităţii directivei şi a noilor elemente conţinute, Comisia a detectat probleme în transpunerea legislaţiei în cazul a 22 de state membre, deşi ar fi trebuit să se rezolve multe dintre acestea pe calea dialogului.
Pentru a se realiza un raport cât se poate de complet şi util, trebuie să avem la dispoziţie mai multe date şi, prin urmare, am decis să solicităm informaţii din partea statelor membre. Cu informaţiile furnizate de către Comisie, primite de la statele membre - prin organismele lor pentru egalitate şi prin parlamentele naţionale - şi prin contribuţiile colegilor mei din diferite grupuri, am reuşit să redactăm acest raport care acum oferă o idee clară despre progresul procesului de transpunere a legislaţiei în fiecare dintre statele membre.
După această experienţă, doresc să subliniez faptul că relaţia de colaborare dintre parlamentele naţionale şi Parlamentul European a fost fundamentală pentru ca noi să ne desfăşurăm activitatea în mod corespunzător. Fără informaţiile furnizate de către parlamente şi organismele pentru egalitate, nu am fi putut redacta acest raport, cel puţin nu aşa de bine precum am făcut-o; acest lucru nu ar fi fost posibil nici fără colaborarea pe care am reuşit să o stabilim cu Comisia sau fără ajutorul de nepreţuit oferit de către serviciile Comisiei pentru drepturile femeii şi egalitatea de gen, al membrilor biroului meu sau al serviciilor grupului meu parlamentar. Doresc să mulţumesc şi tuturor acestor femei. De asemenea, doresc să mulţumesc raportorilor alternativi pentru contribuţia şi voinţa lor.
Chiar de la început, scopul nostru a fost acela ca activitatea noastră să fie completă şi utilă, iar rezultatul să atragă un consens cât mai larg, din moment ce aveam nevoie de o imagine cât mai clară despre progresul transpunerii directivei. Aceasta directivă este de o maximă importanţă, din moment ce furnizează Uniunii Europene unelte foarte eficiente care să permită statelor membre să îşi consolideze legislaţia referitoare la tratamentul egal la locul de muncă - lucru care este fundamental dacă dorim să atingem obiectivele pe care ni le-am trasat ca europeni.
Nu trebuie să uităm faptul că, în prezent, în Uniunea Europeana, există o diferenţă de 28.4% în rata de ocupare a locurilor de muncă între bărbaţi şi femei, ceea ce înseamnă că suntem încă departe de obiectivul stabilit la Lisabona, acela de a obţine un procentaj de ocupare a forţei de muncă printre femei de 60% până în anul 2010 şi, de asemenea, că femeile câştigă în medie cu 15% mai puţin decât bărbaţii.
Dacă acest raport va servi şi la sensibilizarea conştiinţei oamenilor în această problemă în statele membre, atunci nu vom putea să fim decât de două ori mulţumiţi.
membră a Comisiei. -Domnule Preşedinte, Comisia apreciază raportul Parlamentului referitor la această importantă directivă şi mulţumeşte doamnei Madurell pentru efortul depus.
Directiva 2002/73/CE este un instrument important pentru lupta împotriva discriminării de gen la angajare, în pregătirea profesională, promovare şi condiţiile de muncă. Acest instrument a îmbunătăţit semnificativ legislaţia comunitară în acest domeniu, prin definiţii mai clare asupra tipurilor de discriminare şi a numărului de soluţii juridice inovatoare. Acestea includ prevederi pentru protecţia femeilor însărcinate şi a femeilor aflate în concediu medical, pentru implicarea partenerilor sociali şi a ONG-urilor în asigurarea egalităţii de gen la locul de muncă, precum şi pentru stabilirea organismelor pentru egalitate.
Acest raport are o importanţă specială datorită numeroaselor inegalităţi care încă afectează bărbaţii şi femeile în ceea ce priveşte angajarea. Raportul atrage atenţia statelor membre, a Comisiei, a partenerilor sociali şi a societăţii civile asupra prevederilor-cheie ale directivei şi subliniază nevoia unei implementări integrale. Prin urmare, poate contribui la o mai bună conformitate cu directiva şi la o mai bună conştientizare a legislaţiei comunitare asupra tratamentului egal al bărbaţilor şi femeilor.
În calitate de garant al tratatelor, Comisia continuă să monitorizeze cu atenţie implementarea directivei în statele membre. Totodată, Comisia menţine dialogul cu statele membre în legătură cu procedurile de încălcare a dreptului comunitar, în vederea asigurării implementării corespunzătoare a directivei.
Pentru îndeplinirea obligaţiei sale asumate în temeiul directivei, Comisia va adopta un raport în prima jumătate a acestui an referitor la aplicarea directivei în toate statele membre şi va comunica acest raport Parlamentului şi Consiliului.
Declaraţii scrise (în conformitate cu articolul 142 din Regulamentul de procedură)
în scris. - Autoritatea irlandeză pentru egalitate este considerată a fi un model de bune practici. Totuşi, guvernul irlandez şi-a redus recent bugetul cu 43% şi a descentralizat rapid Autoritatea, într-un moment în care programul guvernului pentru descentralizarea organismelor publice este pe cale de a fi oprit.
Într-adevăr, Niall Crowley, director executiv al Autorităţii irlandeze pentru egalitate a demisionat din funcţie, declarând că "Autoritatea pentru egalitate a fost declarată neviabilă prin decizia [...] de a i se reduce fondurile cu 43% şi de a continua descentralizarea personalului” şi că "activitatea Autorităţii pentru egalitate a fost compromisă în mod fatal”. În plus, au mai demisionat alţi şase membri din consiliul de conducere al Autorităţii pentru egalitate.
Acest raport îndeamnă statele membre să îşi dezvolte capacităţile şi să asigure resursele adecvate pentru organismele care promovează egalitatea de tratament şi de şanse între genuri stipulată în Directiva 2002/73/CE. Raportul reformulează, de asemenea, cerinţa directivei de a asigura independenţa acelor organisme.
Guvernul irlandez încalcă clar directiva, deoarece este evident că nu are nici o intenţie să ofere resursele necesare sau să asigure independenţa unei autorităţi a cărei finanţări aproape că s-a înjumătăţit, forţând demisia a jumătate din membrii consiliului de conducere.
în scris. - În lumina distanţei persistente dintre bărbaţi şi femei în ceea ce priveşte rata de ocupare a forţei de muncă, salariile şi accesul în funcţii de conducere, fac un apel la statele membre pentru a grăbi implementarea directivei 2002/73/CE, asigurând în acelaşi timp faptul că prevederile sale sunt transpuse complet şi efectiv în legislaţia naţională. În plină criză financiară, sunt preocupat de faptul că o implementare lentă sau de o calitate slabă a acestei directive are şanse să exacerbeze inegalităţile de gen, să pună în pericol îndeplinirea obiectivelor strategiei de la Lisabona şi să împiedice dezvoltarea întregului potenţial economic al UE.
Regretabilă este şi opţiunea anumitor state membre de a limita numărul de tipuri de discriminare, fiind astfel doar parţial în conformitate cu Directiva 2002/73/CE. Este dezamăgitor faptul că, în ciuda numeroaselor studii pe acest subiect, unii legiuitori naţionali încă neglijează efectele distructive ale discriminării şi hărţuirii sexuale asupra moralului şi productivităţii angajaţilor.
Pentru a implementa mai bine practicile de anti-discriminare şi anti-hărţuire, trebuie implicate părţile interesate începând cu nivelul cel mai de jos, prin campanii de informare, implicarea ONG-urilor, precum şi prin mai multe instrumente formale precum includerea de prevederi speciale în contractele colective şi în legislaţia naţională referitoare la egalitatea de gen.
în scris. - (SK) Adoptarea unei act legislativ european iniţiază procesul de transpunere şi aplicare a directivei în fiecare stat membru. Parlamentul European monitorizează cu atenţie transpunerea fiecărei directive, un exemplu fiind raportul colegei mele, Teresa Riera Madurell, care examinează aplicarea principiului egalităţii de tratament între bărbaţi şi femei.
Comisia pentru drepturile femeii şi egalitatea de gen lucrează intens pentru a atrage atenţia asupra faptului că discriminarea de gen încă persistă în multe zone ale vieţii sociale şi politice. Implementarea lentă şi de slabă calitate a Directivei 2002/73/CE pune în pericol realizarea Strategiei de la Lisabona şi dezvoltarea întregului potenţial social şi economic al UE.
Fac un apel la Comisie şi la statele membre să introducă indicatori clari, detaliaţi şi măsurabili ai egalităţii de tratament, precum şi standarde pentru evaluarea relaţiilor de gen. Consider că institutul pentru egalitatea de gen care va îşi va începe activitatea va avea o mare contribuţie, prin activităţile sale, în acest domeniu.
Coordonarea actelor cu putere de lege și a actelor administrative privind anumite organisme de plasament colectiv în valori mobiliare (OPCVM) (dezbatere)
Următorul punct pe ordinea de zi este raportul dlui Wolf Klinz, în numele Comisiei pentru afaceri economice şi monetare, referitor propunerea de directivă a Parlamentului European şi a Consiliului de coordonare a actelor cu putere de lege şi a actelor administrative privind anumite organisme de plasament colectiv în valori mobiliare (OPCVM) (reformare) - C6 0287/2008 -.
Domnule preşedinte, domnule comisar, doamnelor şi domnilor, Comisia Europeană şi-a prezentat în iulie 2008 propunerea de revizuire a actualei directive privind organismele de plasament colectiv în valori mobiliare (OPCVM), asigurând astfel baza dezbaterii de azi. Trebuie să respectăm un calendar extrem de ambiţios dacă dorim să fim siguri că vom reuşi să revizuim până la sfârşitul acestei legislaturi parlamentare Directiva OPCVM care este în vigoare în forma sa iniţială din 1985.
Scopul clar al acestor reforme a fost de a îmbunătăţi competitivitatea sectorului fondurilor de investiţii din Europa, de a-i permite acestuia să îşi diminueze costurile, de a dezvolta şi de a utiliza economii de scară, de a ne asigura că toţi furnizorii de fonduri au într-adevăr acces la toate pieţele Uniunii Europene şi de a realiza toate aceste lucruri fără a reduce gradul de protecţie a investitorilor: din contră, am dorit să sporim nivelul de protecţie acordată investitorilor. Cu alte cuvinte, am avut un program foarte ambiţios şi trebuie să mărturisesc că apreciez extrem de mult faptul că am reuşit să finalizăm acest proiect într-o perioadă atât de scurtă, în colaborare cu toate instituţiile implicate.
Fondurile de investiţii oferă micilor investitori opţiunea de a investi sume mici de capital într-un portofoliu diversificat, administrat în mod profesionist. În trecut, organismele de plasament colectiv în valori mobiliare din Europa s-au dovedit a fi o poveste de mare succes. Plasamentele colective în valori mobiliare nu sunt vândute numai în Europa, ci, într-o măsură demnă de luat în seamă, sunt exportate în regiuni din afara spaţiului Uniunii Europene, în special în America de Sud şi Asia, unde sunt foarte apreciate. De aceea, un aspect important al revizuirii directivei a fost să ne asigurăm de faptul că nu vom afecta statutul acestor OPCVM.
Directiva OPCVM a fost anterior modificată de două ori şi Comisia a abordat prezenta revizuire cu la fel de mare atenţie. De asemenea, Comisia a desfăşurat un proces de consultare, a prezentat o carte verde şi o carte albă şi a derulat dezbateri detaliate cu toată părţile implicate în această piaţă. În cadrul acestei revizuiri, Comisia a propus un total de şase măsuri care ar trebui să ajute la atingerea obiectivelor menţionate anterior.
Acestea sunt: unu, introducerea unui paşaport al societăţilor de administrare; doi, facilitarea fuziunii transfrontaliere a fondurilor pentru a reduce numărul de fonduri oferite în Uniunea Europeană şi pentru a rezolva astfel dezechilibrul curent dintre Europa şi Statele Unite în special; trei, posibilitatea de a înfiinţa structuri de tip "master-feeder”, cu alte cuvinte, opţiunea de a investi un fond în alt fond de tip "master”, care va administra investiţiile; patru, elaborarea unui document informativ scurt, de numai două pagini, cunoscut sub numele de informaţii de bază pentru investitori, conţinând cele mai importante informaţii pentru micii investitori; cinci, simplificarea procedurii de notificare pentru a se sigura faptul că, dacă un fond solicită autorizarea într-o ţară în care nu este încă autorizat, acest lucru nu are ca rezultat de facto o nouă reautorizare; şi, în cele din urmă, consolidarea cooperării în materie de supraveghere.
Sectorul fondurilor nu a scăpat neafectat de criza financiară. S-au înregistrat ieşiri semnificative de capital, iar în aceste condiţii este absolut vital să luăm decizii în cel mai scurt timp posibil pentru a consolida credibilitatea fondurilor şi pentru a ne asigura de faptul că micii investitori nu îşi pierd încrederea în aceste instrumente de investiţii.
Aş dori să închei cu două observaţii concludente. În primul rând, Comisia a înfiinţat un grup prezidat de Jacques de Larosière pentru examinarea problemei supravegherii în Europa. Sper ca propunerile şi concluziile elaborate de acest grup să fie adoptate de Comisie şi să beneficieze de un tratament favorabil. În al doilea rând, în special în cazul fuziunii transfrontaliere a fondurilor, există încă diferenţe în ceea ce priveşte tratamentul fiscal al fuziunilor transfrontaliere şi al fuziunilor naţionale. Şi în acest caz, apelăm la Comisie pentru a ne asigura de faptul că este aplicat acelaşi tratament pentru ambele situaţii.
membru al Comisiei. -Domnule preşedinte, îmi face plăcere să anunţ susţinerea Comisiei pentru modificările aduse propunerii OPCVM IV de către Parlament. Acest lucru va facilita adoptarea modificărilor OPCVM IV într-o singură lectură. Un astfel de rezultat va reprezenta o măsură binevenită pentru pieţele fondurilor din UE care s-au confruntat recent cu multe provocări dificile.
Propunerea adoptată de Comisie în iulie anul trecut este rezultatul unui proces consultativ minuţios. Acesta a început înainte de criza financiară. Procesul stabileşte o serie de obiective clare pentru îmbunătăţirea funcţionării Directivei OPCVM. Ţinând cont de aceste considerente, Comisia a dorit să simplifice şi să stimuleze vânzările transfrontaliere de OPCVM, să ofere administratorilor de fonduri instrumente eficiente pentru majorarea fondurilor acestora şi pentru a beneficia de economiile de scară. Cu toate acestea, a fi competitiv nu este totul. Comisia a dorit, de asemenea, să stabilească reguli eficiente cu privire la informarea investitorilor, pentru a se asigura de faptul că orice persoană care doreşte să îşi investească economiile într-un OPCVM primeşte informaţii esenţiale, clare şi inteligibile înainte de a lua o decizie.
Îmi face plăcere să observ că obiectivele stabilite în propunerea Comisiei au fost atinse. Parlamentul şi Consiliul au adaptat propunerea Comisiei cu privire la fuziuni, structuri "master-feeder”, notificarea fondului şi informaţiile de bază pentru investitori, dar obiectivele ambiţioase stabilite de Comisie în propunerea sa iniţială au fost pe deplin respectate.
Comisia este foarte încântată de rezultatul procesului de codecizie cu privire la capitolele propunerii sale din luna iulie. În ceea ce priveşte subiectul paşaportului societăţilor de administrare, care a devenit o parte importantă a propunerii, iniţial, la momentul adoptării acesteia, Comisia a avut temeri serioase cu privire la impactul potenţial negativ pe care un astfel de paşaport pregătit insuficient l-ar putea avea asupra micilor investitori şi investitorilor în valori mobiliare care îşi plasează banii în fonduri OPCVM.
Privind în urmă, sunt convins că decizia noastră de a consulta Comitetul autorităţilor europene de reglementare a valorilor mobiliare (CESR) cu privire la aceste aspecte a fost una corectă. Acest lucru a ajutat Parlamentul şi Consiliul să elaboreze dispoziţii solide care să protejeze interesele deţinătorilor de unităţi. Iată singura observaţie cu privire la paşaportul societăţilor de administrare.
Am realizat multe din iulie 2008 şi până acum. Recomandarea CESR a asigurat baza unui set exhaustiv de dispoziţii care clarifică respectarea responsabilităţilor, asigură un flux informaţional complet şi sprijină cooperarea şi suportul necesare autorităţilor din statele membre ale UE. Acest lucru este valabil pentru toate etapele: autorizarea iniţială, supravegherea continuă şi aplicarea normelor. Comisia poate aproba acum textul de compromis.
Dar munca noastră în această privinţă nu se termină aici. Succesul paşaportului societăţilor de administrare depinde de abilitatea noastră de a gestiona o serie de probleme complexe rămase, cum ar fi managementul riscurilor prin măsuri de nivelul 2. Această sarcină ne va oferi ocazia să abordăm deficienţe ale sistemului de management al riscurilor care au apărut recent într-o serie limitată de cazuri.
Comisiei i-au fost impuse termene limită foarte strânse pentru prezentarea acestor măsuri. Ne-am exprimat temerile cu privire la fezabilitatea acestor termene limită. Vom avea nevoie de timp şi de resurse pentru a pregăti aceste măsuri cu atenţie, pentru a ne consulta cu părţile interesate şi pentru a le adopta. Comisia va încerca să lanseze acest proces în cel mai scurt timp posibil. De asemenea, vom avea nevoie de întreaga cooperare activă a tuturor actorilor, inclusiv a acestui Parlament, pentru a ne putea achita la timp de sarcina impusă.
Aş dori să mulţumesc călduros domnului raportor Wolf Klinz şi să-mi exprim aprecierea şi admiraţia pentru gestionarea eficientă a acestui dosar de către Parlament. Toate cele trei instituţii pot fi mulţumite de consensul la care s-a ajuns în numai câteva luni. Aţi demonstrat astfel că Europa poate acţiona rapid pentru a aduce îmbunătăţiri utile reglementărilor. Acum trebuie să continuaţi pe baza acestei realizări şi să finalizaţi ambiţiosul program de punere în aplicare a legislaţiei.
Voi încheia prin două declaraţii pe care Comisia doreşte să le facă cu privire la adoptarea acestui raport.
În primul rând, cu privire la problema impozitării fuziunilor transfrontaliere. Comisia va examina impactul negativ potenţial pe care sistemele fiscale naţionale îl pot avea asupra fuziunilor transfrontaliere şi va folosi fondurile proprii după adoptarea dispoziţiilor propuse. Comisia va examina în special cazurile potenţiale de consecinţe fiscale adverse pentru investitori.
Cu privire la supraveghere, eu am susţinut întotdeauna cu tărie necesitatea de a consolida cooperarea în materie de supraveghere. În Directiva Solvabilitate II şi în modificările aduse directivei privind cerinţele de capital, Comisia a înaintat, la recomandarea mea, propuneri de consolidare a cooperării în materie de supraveghere. Aşadar, sunt absolut de acord cu necesitatea progresului în această privinţă. Prin urmare, pentru a asigura consistenţa şi coerenţa tuturor reglementărilor din sectorul financiar, Comisia, pe baza concluziilor raportului Larosière, este de acord să examineze necesitatea consolidării dispoziţiilor acestei directive cu privire la acordurile de cooperare în materie de supraveghere.
Domnule preşedinte, domnule comisar, doamnelor şi domnilor, permiteţi-mi, în primul rând, să salut remarcabila activitate a domnului raportor Wolf Klinz care a reuşit să întrunească un acord larg în cadrul Comisiei pentru afaceri economice şi monetare şi să negocieze un compromis absolut satisfăcător cu Preşedinţia.
În momentul în care i s-a solicitat avizul, Comisia pentru afaceri juridice şi-a făcut cunoscute punctele de vedere şi acestea au fost luate în considerare. Directiva OPCVM iniţială a reprezentat cheia dezvoltării fondurilor de investiţii europene. În iunie 2007, activele administrate de către OPCVM reprezentau 6 000 miliarde de euro, iar OPCVM acopereau aproximativ 75% din piaţa fondurilor de investiţii din Uniunea Europeană. Garanţiile interne oferite de OPCVM explică de ce aceste fonduri sunt recunoscute de investitorii din afara graniţelor Europei. Cu toate acestea, reglementările trebuie modificate pentru a promova dezvoltarea acestor fonduri.
Modificările aduse în 2001 au deschis noi domenii de investiţii pentru OPCVM, dar au lăsat în urmă o serie de obstrucţii. Cartea verde a condus la o dezbatere publică. În 2005, aceasta a fost urmată de o carte albă.
Astăzi, putem saluta evoluţia majoră în ceea ce priveşte eficienţa reprezentată de propunerea în cauză. Cel mai important progres este recunoaşterea paşaportului european al societăţilor de administrare. Dispoziţiile propuse vor permite implementarea acestui paşaport al societăţilor de administrare, garantând în acelaşi timp o protecţie adecvată pentru investitori. Acesta este un paşaport complet şi îl primim cu braţele deschise. Măsurile de supraveghere pe care le cuprinde vor acţiona cu siguranţă în mod eficient pentru înlăturarea tuturor dubiilor care ar fi putut fi exprimate.
De asemenea, propunerea aduce îmbunătăţiri importante de natură tehnică în ceea ce priveşte, de exemplu, notificările, fuziunile transfrontaliere şi gruparea fondurilor pe baza structurilor de tip "master-feeder”. Armonizarea obţinută astfel va garanta şi condiţii echitabile concurenţiale în cadrul Uniunii Europene, dar, după cum s-a exprimat şi domnul raportor, cu condiţia luării de măsuri la nivel fiscal pentru eliminarea distorsiunilor.
Domnule preşedinte, domnule comisar, mai mult ca oricând am sentimente contradictorii cu privire la directiva pe care Parlamentul se pregăteşte să o voteze. Este adevărat că domnul raportor Klinz lucrează de mulţi ani la acest dosar şi că a negociat cu pricepere, mai ales în timpul trialogului. La fel de adevărat este şi faptul că directiva va aduce o evoluţie importantă în materie de funcţionare a pieţei interne şi de administrare a activelor financiare, aceste progrese fiind întâmpinate în mod favorabil de sectorul fondurilor de investiţii din Europa. Problema este însă că dezbaterile şi discuţiile din Consiliu şi Parlament nu au fost niciodată complet libere, de vreme ce rezultatul era cunoscut dinainte: pentru anumiţi actori, introducerea paşaportului european al societăţilor de administrare a reprezentat un lucru esenţial, care trebuia realizat cu orice preţ.
În principiu, nu ar mai fi nimic de spus; paşaportul se poate apăra singur. Cu toate acestea, introducerea paşaportului societăţilor de administrare trebuie să fie însoţită de garanţiile necesare, în special cu privire la supravegherea fondurilor, deoarece acesta duce la disocierea funcţiilor în afara graniţelor. Observ cu regret să sistemul implementat nu este numai complicat, dar lasă loc pentru diverse interpretări. Există riscul ca acesta să se confrunte cu dificultăţi practice care vor aduce prejudicii sectorului fondurilor de export din Europa, mai ales în cazul exportului în ţări terţe.
Într-adevăr, am observat că poziţia mea este minoritară, deşi nu mă simt deloc stânjenită de acest lucru. În vremuri normale, aş fi fost tentată să susţin că numai practica poate genera concluzii definitorii în această privinţă, pentru a se putea decide cine are dreptate. Cei care au încredere în capacitatea de adaptare a operatorilor de pe piaţă sau cei care insistă asupra unei abordări mai prudente? Nu exclud posibilitatea succesului, dar acesta nu este totuşi garantat. Ţinând cont de ultimele evoluţii, mai ales de scandalul Madoff şi de implicaţiile sale pentru sectorul de administrare a fondurilor financiare colective, este puţin probabil să putem sta liniştiţi.
Scepticismul meu este înlocuit acum de îngrijorare. Sectorul fondurilor de investiţii nu va fi scutit de efectele crizei financiare; acum ştim acest lucru. Anumite întrebări fundamentale trebuie, poate, formulate. În această criză profundă, luarea de decizii care reduc responsabilităţile părţilor interesate sau presupun cooperarea perfectă a autorităţilor de reglementare poate duce într-adevăr la discordanţe.
Şedinţă solemnă şi dezbatere - A ZECEA ANIVERSARE A MONEDEI EURO
Următorul punct pe ordinea de zi este adunarea solemnă şi dezbaterea privind cea de-a zecea aniversare a monedei unice euro.
Domnule Juncker, domnule Giscard d'Estaing, domnule Trichet, domnule Almunia, doamnă Berès, doamnelor şi domnilor,
la întâi ianuarie 2009 am sărbătorit cea de-a zecea aniversare a monedei noastre, euro. Astăzi, în cadrul Parlamentului European sărbătorim una dintre cele mai importante şi istorice decizii adoptate de Uniunea Europeană până în prezent. Într-o Uniune Europeană care se apropia din ce în ce mai mult din punct de vedere economic, crearea monedei unice euro era o evoluţie logică pentru consolidarea pieţei comune şi pentru simplificarea comerţului pe piaţa internă; dar chiar şi aşa, atunci când monedele a 11 state suverane au fost înlocuite cu moneda unică acum zece ani, exista un grad mare de scepticism privind succesul monedei unice planificate. Introducerea acesteia a necesitat curaj şi hotărâre.
După zece ani, observăm nu numai că lumea are încredere în euro la fel ca în monedele utilizate înainte în zona euro, ci şi că euro a adus, fără îndoială, avantaje considerabile pentru oamenii şi afacerile din Uniunea Europeană.
Zona euro a devenit o zonă de stabilitate economică. Având în vedere dimensiunea economiei din zona euro şi faptul că majoritatea schimburilor sale comerciale sunt interne, zona euro s-a dovedit a fi mult mai bine dotată pentru a rezista şocurilor economice decât erau statele membre şi monedele lor naţionale.
În special în ultimele luni ale crizei financiare globale, euro s-a dovedit a fi un factor stabilizator important: moneda unică ne-a protejat de cele mai nefavorabile efecte ale celei mai grave crize financiare din anii 1930 până în prezent.
Fără Banca Centrală Europeană şi Sistemul European al Băncilor Centrale care să acţioneze ca un factor stabilizator, situaţia în Uniunea Europeană ar fi fost mult mai gravă toamna trecută.
Să luăm de exemplu Irlanda, o ţară care a fost extrem de afectată de criza financiară: statutul său de membru al uniunii monetare a protejat-o de o criză de proporţii şi mai mari.
Uniunea monetară reprezintă un pas ireversibil promiţător către o integrare economică şi politică mai profundă; înseamnă apartenenţa la o "uniune cu un scop comun”. Ca o familie, toţi membrii din zona euro vorbesc unii cu alţii şi adoptă abordarea cea mai bună spre avantajul tuturor.
Totuşi, crearea monedei euro nu a fost doar o decizie cu efecte economice şi financiare; ea a transmis de asemenea un semnal foarte clar că Uniunea Europeană este capabilă să pună în aplicare decizii cu un impact puternic pentru a construi un viitor comun prosper.
Astăzi, moneda unică este privită de către mulţi cetăţeni din zona euro ca unul dintre cele mai pozitive rezultate ale integrării europene. Pentru a ne asigura că acest lucru nu se va schimba, trebuie să menţinem stabilitatea monedei noastre comune: este singura posibilitate de a ne asigura că moneda euro va continua să fie şi în viitor un factor stabilizator şi un punct de stabilitate într-o lume agitată.
În prezent, mai mult de jumătate dintre statele membre ale Uniunii Europene au introdus moneda euro. Acum câteva zile, am primit Slovacia ca al 16-lea membru al zonei euro şi sunt convins că în momentul în care vom sărbători din nou moneda euro vor exista şi mai mulţi membri. Obiectivul trebuie să fie adoptarea monedei unice de către toate statele membre ale Uniunii Europene, pe baza criteriilor de stabilitate.
Sunt convins că această extindere pas cu pas va contribui la consolidarea întregii zone euro, fiind în acelaşi timp un simbol al unui viitor european comun paşnic, în special pentru tinerii din Uniunea Europeană.
Fostul preşedinte al Franţei, Valery Giscard d'Estaing, se află printre noi astăzi şi este binevenit. Alături de fostul cancelar al Germaniei, Helmut Schmidt, de fostul prim-ministru al Luxemburgului, Pierre Werner, şi de alţii, domnia sa este unul dintre arhitecţii monedei noastre unice. Bine aţi venit, domnule Giscard d'Estaing.
Sunt de acord cu Helmut Kohl, care, împreună cu François Mitterrand, Jacques Delors şi alţii - tocmai l-am văzut pe Jacques Santer în filmul prezentat - a contribuit la introducerea finală a monedei euro, atunci când a spus în 1998 că "...o monedă este bineînţeles un mijloc de plată. Dar o monedă reprezintă mult mai mult decât atât. Are legătură cu identitatea culturală şi este o măsură a stabilităţii politice... Imaginaţi-vă ce realizare minunată este faptul că în Uniunea Europeană..., cu toată inteligenţa, creativitatea şi varietatea noastră colorată şi în ciuda tuturor dificultăţilor..., milioane de oameni dintre noi au aceeaşi monedă.”
În numele Parlamentului European aş dori să mulţumesc tuturor arhitecţilor monedei euro şi tuturor persoanelor care au pregătit drumul pentru aceasta, în special Băncii Centrale Europene, preşedintele său actual Jean-Claude Trichet şi regretatului său predecesor Willem Duisenberg pentru realizările lor istorice. Importanţa Băncii Centrale Europene pur şi simplu nu poate fi supraestimată.
Mulţumirile noastre se îndreaptă de asemenea în special către Alexandre Lamfalussy, preşedintele Institutului Monetar European, cu care ne-am întâlnit ieri seară şi care participă la un colocviu acum.
Parlamentul European şi comisia sa responsabilă pentru aceste aspecte, Comisia pentru afaceri economice şi monetare, prezidată în acel moment de Karl von Wogau şi apoi de Christa Randzio-Plath, au reprezentat de asemenea o forţă motrice în acest proiect istoric de-a lungul anilor, care a dus de la şarpele monetar la crearea monedei unice. Acelaşi lucru este valabil şi pentru Comisia pentru afaceri economice şi monetare în componenţa sa actuală, prezidată de Pervenche Berès, căreia îi suntem recunoscători pentru ideea acestei sărbătoriri.
De la lansarea monedei euro acum zece ani, Banca Centrală Europeană şi Eurogrupul au cultivat o relaţie din ce în ce mai strânsă cu Parlamentul European. Aş dori să mulţumesc călduros preşedinţilor celor două instituţii, domnului Juncker în calitatea sa de preşedinte al Eurogrupului şi preşedintelui Băncii Centrale Europene, domnul Trichet, pentru excelenta lor cooperare cu Parlamentul European.
Cu ocazia celei de-a zecea aniversări, îi dorim monedei noastre unice, euro, mulţi ani de succes şi un viitor comun strălucit pentru continentul nostru european.
Domnule Preşedinte, domnule Giscard d'Estaing, domnule Juncker, doamnelor şi domnilor, sunt extrem de onorat şi îmi face o deosebită plăcere să particip la această ceremonie de sărbătorire a monedei euro, una dintre principalele realizări ale Europei.
Jean Monnet, fondatorul Europei, spunea cândva: "Atunci când o idee se potriveşte cu necesităţile momentului, ea nu mai aparţine persoanelor care au inventat-o şi este mai puternică decât cei care o controlează” şi a adăugat: "nu există idei premature, există momente oportune pe care trebuie să ştii cum să le aştepţi”.
De-a lungul deceniilor, moneda unică europeană a fost o idee pe care doar câţiva o împărtăşeau. Mult mai mulţi se gândeau că introducerea monedei unice nu avea să se întâmple niciodată sau că era sortită eşecului. Astăzi, moneda unică este o realitate pentru 329 de milioane de cetăţeni europeni. Cândva, crearea monedei euro va fi văzută ca o etapă decisivă în lungul drum către o uniune şi mai strânsă a popoarelor Europei.
Nu pot să nu mă gândesc la fondatorii Europei - Robert Schuman, Walter Hallstein, Alcide de Gasperi, Pierre Werner, Sicco Mansholt şi Paul-Henri Spaak - care, după cum am putut vedea acum câteva minute, au fost vizionarii cărora le datorăm existenţa Uniunii Europene.
Îmi aduc aminte, de asemenea, de oamenii de stat, conducătorii de stat şi de guvern care au fost europeni hotărâţi, convinşi şi curajoşi şi care sunt astăzi reprezentaţi de domnul Valéry Giscard d'Estaing. Fără aceştia, moneda euro nu ar exista.
De la introducerea monedei euro, cetăţenii europeni au cunoscut un nivel de stabilitate a preţurilor pe care puţine state din zona euro îl atinseseră înainte. Această stabilitate a preţurilor este un avantaj pentru toţi cetăţenii europeni. Protejează veniturile şi economiile, ajută la reducerea costului de finanţare şi încurajează investiţiile, crearea de locuri de muncă şi prosperitatea pe termen mediu şi lung. Moneda unică este un factor de dinamism în economia europeană. A mărit transparenţa preţurilor, a consolidat comerţul şi a promovat integrarea financiară.
13. Finanțele publice în UEM - 2007 şi 2008 (
(DE) Doamnă preşedintă, aş dori să formulez următoarea solicitare: atunci când au loc şedinţe solemne în această sală, se instalează o cameră video în mijlocul zonei fotoliilor. Nu este întotdeauna comod pentru operatori să lucreze în zona respectivă; în plus, prezenţa unei camere video în zona de lucru reprezintă, în orice caz, o problemă pentru membri. Ar fi cu putinţă să nu se modifice repartizarea locurilor, în cazul în care se doreşte menţinerea camerelor video în această zonă? Altfel, ar fi neapărat nevoie ca cineva să propună o soluţie tehnică mai bună.
Doamnă preşedintă, am tot încercat, pe parcursul procedurii de vot, să îi fac semn cu mâna unui aprod de şedinţă pentru a da explicaţii privind votul, însă, din moment ce dumneavoastră aţi coordonat procedura în mod atât de strălucit şi s-a terminat atât de repede, niciun aprod nu a reuşit să ajungă la mine. Ţin în mână o foaie de hârtie, solicitând permisiunea de a prezenta două explicaţii orale privind votul asupra rapoartelor McGuinness şi Breyer. V-aş fi recunoscător dacă mi-aţi permite acest lucru.
Doamnă preşedintă, vă rog să-mi permiteţi să vă adresez aceeaşi solicitare.
(IT) Doamnă preşedintă, doamnelor şi domnilor, îmi face o deosebită plăcere pentru mine să iau cuvântul în această sală de şedinţe a Parlamentului, în prezenţa reprezentanţilor aleşi din toate cele 27 de state membre. Rareori mi se oferă o astfel de ocazie de a vorbi în faţa unui public atât de numeros.
Aş dori să folosesc acest prilej pentru a explica de ce am votat în favoarea raportului Belder referitor la relaţiile comerciale şi economice cu Balcanii de Vest. Mă declar fără rezerve în favoarea adoptării de măsuri de către Uniunea Europeană pentru a facilita integrarea acestor ţări în Uniune. În opinia mea, este important ca sprijinul economic acordat până acum să crească şi consider că ar trebui să facem posibilă intensificarea relaţiilor dintre ţările balcanice şi Europa, dezvoltarea turismului şi crearea de condiţii de trai mai bune pentru cetăţenii din Balcani de toate vârstele.
Doamnă preşedintă, în primul rând, aş dori să semnalez faptul că am apăsat pe butonul greşit când am votat raportul McGuinness. De fapt, sunt complet în favoarea acestui raport referitor la siguranţa alimentară; voi consulta ulterior serviciul tehnic.
Sunt de acord în special cu ideea că trebuie să adaptăm PAC pentru a face faţă preocupărilor legate de securitatea alimentară şi nevoii de politici stabile pentru agricultori, în vederea pregătirii pentru viitor. Deşi nu putem avea siguranţă absolută, în mod cert trebuie să avem o oarecare stabilitate.
În plus, sunt de acord cu ideea că piaţa, singură, nu poate asigura securitatea venitului pentru producători şi sprijin propunerea de a realiza o evaluare detaliată a impactului, mai ales în ceea ce priveşte implicaţiile pentru securitatea alimentară. Dacă avem în vedere propuneri specifice formulate de UE vizând, de pildă, protecţia plantelor, este necesară o evaluare detaliată a impactului acestei politici, luând în considerare securitatea alimentară în momentul realizării unei astfel de evaluări.
Doamnă preşedintă, aş dori să le mulţumesc colegilor pentru sprijinul acordat acestui raport şi lui Marian Harkin pentru cuvintele sale de susţinere.
Raportul reflectă clar poziţia Parlamentului în ceea ce priveşte politica agricolă, atât la nivel european, cât şi la nivel global. De o importanţă specială este faptul că raportul îndeamnă la o reorientare asupra politicii agricole în ţările în curs de dezvoltare, prin acordarea de asistenţă pentru producerea de alimente la nivel local. Cred că suma de 1 miliard EUR, pe care Uniunea Europeană o va aloca în acest scop, este un pas în direcţia cea bună.
În mod evident, mi-am susţinut propriul raport. Cred că este un proiect pentru viitor, reflectând poziţia acestei Camere în ceea ce priveşte agricultura. Deşi dezbaterea despre securitatea alimentară nu mai figurează în agenda politică, situaţia în care, zilnic, 30 000 de copii mor de foame, nu a dispărut.
Doamnă preşedintă, vă sunt recunoscător pentru că mi-aţi acordat şansa de a explica de ce m-am abţinut de la votul privind raportul McGuinness. Acesta tratează o chestiune foarte importantă pentru Uniunea Europeană: necesitatea absolută de a asigura aprovizionarea alimentară pentru cei care se confruntă cu foamea sau pentru cei care nu beneficiază de o aprovizionare corespunzătoare cu alimente. Nimeni nu ar putea obiecta, şi, desigur, nici eu nu obiectez împotriva acestei măsuri. Însă, după părerea mea, neajunsul acestui raport constă în faptul că abordează politica agricolă comună fără a lua în discuţie necesitatea urgentă de reformă şi de continuare a reformei acestei politici.
Nu apără bine interesele cetăţenilor europeni; nu apără bine interesele agricultorilor britanici. Până când această povară nu va fi ridicată de pe umerii contribuabililor europeni, ne vom confrunta cu dificultăţi. Recunosc, obiectivele raportului sunt juste, însă mă tem că eşuează lamentabil în abordarea problemei de fond.
(PL) Ţin să îmi exprim sprijinul deplin pentru majoritatea propunerilor şi declaraţiilor din raportul McGuinness, care tocmai a fost adoptat. Pe piaţa globală se vor manifesta din ce în ce mai des fluctuaţii bruşte ale preţurilor alimentelor, ceea ce va avea consecinţe negative.
Creşterile de preţuri sunt resimţite, îndeosebi, de familiile cu venituri reduse, care cheltuiesc sume importante din bugetul lor pentru alimente. Cei care au cea mai mare nevoie de ajutor sunt aceşti oameni lipsiţi de mijloace, atât din ţările în curs de dezvoltare, cât şi din Uniunea Europeană. Sunt de acord cu adaptarea politicii agricole comune la noile condiţii, în scopul soluţionării problemelor legate de securitatea alimentară; tocmai de aceea ar trebui să ne opunem înlăturării instrumentelor de gestionare a pieţelor şi reducerii nivelului cheltuielilor UE legate de agricultură în următoarele perspective financiare.
Ar fi binevenită înfiinţarea unui organism internaţional de supraveghere a preţurilor produselor agricole şi a factorilor de producţie a acestora, sub auspiciile Organizaţiei Naţiunilor Unite pentru Alimentaţie şi Agricultură, în vederea monitorizării acestor date la scară mondială şi a soluţionării eficiente a fluctuaţiilor. Cred că ar trebui luată în considerare, de asemenea, stabilirea unui sistem de depozitare a proviziilor alimentare la nivel mondial.
Doamnă preşedintă, vă mulţumesc pentru ocazia de a explica de ce m-am abţinut, la rândul meu, de la votul privind acest raport.
Consider că majoritatea celor prezenţi în această sală de şedinţe, indiferent de culoarea politică, sunt de acord cu faptul că securitatea alimentară este foarte importantă. Problema este că nu suntem de acord asupra definiţiei acestui concept. Pentru mulţi dintre noi, securitatea alimentară înseamnă asigurarea de provizii alimentare suficiente pentru popoarele globului, indiferent de regiune. Pentru alţii, este o scuză pentru protecţionism. Aceştia înţeleg prin securitate alimentară alimente produse exclusiv în UE pentru europeni. "Producţia locală” este o expresie pe care o întâlnesc foarte des. Constat că unii se folosesc de pretextul securităţii alimentare pentru a descuraja importurile din restul lumii, condamnând astfel exporturile de calitate ridicată din multe ţări mai modeste şi condamnând la sărăcie mulţi agricultori din aceste ţări.
A spune că politica agricolă comună ar trebui să fie elementul cheie al securităţii alimentare este o afirmaţie uluitoare care trebuie condamnată.
Doamnă preşedintă, sunt de acord cu toate comentariile exprimate de stimatul meu coleg, dl Syed Kamall, în legătură cu această chestiune. M-am abţinut ca urmare a instrucţiunilor partidului din care fac parte, însă este bine ştiut că securitatea alimentară este o temă extrem de importantă pentru noi toţi; de aceea, mă preocupă modul în care această instituţie tratează o astfel de problemă.
În acest raport specific - pentru care, probabil, am votat cu toţii - se menţionează problema cu care ne-am fi putut confrunta dacă am fi votat directiva referitoare la produsele fitosanitare. Tocmai am subminat securitatea alimentară europeană. La circa trei minute după ce am votat acest raport, practic, ne-am asigurat că agricultorii noştri nu vor putea produce în viitor suficientă hrană pentru continentul nostru. Acest lucru mi se pare bizar. Este o ruşine că nimeni nu pare să citească unele dintre rapoartele examinate în această instituţie.
Doamnă preşedintă, una din marile preocupări şi unul din elementele cheie ale securităţii alimentare globale este asigurarea unei producţii suficiente, durabile, şi, bineînţeles, a unei securităţi alimentare în aşa-numita lume dezvoltată, precum ţările din UE, pentru a putea exporta producţia excedentară, fără a concura pe pieţele mondiale pentru alimente, provocând astfel o creştere a preţurilor în acele regiuni care nu dispun de clima, solul, cunoştinţele şi investiţiile necesare pentru a produce alimente pe cont propriu.
Trebuie să fim foarte atenţi la politicile pe care le adoptăm, pentru a ne asigura că putem răspunde necesităţii unei producţii alimentare durabile nu doar pe plan ecologic, ci şi pe plan global.
(SK) Am votat în favoarea raportului referitor la politica agricolă comună şi securitatea alimentară globală, deoarece abordează aspecte prioritare pe care le-am ridicat frecvent în Parlamentul European.
Primul aspect implică reducerea costurilor de producţie, ceea ce va conduce la creşterea competitivităţii globale. Al doilea aspect constă în reducerea volatilităţii pieţelor alimentare, în special prin sporirea stocurilor. Al treilea aspect se referă la oprirea declinului prestigiului social al agriculturii prin sensibilizarea publicului asupra rolului unic şi de neînlocuit al acesteia. Al patrulea aspect este legat de încetarea aplicării aleatorii a politicii agricole comune (PAC) prin implementarea unei organizări sistemice a acestei politici, orientată către obiective pe termen lung. Al cincilea şi ultimul aspect implică oprirea declinului agriculturii în noile state membre, cauzat de principiile discriminatorii ale PAC, încurajând totodată în mod semnificativ valorificarea potenţialului agricol în aceste noi state membre.
Doamnă preşedintă, acest raport tratează chiar problema de fond a Uniunii Europene. Se pare că nu facem altceva decât să alocăm mai mulţi bani în încercarea de a convinge publicul să voteze nefericitul Tratat de la Lisabona. Cetăţenii irlandezi, care au avut ocazia să se exprime prin vot, au transmis un mesaj cât se poate de clar, respingându-l, iar cetăţenii britanici, dacă ar avea o asemenea şansă - şi ar fi trebuit să aibă, deoarece guvernul laburist le-a făcut o astfel de promisiune cu ocazia ultimelor alegeri generale - aceştia ar respinge, de asemenea, tratatul în mod categoric.
Acest mesaj ar trebui să răsune clar în toată Uniunea Europeană, aşa s-ar cuveni: cetăţenii nu doresc acest tratat. Cetăţenii sunt împotriva sporirii puterii la Bruxelles şi Strasbourg. Aceştia doresc ca propriile lor guverne şi propriile organe legislative să ia deciziile care îi afectează. Atâta timp cât acest mesaj nu va fi transmis, vom continua să risipim în continuare banii contribuabililor, obligând cetăţenii să voteze sub pretextul că, de fapt, îi convingem să îşi schimbe părerea. Nu vor face acest lucru.
Doamnă preşedintă, în primul rând aş dori să afirm că acest raport este excelent. Mereu discutăm despre legătura dintre UE şi cetăţenii acesteia, precum şi despre faptul că un proiect UE nu se poate realiza fără implicarea cetăţenilor UE.
Exisă două tipuri de democraţie: cea reprezentativă, care există în acest Parlament, şi cea participativă, despre care este vorba în acest raport. Totuşi, este important să înţelegem că dialogul civil are două laturi, fiind reciproc. Prin urmare, preocupările şi ideile formulate de cetăţeni trebuie luate în considerare de către instituţiile UE. Cred că un exemplu ilustrativ în acest sens ar fi cele un milion de semnături pentru invalidare şi documentul pe care îl dezbatem în acest moment în Parlament.
Nu sunt de acord cu ultima intervenţie deoarece consider că, dacă Tratatul de la Lisabona va fi aprobat, ne-ar oferi şansa de a stabili punţi de legătură mult mai semnificative între UE şi cetăţenii săi. Rolul nostru în această sală de şedinţe este să ne asigurăm că Tratatul de la Lisabona va funcţiona eficient dacă va fi aprobat.
Doamnă preşedintă, din titlul acestui raport se pot desprinde multe concluzii: "Perspective de dezvoltare a dialogului civil în cadrul Tratatului de la Lisabona.” Treceţi cu vederea ultima parte, din moment ce se pare că este necesar să se reamintească periodic în această sală că Tratatul de la Lisabona nu a intrat în vigoare. A fost respins de trei ori în toate formele sale de către 55% dintre alegătorii francezi, 62% dintre olandezi şi 54% dintre irlandezi.
Domnule preşedinte al Republicii Letonia, distins domn Valdis Zatlers, ne face o deosebită plăcere să vă urăm bun venit astăzi, în cadrul primei dumneavoastră vizite la Parlamentul European. Aş dori să încep prin a vă mulţumi pentru faptul că, în calitate de preşedinte al unui stat care a devenit relativ recent membru al Uniunii Europene, aţi acceptat invitaţia de a vă adresa Parlamentului European în această zi în care sărbătorim a zecea aniversare a monedei noastre unice, euro. Ziua de astăzi este o premieră în toate sensurile, fiindcă astăzi, imnul european a fost intonat pentru prima oară cu ocazia întâmpinării unui oaspete în plenul Parlamentului European.
V-aş ruga să-mi permiteţi să profit de această ocazie pentru a sublinia încă o dată importanţa istorică a extinderii Uniunii Europene în 2004. A fost nevoie de peste 60 de ani pentru ca ţara dumneavoastră să revină într-o Europă liberă şi democratică, iar continentul nostru să se unifice.
Astăzi trăim în pace, libertate şi democraţie. Cetăţenii noştri se bucură de perspective pe care înaintaşii noştri le-ar fi putut doar visa. Ar trebui şi s-ar cuveni să ne bucurăm de acest lucru.
Este adevărat că, în prezent, Uniunea Europeană se confruntă cu dificultăţi noi şi grave. Chiar şi cetăţenii letoni au simţit aceasta destul de clar, de exemplu, ca urmare a crizei financiare, care a lovit din plin şi ţara dumneavoastră, domnule preşedinte. Criza gazului dintre Rusia şi Ucraina constituie, de asemenea, un motiv îndreptăţit de îngrijorare pentru cetăţenii Letoniei.
Însă tocmai în astfel de vremuri de criză înţelegem mai bine valoarea calităţii de membru al Uniunii Europene, bazată pe principiul solidarităţii între popoarele acesteia. Tocmai în astfel de vremuri de criză simţim cu toţii nevoia de comunitate şi cooperare între ţările noastre şi instituţiile europene.
Împreună suntem mai puternici, împreună ne putem apăra mai bine interesele şi valorile în întreaga lume. Acesta este încă un motiv pentru care Parlamentul European speră că Tratatul de la Lisabona, care conferă Uniunii Europene competenţe sporite pentru a depăşi aceste dificultăţi, va intra în curând în vigoare.
În acest sens, alegerile europarlamentare programate să se desfăşoare în iunie anul acesta sunt extrem de importante, deoarece dorim să promovăm în continuare succesul proiectului de pace şi unificare europeană, împreună, într-o Uniune Europeană democratică, având un Parlament European cu puteri de codecizie în aproape orice domeniu.
Sper cu adevărat că cetăţenii Letoniei - şi cei ai tuturor statelor membre ale Uniunii Europene - vor înţelege că votul lor este important deoarece le conferă puteri europene de codecizie, şi, astfel, vor participa în număr mare la vot cu ocazia viitoarelor alegeri pentru Parlamentul European.
Domnule preşedinte, îmi face o deosebită plăcere să vă invit acum să vă adresaţi Parlamentului European. Încă o dată, permiteţi-mi să vă urez un călduros bun venit la Parlamentul European.
Domnule Preşedinte, doamnelor şi domnilor, îi mulţumesc Preşedintelui pentru cuvintele sale amabile şi pentru invitaţia domniei sale de a mă adresa reprezentanţilor aleşi ai naţiunilor europene. Sunt onorat de un asemenea prilej. Îmi face o deosebită plăcere să mă adresez plenului Parlamentului European în limba mea maternă, cu atât mai mult cu cât au trecut cinci ani de când letona a devenit una dintre limbile oficiale ale Uniunii Europene. Vă vorbesc astăzi într-un moment când mandatul primilor membri ai Parlamentului European din Letonia se apropie de sfârşit. Vă mulţumesc că v-aţi îndeplinit responsabilităţile cu cinste.
Dragi prieteni, acest an, 2009, este extrem de important pentru Letonia. Se împlinesc cinci ani de când Letonia a aderat la Uniunea Europeană şi la NATO. Dobândirea calităţii de membru al acestor organizaţii internaţionale a devenit un obiectiv strategic pentru Letonia după restaurarea independenţei, în 1991. Letonia şi-a exprimat clar dorinţa de a face parte din structurile economice şi de securitate europene şi transatlantice. Extinderea familiei naţiunilor europene democratice în prima decadă a secolului al XXI-lea a generat cele mai dinamice schimbări din Europa de la crearea Uniunii Europene. Acestea au fost schimbări importante. Structurilor europene li s-au alăturat naţiuni care fuseseră izolate cu forţa vreme îndelungată, deşi valorile care constituie nucleul Uniunii Europene îşi au rădăcinile istorice în aceste naţiuni.
La 18 noiembrie anul trecut, Letonia a celebrat a nouăzecea aniversare de la proclamarea republicii. Acea aniversare a fost deosebit de importantă pentru poporul nostru, afirmând încă o dată voinţa noastră neclintită de a trăi într-o naţiune independentă, liberă şi democratică. În actul de proclamare a Republicii Letoniei din 1918 apare următorul text: "Toţi cetăţenii, indiferent de etnie, sunt îndemnaţi să îşi ofere sprijinul în vederea garantării tuturor drepturilor umane în Letonia, care va fi o naţiune democratică şi legitimă, unde nu va exista loc pentru asuprire şi nedreptate...”. Sunt foarte mândru de aceste cuvinte. Cu treizeci de ani înainte de adoptarea Declaraţiei Universale a Drepturilor Omului, Republica Letonia şi-a exprimat devotamentul faţă de valorile şi principiile sale fundamentale.
Letonia a simţit dintotdeauna o afinitate cu Europa şi valorile acesteia, chiar şi în lunga perioadă în care Letonia şi alte naţiuni din Europa Centrală şi de Est s-au aflat sub influenţa unui stat în care multe valori erau filtrate printr-o prismă ideologică specială. Era pace în ţările din blocul de est, dar era pacea unei curţi de închisoare, care a fost instaurată cu ajutorul tancurilor, al represiunii şi al ameninţărilor. Anul trecut, doamnelor şi domnilor, filmul lui Edvīns Šnore, "A Soviet Story”, v-a amintit atât dumneavoastră, cât şi întregii Europe, de brutalitatea ideologiei totalitare. Deşi avem rădăcini istorice comune, destinele noastre au urmat traiectorii diferite. Trebuie să privim în trecut pentru a ne putea înţelege reciproc şi a păşi împreună către viitor. De aceea aş dori să adresez mulţumiri Parlamentului European pentru declaraţia adoptată la 22 septembrie anul trecut, prin care data de 23 august era proclamată Ziua europeană a comemorării victimelor stalinismului şi nazismului. Această declaraţie le aminteşte popoarelor Europei de evenimentele tragice din istoria Letoniei şi a Europei în general.
Astăzi, aş dori să-mi îndrept atenţia către perioada mai recentă a istoriei. Anul acesta se împlinesc cinci ani de când Letonia a devenit membru al Uniunii Europene şi al NATO. Ce a însemnat pentru Letonia această perioadă? Ce a avut de câştigat naţiunea noastră? Care au fost realizările sale şi care sunt dificultăţile cu care ne vom confrunta în viitor? În primul rând, aspiraţia de a face parte din Europa a încurajat consolidarea democraţiei în societatea noastră şi a contribuit la dezvoltarea instituţiilor democratice. Prin aderarea la Uniunea Europeană, Letonia a demonstrat hotărârea luată pentru propriul destin, hotărârea de a-şi clădi viitorul pe o bază a identităţii europene şi a valorilor noastre comune: libertate şi democraţie, responsabilitate, stat de drept şi drepturi umane, egalitate, toleranţă şi prosperitate. În al doilea rând, calitatea de membru al Uniunii Europene a contribuit la îmbunătăţirea climatului de investiţii în Letonia. "Banii europeni”, după cum sunt cunoscute fondurile structurale europene, au contribuit substanţial la dezvoltarea economiei letone. În al treilea rând, ne putem bucura de privilegiile liberei circulaţii a persoanelor. Libera circulaţie în spaţiul Schengen a devenit un obicei şi o evidenţă; a învăţa, a munci şi a acumula experienţă în alte state membre ale Uniunii Europene a devenit atât de firesc. În al patrulea rând, libera circulaţie a bunurilor şi serviciilor a generat noi oportunităţi de afaceri. Fiecare antreprenor şi consumator îşi poate desfăşura activitatea într-un mediu liber, fără graniţe şi fără taxe vamale. Pentru ţara noastră, a cărei piaţă internă are dimensiuni reduse, acest lucru are o importanţă deosebită. În al cincilea rând, şi cel mai important, vocile poporului leton se fac auzite în Europa, iar vocile europene se fac auzite în lume. Putem să ne mândrim că avem la dispoziţie un mecanism de colaborare atât de unic, care ne permite tuturor să căutăm împreună soluţii active pentru problemele globale, schimbările climatice şi demografice, consolidarea securităţii energiei, problemele generate de emigrare, iar, în cazul crizei financiare, să găsim soluţii la nivel mondial. Letonia dispune acum de noi instrumente politice şi economice, însă trebuie remarcat faptul că responsabilitatea naţiunii noastre în ceea ce priveşte viitorul comun al Europei, o responsabilitate în faţa tuturor popoarelor Europei, a crescut, de asemenea, în mod semnificativ.
Contemplând realizările noastre din trecut, trebuie să avem o perspectivă critică şi să recunoaştem în acelaşi timp greşelile care s-au comis. După aderarea la Uniunea Europeană, guvernul leton s-a lăsat captivat de satisfacţia "lucrului bine făcut”; îşi atinsese scopul. Nu am recunoscut că ne aflam abia la început şi nu la sfârşitul procesului. Uniunea Europeană oferă multe oportunităţi, însă fiecare naţiune şi fiecare societate în parte trebuie să le valorifice pe cont propriu. Letonia nu a profitat de toate oportunităţile; nu întotdeauna am dat dovadă de înţelepciune în aplicarea politicii de coeziune sau în valorificarea oportunităţilor financiare care ne-au fost oferite. Instituţiile noastre naţionale au fost nevoite să se adapteze condiţiilor din Uniunea Europeană. Nu am fost suficient de hotărâţi în ceea ce priveşte adoptarea euro, aceasta fiind una din cele mai mari greşeli comise în procesul de integrare monetară, fapt care este dureros de evident în prezent, în contextul crizei financiare.
Cu toate acestea, chiar şi cei mai fervenţi eurosceptici trebuie să admită că, în ansamblu, prezenţa Letoniei în Uniunea Europeană a fost pozitivă. Oare mai doreşte cineva din Letonia întoarcerea la o Europă în care să existe bariere vamale între naţiuni? Nu! Oare mai doreşte cineva să aştepte la rând la graniţă pentru a intra într-o ţară vecină? Nu! Mai doreşte cineva să se întoarcă la timpurile în care existau restricţii asupra liberei circulaţii a lucrătorilor, asupra educaţiei acestora şi a acumulării de experienţă? Bineînţeles că nu! Chiar şi euroscepticii se vor obişnui în curând cu lucrurile pozitive, devenind doar sceptici.
Doamnelor şi domnilor, deteriorarea situaţiei sistemului financiar şi a economiei din ultimele luni a schimbat în mod ireversibil rolul şi importanţa guvernelor naţionale în cadrul proceselor economice. Până acum, pieţele financiare se puteau dezvolta liber. Eram convinşi că legile pieţei se vor dovedi a fi suficient de eficiente pentru a încuraja dezvoltarea economică. Credeam că piaţa singură este capabilă să readucă situaţia la normal, şi aşa se şi întâmplă de fapt: piaţa se reglează singură. Totuşi, ceea ce putem observa în această criză globală este că sistemele noastre financiare şi economiile noastre sunt afectate de această piaţă, şi, cel mai important, că oamenii au de suferit de pe urma crizei. Cursul evenimentelor de la sfârşitul anului trecut ne-a arătat că este esenţial ca guvernele naţionale să îndeplinească un rol mai activ în procesul economic. Abordarea precedentă, caracterizată de indiferenţă la adresa gestionării economice, a fost iresponsabilă. Din nefericire, ne-am trezit prea târziu. Suficient de târziu pentru a descoperi obstacolul la orizont - strâmtoarea financiară - însă fără a mai putea să îl evităm.
În această situaţie, este necesară o abordare complexă la nivel naţional, european şi global. La nivel global, sunt esenţiale acţiuni coordonate pentru a relansa creşterea economică. Acest lucru va fi posibil numai prin elaborarea unor noi structuri şi mecanisme ale sistemului financiar. Este esenţial ca acest sistem să fie strict monitorizat, însă fără a se limita în acelaşi timp iniţiativa sau procesele pieţei. Cea mai dificilă problemă va fi atingerea acestui echilibru perfect. La nivel european, avem un avantaj semnificativ: acela de a putea aplica măsuri coordonate, de a fi uniţi în acţiune şi de a obţine o soluţie durabilă. Suntem de acord cu planul de relansare economică al Comisiei Europene. Este un pas important pentru a ieşi din actuala strâmtoare financiară.
Voi comenta mai pe larg soluţiile la nivel naţional. Criza financiară globală a lovit şi Letonia. Există un curent de gândire care consideră că în Letonia se desfăşoară în prezent una din cele mai spectaculoase operaţiuni de salvare a unui sistem financiar din istoria contemporană a Europei. În acest moment, în Letonia se elaborează măsuri de stimulare a economiei pentru a stabiliza situaţia financiară şi economică, rapid şi eficient. Este o sarcină dificilă, însă vom reuşi să depăşim această criză doar prin stabilirea unui plan clar, nu prin confundarea soluţiilor pe termen scurt cu viziunea dezvoltării economice pe termen lung.
La sfârşitul anului trecut, şase partide politice reprezentate în parlamentul leton, atât de la guvernare, cât şi din opoziţie, au fost de acord să adopte o poziţie comună de sprijinire a planului de stabilizare economică elaborat de guvernul leton. Acest acord prevede acordarea unei atenţii speciale faţă de monitorizarea folosirii împrumuturilor primite de Letonia. Planul defineşte priorităţile pe termen mediu pentru economia Letoniei: ajutoare pentru exporturi, încurajarea concurenţei libere şi corecte, o reducere semnificativă a deficitului de cont curent în balanţa de plăţi şi introducerea euro în 2012. Aderarea la zona euro a devenit unul din obiectivele strategice cele mai importante pentru ţara noastră. Este important ca Letonia să nu fie lăsată singură în această situaţie. Pentru a depăşi această perioadă dificilă, primim sprijin nu numai din partea organismelor financiare internaţionale, ci şi din partea instituţiilor Uniunii Europene şi a naţiunilor Europei. Letonia este recunoscătoare pentru această dovadă de solidaritate.
Doamnelor şi domnilor, fiecare extindere a adus nu doar noi state membre în Uniunea Europeană, ci a contribuit şi la diversificarea programului acesteia, inclusiv în ceea ce priveşte politica externă. Aderarea Letoniei la Uniunea Europeană a avut loc în perioada în care politica europeană de vecinătate, obiectivele, principiile şi mecanismele de aplicare ale acesteia se aflau în curs de elaborare. De atunci, s-a înregistrat o creştere deosebită a activităţii de politică externă a Uniunii Europene în ceea ce priveşte vecinii săi din est. Acest lucru fost posibil datorită angajamentului şi a experienţei noilor state membre. Letonia a privit întotdeauna relaţiile cu statele vecine într-o dimensiune amplă şi va continua să îndeplinească un rol activ în stabilirea şi aplicarea acestei politici în viitor.
Această politică nu priveşte doar relaţiile Uniunii Europene cu anumite state, mai precis, cu acelea cu care are frontiere terestre sau maritime comune. În contextul acestei politici, trebuie să ne concentrăm asupra rolului şi poziţiei Uniunii Europene în lume. Împreună cu alte naţiuni care împărtăşesc aceleaşi valori, Letonia a încurajat activ o implicare mai profundă a Uniunii Europene în relaţiile cu vecinii săi din est. S-a propus o nouă iniţiativă politică, "Parteneriatul estic”, a cărei misiune este remodelarea politicii europene de vecinătate şi adaptarea acesteia la caracteristicile specifice ale acestei regiuni, permiţând astfel ca procesul să devină mai activ, mai cutezător şi mai ambiţios. Letonia ia notă cu entuziasm de propunerile Comisiei Europene în această direcţie. În practică, Parteneriatul estic trebuie să consolideze atât relaţiile politico-economice dintre Uniunea Europeană şi statele din această regiune, cât şi cooperarea reciprocă dintre statele respective. În dezvoltarea Parteneriatului estic, trebuie să se acorde atenţie principiului diferenţierii, evaluării individuale şi atitudinii faţă de fiecare partener în parte. Fiecare dintre aceste state îşi urmează propria traiectorie de dezvoltare. Există ţări care sunt hotărâte să devină membre ale Uniunii Europene şi ţări care şi-au stabilit alte obiective pentru propria dezvoltare. Politica noastră va avea succes doar dacă vom avea o strânsă colaborare cu statele din această regiune, contribuind la obţinerea înţelegerii acolo unde va fi nevoie. De asemenea, cu ocazia vizitei mele în statele din Asia Centrală în octombrie anul trecut, când am vizitat Kazahstan, Uzbekistan şi Turkmenistan, am primit semnale pozitive pentru extinderea şi consolidarea cooperării. Letonia va fi continuare un susţinător activ al politicii europene de vecinătate şi va îndeplini un rol activ în aplicarea acesteia. Fiecare naţiune europeană îşi are propria experienţă istorică şi propriile mijloace pentru a contribui la proiectul nostru comun în beneficiul Uniunii Europene. Contribuţia specifică a Letoniei la dimensiunea estică este încrederea reciprocă reflectată în relaţiile noastre bilaterale, care îşi au rădăcinile într-o perioadă istorică comună, precum şi abilităţile generate de această încredere. Letonia are datoria de a se folosi de aceste circumstanţe speciale care ar putea dispărea în următorii zece ani. După mai multe decade, pentru ţările estice, Letonia nu va mai fi poarta de acces spre Europa, ci doar un stat membru al Uniunii Europene. Profitând de aceste avantaje, Letonia va menţine un dialog politic activ în vederea promovării unei mai bune înţelegeri a Uniunii Europene şi a valorilor acesteia în ţările vecine, contribuind astfel la clarificarea obiectivelor politicii europene de vecinătate şi a celor ale Parteneriatului estic. Acest lucru presupune avantaje reciproce, oferindu-ne şansa de a afla care este percepţia statelor vecine asupra relaţiilor viitoare cu Uniunea Europeană. Sunt convins că interesele Europei ar fi cel mai bine servite dacă Parteneriatul estic ar fi iniţiat cât mai devreme, în timpul preşedinţiei cehe.
Doamnelor şi domnilor, chestiunea securităţii energiei a devenit recent un subiect de actualitate, în primele zile ale preşedinţiei cehe. Criza economică şi financiară este ciclică în felul său. Cu toate acestea, problemele legate de securitatea energetică şi de sursele de energie durabilă figurează permanent pe agenda politică europeană şi mondială, devenind din ce în ce mai urgente. Securitatea energetică are o dimensiune externă pronunţată, ceea ce înseamnă că nu poate fi abordată în afara contextului mondial. Evenimentele recente din Ucraina şi conflictul din Georgia dovedesc acest lucru. Chiar cu puţin timp în urmă, statele membre ale Uniunii Europene considerau că problema energiei trebuie rezolvată la nivel naţional, nu european. Evenimentele de anul trecut din sectorul energetic, întreruperile periodice ale aprovizionării cu energie, reducerea resurselor energetice şi volatilitatea preţurilor au contribuit la cristalizarea unui acord între statele membre ale Uniunii Europene privind necesitatea unei politici energetice comune. La răscrucea dintre energie şi politică, sarcina noastră principală este asigurarea aprovizionării energetice în mod constant, suficient, economic, durabil şi ecologic.
Trebuie să recunoaştem că Uniunea Europeană a avut doar un succes parţial în această privinţă. Referitor la unele aspecte, ca de exemplu dezvoltarea unor sisteme energetice ecologice, ne-am stabilit obiective ambiţioase la nivel european, pe care acum trebuie să le îndeplinim. În schimb, în ceea ce priveşte alte probleme, precum sursele energetice la nivel european şi crearea unei pieţe energetice comune, suntem abia la început de drum. Evenimentele din ultimele zile, care au condus la întreruperea aprovizionării cu gaze naturale din Rusia, ne-au permis să înţelegem necesitatea găsirii unei soluţii la nivel european în cel mai scurt timp. Cu toţii avem responsabilitatea de a sprijini acest acord pentru a crea o piaţă energetică europeană cu adevărat integrată şi diversificată. Nu trebuie să permitem ca determinarea noastră să se topească odată cu zăpada de primăvară. Problema securităţii energetice poate fi rezolvată cu succes numai printr-un dialog activ cu statele de tranzit şi cele furnizoare de resurse energetice. Uniunea Europeană deţine instrumentele de politică externă pentru a rezolva această problemă. Responsabilitatea noastră este să le folosim.
De asemenea, trebuie să depunem eforturi considerabile în ceea ce priveşte integrarea pieţei energetice baltice în pieţele energetice scandinave şi ale Europei Centrale. În regiunea baltică, integrarea este superficială. Deşi comerţul şi transportul în această regiune cunosc o dezvoltare rapidă, piaţa energetică este în stagnare. În această direcţie, Comisia Europeană a avut realizări remarcabile. Iniţiativa acesteia de îmbunătăţire a securităţii şi solidarităţii în domeniul energetic include, de asemenea, dezvoltarea planului de interconexiune a pieţei energetice baltice. Acest lucru va permite o integrare progresivă a statelor baltice în piaţa energetică europeană comună. Consider că implicarea Suediei în discuţiile strategice privind regiunea Mării Baltice este demnă de toată stima. Suedia va avea în curând ocazia să îşi concretizeze participarea pe durata preşedinţiei sale, în a doua jumătate a acestui an. Sunt convins că regiunile puternice de la Marea Mediterană până la Marea Baltică vor contribui la o Uniune Europeană puternică.
Doamnelor şi domnilor, obiectivul iniţial al Uniunii Europene - securitatea şi bunăstarea popoarelor Europei - nu s-a modificat. Totuşi, mediul în care trebuie atinse aceste obiective a cunoscut modificări. Economia globală a devenit mult mai interdependentă decât cu jumătate de secol în urmă. În acelaşi timp, noi operatori economici puternici şi-au făcut apariţia pe scena mondială. Pentru a nu avea de pierdut în această luptă competitivă la nivel global, singura speranţă este ca Uniunea Europeană să întreprindă acţiuni coerente, chibzuite şi, cel mai important, comune. Numai împreună vom putea îndeplini promisiunile de securitate şi bunăstare pentru cetăţenii noştri. Numai astfel vom putea realiza obiectivul pentru care au votat cetăţenii noştri, pentru a sprijini participarea noastră la Uniunea Europeană.
Parlamentul European a demonstrat deja că are o viziune amplă asupra viitorului Uniunii Europene, ceea ce este valabil mai ales în cazul abordării uniforme şi echilibrate a politicii de extindere a Uniunii. Creşterea dinamică a Europei a oferit acestui continent şansa de a concura pe piaţa globală. Această creştere reflectă potenţialul Europei, care trebuie valorificat pentru ca Uniunea să devină, chiar peste câteva decenii, un partener economic egal pentru economiile cu o dezvoltare rapidă din Asia şi America Latină. Dumneavoastră, în calitate de reprezentanţi ai naţiunilor Europei, aleşi pe cale democratică, sunteţi cei care simţiţi din plin responsabilitatea privind acest proces. De asemenea, este imposibil să supraestimăm importanţa contribuţiei Parlamentului European la promovarea proiectului european în rândul cetăţenilor şi la sporirea legitimităţii democratice acestuia. În viitor, rolul Parlamentului European va creşte în importanţă.
(CS) Doamnă preşedintă, consider că este binevenit compromisul care va forţa guvernele ţărilor UE să redacteze un calendar şi să întocmească planuri de acţiune pentru a reduce riscurile folosirii pesticidelor. Restricţiile privind pulverizarea aeriană, precum şi definirea unor zone tampon pentru protejarea apei potabile şi a organismelor acvatice, vor fi, cu siguranţă, întâmpinate cu bucurie de cetăţenii UE. Eu am votat pentru aceasta directivă, deoarece corespunde cu punctul meu de vedere referitor la protecţia sănătăţii.
Doamnă preşedintă, eu am votat în favoarea acestui compromis, deoarece mi se pare logic să beneficiem de o utilizare durabilă a pesticidelor. Cred că problema reală constă în existenţa unor reguli atât de diferite în cadrul statelor membre: unele ţări aplică procese de instruire şi formare a operatorilor într-un mod foarte strict şi, prin urmare, obţin rezultate bune în utilizarea durabilă a pesticidelor, însă nu toate ţările procedează astfel. Consider că această reglementare va impune adoptarea unor standarde mai înalte în toată Uniunea Europeană. Acest fapt este benefic atât pentru cei care efectuează pulverizarea pesticidelor, cât şi pentru cei care intră în contact cu ele.
Cred că discutăm aici despre un pachet foarte sensibil şi, prin urmare, am fost foarte bucuros să-l susţin şi o felicit pe raportoare.
Doamnă preşedintă, şi eu am susţinut acest vot. Nu există dubii asupra faptului că avem nevoie de un sistem de reglementare a pesticidelor. Acest lucru nu este supus controversei. Raportul Klaß extinde măsurile de control şi limitează utilizarea produselor fitosanitare la utilizarea de bază.
Interesant este faptul că, deşi a existat o dezbatere intensă pe tema pericole şi riscuri, referitoare la raportul Breyer, întotdeauna am considerat că această problemă trebuie tratată mai degrabă din perspectiva utilizării efective decât a introducerii pe piaţă, cu alte cuvinte, exact ceea ce face acest raport. O gamă largă de produse pot fi periculoase, dacă sunt ignorate instrucţiunile privind manipularea şi utilizarea lor. Prezenţa în sine a acestor produse pe piaţă nu prezintă un risc pentru consumatori, mediul înconjurător sau pentru utilizator. Pesticidele sunt periculoase numai dacă utilizatorul nu ştie ce face, dacă echipamentul de aplicare este defect, dacă este ignorat mediul acvatic, dacă substanţele sunt depozitate necorespunzător sau dacă nu fac parte dintr-un plan de management integrat al pesticidelor. Conceptul de reducere cantitativă a utilizării necesită o gestionare atentă, deoarece ar putea duce la pulverizarea mai puţin frecventă a unor pesticide în concentraţie mai mare.
În final, aceste substanţe trebuie utilizate în cea mai mică măsură posibilă, după cum ştie fiecare fermier.
(CS) Doamnă preşedintă, aş dori să răspund din nou la dezbaterea plenară de ieri. Am sprijinit noua reglementare, deoarece, în opinia mea, aceasta constituie un instrument în căutarea unor alternative noi şi mai sigure pentru protecţia fitosanitară. Consider că recunoaşterea reciprocă a pesticidelor aprobate în funcţie de zonele geografice constituie o realizare pozitivă pentru Parlament. Întocmirea unei liste de substanţe interzise este, de asemenea, un pas înainte - acestea includ substanţele carcinogene, genotoxice, precum şi substanţele cu efecte neurotoxice şi imunotoxice - şi se bazează pe cunoştinţe ştiinţifice. După cum a menţionat comisarul ieri, se pare că aceasta este aplicabilă numai pentru un procent relativ mic de substanţe care mai sunt folosite în prezent. Aş dori să menţionez că trebuie să aplicăm cu stricteţe aceste cerinţe şi pentru produsele importate. Domnule comisar, aş fi dorit, de asemenea, să-mi exprim opinia referitor la alte rapoarte, dar nu am avut dreptul la cuvânt. Aceste rapoarte au fost deja utilizate în scopuri explicative sau au fost dezbătute deja aici, deci presupun că vor fi adoptate în forma lor scrisă.
Doamnă preşedintă, aş dori să fac o mărturisire. Încă de mic copil, am urât o legumă: mazărea. Însă am ghinionul să reprezint cea mai mare zonă cultivatoare de mazăre din Marea Britanie, deci am o oarecare problemă cu raportul Breyer. Sunt de acord cu obiectivele acestui raport. Sunt de acord cu obiectivele legislaţiei de promovare a sănătăţii mediului şi a sănătăţii noastră ca persoane, însă aceasta pune într-un potenţial pericol un imens sector agricol din regiunea mea.
După multă reflecţie, m-am abţinut, însă aş dori să precizez că, în opinia mea, procedura noastră legislativă este deficitară în această privinţă. În final, am avut atât de multe informaţii la dispoziţie - contradictorii si diferite - încât eu şi mulţi alţii, cred, am fi considerat binevenită posibilitatea unei proceduri în am treia lectură sau a uneia de conciliere, pentru a ne asigura că am protejat toate interesele implicate.
Doamnă preşedintă, şi eu consider că această decizie este una dificilă. Am considerat că, în linii generale, raportul a fost bine echilibrat şi constructiv şi, cu siguranţă, a fost menit să asigure un nivel înalt de protecţie pentru sănătatea oamenilor, a animalelor şi pentru mediu.
Totuşi, mă îngrijorează situaţia în care noi decidem aprobarea unei anumite substanţe, bazându-ne pe faptul că această substanţă reprezintă un pericol sau nu, însă nu luam în considerare posibila expunere. Cred că avem nevoie de evaluări ale impactului pe baze ştiinţifice.
Una dintre preocupările mele este legată de faptul că, atunci când discut cu cetăţenii despre UE, una dintre problemele pe care ei o abordează în mod constant este aceea că legislaţia UE nu este întotdeauna proporţională. Deşi cred că acest raport este flexibil, consider că am fi avut nevoie de mai multă flexibilitate şi, în mod hotărâtor, am avea nevoie de mai multe dovezi ştiinţifice în sprijinul acestui caz. Desigur, există principiul precauţiei şi ar trebui să ţinem cont de el, însă deciziile trebuie, de asemenea, să se bazeze pe dovezi şi mi-ar fi plăcut să existe mai multe dovezi în acest caz.
Doamnă preşedintă, utilizarea efectivă şi eficientă a pesticidelor reprezintă o necesitate. În timp ce protecţia mediului înconjurător şi salvgardarea sănătăţii publice sunt intrinsec legate, consider că trebuie să echilibrăm nevoile consumatorilor şi ale producătorilor. Deşi consider binevenite obiectivele raportului Breyer de a reduce birocraţia, nu pot să sprijin acest raport.
M-am întâlnit cu mulţi experţi, fermieri şi reprezentanţi ai NFU, din circumscripţia mea din West Midland, care au rezerve cu privire la efectele acestui raport asupra productivităţii culturilor agricole. Le împărtăşesc preocuparea. Cea mai mare îngrijorare a mea constă în faptul că nu a fost realizată o evaluare de impact de către Comisie şi că nu există indicii clare cu privire la efectele acestui raport asupra agriculturii.
În condiţiile în care preţurile pentru alimente cresc în toată lumea, nu cred că este momentul potrivit să introducem măsuri ce ar putea avea efecte adverse asupra producţiei de alimente. De aceea, delegaţia din care fac parte a introdus un amendament pentru o evaluare a impactului minuţioasă, care a fost mult întârziată.
Doamnă preşedintă, ca şi alţi colegi, aş dori să menţionez că acesta a fost un dosar foarte dificil. În timp ce Diana Wallis şi-a exprimat îngrijorarea cu privire la culturile de mazăre, vă puteţi imagina că, în Irlanda, cartofii sunt, cu siguranţă, în meniul nostru şi pe ordinea de zi. În linii generale, însă, consider că textul votat reprezintă o propunere şi un pachet mai bun decât cele iniţiale - şi îi felicit pe cei care au lucrat la elaborarea lor.
Permiteţi-mi să spun câteva cuvinte referitoare la acest lucru şi apoi voi încheia prin a vorbi despre principalul element al discuţiei. Consider că ne aflăm într-un moment în care fermierii ar trebui să facă lobby pe lângă industria agrochimică pentru găsirea unor alternative mai sigure care să le permită să continue producţia alimentară şi cred că acest lobby necesită la fel de multă energie ca şi până acum.
În ceea ce priveşte importul de alimente, Comisia ar trebui să ia în considerare preocuparea reală a fermierilor şi producătorilor din UE că li se va interzice utilizarea anumitor substanţe, în timp ce ţările din lumea a treia vor continua să le folosească. Avem nevoie de o explicaţie pentru acest fapt, pentru ca fermierii să poată fi de acord cu noi.
Doamnă preşedintă, am votat împotrivă, pentru simplul motiv că propunerea a fost forţată să intre în vigoare de Comisia pentru mediu, sănătate publică şi siguranţă alimentară şi de comisari. Raportorii s-au lăudat ieri cu standardizarea, deşi aceasta este, după cum se pretinde, o uniune a diversităţii. Dacă ar exista un singur domeniu în care să fie nevoie de discernământ, discreţie şi diversitate, probabil acesta ar fi acel domeniu.
Această problemă este, în esenţă, de ordin agricol, însă comisarul danez pentru agricultură a fost de negăsit şi aceasta este o ruşine. Motivul a fost, desigur, un conflict de interese, deoarece Danemarca nu reuşeşte să-şi proceseze apa potabilă după ce este extrasă din sol.
Fermierii din zona mea se simt total dezamăgiţi şi chiar insultaţi de faptul că aici se fac presupuneri că ei nu ar şti ce fac şi că ar fi nevoie să li se spună ce şi cum. În fond, aţi mai adăugat încă un grup la cele din Marea Britanie care detestă intervenţia Uniunii Europene.
Doamnă preşedintă, au fost făcute afirmaţii exagerate şi s-au exprimat temeri referitoare la acest raport de către toate părţile. A fost greu să distingem faptele de ficţiune şi să luăm o decizie privind votul.
Deşi înţeleg preocupările din industria fructelor moi, industria cartofilor şi ale cultivatorilor de cereale din Irlanda, care au discutat cu mine despre acest lucru, am sprijinit compromisul. Consider că îmbunătăţirile realizate au meritat sprijinul nostru, deşi încă mai am câteva preocupări. Am sprijinit acest vot, deoarece, în opinia mea, cel mai rău rezultat ar fi ca acest raport să fie înaintat spre conciliere. Derogarea pentru o perioadă de cinci ani, care poate fi reînnoită, dacă este necesar, în cazul proiectelor pentru protecţia fitosanitară, reprezintă o importantă plasă de siguranţă şi încurajează industria agrochimică să cerceteze şi să producă alternative.
Doamnă preşedintă, consider că, atunci când vorbim despre proiectul european, în esenţă, totul ţine de dialectică. Noi vorbim despre democraţie, cu toate acestea ignorăm voinţa democratică, aşa cum a fost ea exprimată în referendumurile din Franţa, Ţările de Jos şi Irlanda. Vorbim despre siguranţa alimentelor şi, cu toate acestea, votăm un raport care are potenţialul de a submina producţia de alimente în Uniunea Europeană. Vorbim despre ajutorarea cetăţenilor şi a fermierilor din ţările mai sărace, cu toate acestea, drept rezultat al acestui vot, va exista un apel la interzicerea importurilor de la fermierii care folosesc pesticide ce sunt interzise acum în Uniunea Europeană.
Am o rugăminte pentru colegii mei din Parlament şi din Comisie: vă rog, să ne gândim, pe viitor, la consecinţele nedorite ale legislaţiei noastre. Sunt de acord cu doamna Wallis în ceea ce priveşte observaţia referitoare la procesul legislativ şi că ar fi fost necesară o a treia lectură. Sunt de acord că decizia a fost pripită şi, cred că suntem cu toţii de acord că nu a fost efectuată o evaluare suficientă a impactului pe baze ştiinţifice. Să ne asigurăm că acest lucru nu se va întâmpla din nou.
Doamnă preşedintă, am încercat să subminez compromisul prin votul împotriva unor părţi ale acestui raport. Vă voi explica motivul prin lecturarea unei scrisori primite de la James Mowbray, fermier din apropierea Skegness, în regiunea mea.
El spune: "Am fost implicat personal în aplicarea produselor de protecţie a culturilor timp de 40 de ani. Am aplicat întotdeauna produsele luând în considerare alte fiinţe umane şi mediul natural. Nu am provocat daune sănătăţii mele sau mediului înconjurător. De aceea, mă deranjează că posibila retragere a multor produse, inclusiv a fungicidelor triazolice, se bazează pe argumente cel puţin neştiinţifice şi va diminua viabilitatea afacerii mele şi va reduce disponibilitatea alimentelor produse în gospodării”.
Am primit aceste observaţii de la domnul Mowbray şi, fără exagerare, de la sute de alte persoane, de la Empire World Trade, cu sediul în Spalding, Lincolnshire, de la John Manby din partea Parker Farms, Leicester, de la John Clark din Nottinghamshire, de la Jonathan Reading şi vă pot cita sute de alte nume. De aceea, am votat pentru a submina acest compromis.
Doamnă preşedintă, deoarece acest vot s-a încheiat şi au fost prezentate argumentele, aş dori să readuc în discuţie un subiect care a fost dezbătut aici şi cadrul comisiei. Acesta se referă la neîncrederea vizibilă în fermieri şi la presupunerea multora că fermierii sunt oarecum duşmanii sănătăţii şi ai mediului înconjurător. Din experienţa mea, acesta este opusul adevărului. Fermierii din Irlanda sunt şi au fost supraveghetorii care, timp de mii de ani, au protejat şi au conservat mediul înconjurător, păstrându-l viu, curat şi productiv. De asemenea, fermierii sunt baza sănătăţii noastre. Ei produc hrana sănătoasă care este baza sănătăţii noastre. V-aş recomanda să vă reînnoiţi încrederea în fermierii noştri care se străduiesc să ne hrănească în situaţii foarte dificile şi în condiţii caracterizate de vreme nefavorabilă, de atacuri ale dăunătorilor şi, desigur, de politica UE.
Elementele de securitate şi elementele biometrice integrate în paşapoarte şi în documente de călătorie emise de statele membre (dezbatere)
Următorul punct pe ordinea de zi este raportul elaborat de domnul Coelho, în numele Comisiei pentru libertăţi civile, justiţie şi afaceri interne, referitor la propunerea de regulament al Parlamentul European şi a Consiliului de modificare a Regulamentul (CE) al Consiliului nr. 2252/2004 privind standardele pentru elementele de securitate şi elementele biometrice integrate în paşapoarte şi în documente de călătorie emise de statele membre - C6-0359/2007 -.
Domnule preşedinte, domnule Barrot, doamnelor şi domnilor, propunerea pe care o discutăm astăzi are menirea de a modifica regulamentele aprobate în 2004 care au ameliorat şi armonizat regulamentele de securitate referitoare la protecţia paşapoartelor şi a documentelor de călătorie ale cetăţenilor Uniunii Europene împotriva utilizării frauduloase, introducând în acelaşi timp elemente de identificare biometrică. Spre deosebire de procedura din 2004, este vorba acum despre codecizie. Doresc să mulţumesc preşedinţiei franceze şi comisarului Barrot pentru angajamentul enorm pe care şi l-au asumat în acest caz pentru a ajunge la un acord în primă lectură. Aş dori de asemenea să mulţumesc raportorilor alternativi pentru activitatea şi cooperarea acestora, indispensabile pentru obţinerea acestui rezultat.
Această soluţie era necesară, dacă ne gândim că acest regulament a intrat în vigoare în 2004 şi, începând din iunie anul curent cel târziu, toate statele membre trebuiau să colecteze amprentele copiilor la naştere. Totuşi, conform studiilor existente ca rezultat al proiectelor pilot organizate în diferite state membre, colectarea este foarte dificilă, iar amprentele copiilor care nu au împlinit încă şase ani nu sunt extrem de fiabile. Este adevărat că legislatura naţională ar putea crea derogări de la această obligaţie. Totuşi, acest lucru ar însemna că până la vârsta limită pentru care a fost acordată scutirea respectivă pot fi emise numai paşapoarte temporare. Ar fi o sarcină excesivă pentru părinţi să trebuiască să obţină un paşaport pentru fiecare dintre copii de fiecare dată când doresc să călătorească în afara spaţiului Schengen.
Am reuşit prin urmare să ajungem la un acord care prevede o perioadă de patru ani în care vârsta limită va fi stabilită la 12 ani, cu o clauză derogatorie care ar permite statelor care au adoptat deja legislaţia care consacră o limită mai mică să aplice această dispoziţie, cu condiţia ca limita să nu fie mai mică de şase ani. Era aşteptată, de asemenea, o clauză de revizuire, având în vedere rezultatele studiului pe care l-am solicitat Comisiei cu privire la credibilitatea amprentelor copiilor, care să stipuleze că limita de vârstă limită va fi stabilită în mod definitiv şi armonizată pentru toate statele membre peste patru ani.
A fost introdusă o a doua derogare referitoare la persoanele care, din diferite motive, nu pot fizic furniza amprente. Recomandarea Organizaţiei Aviaţiei Civile Internaţionale, "o persoană - un paşaport” a fost acceptată, de asemenea. După cum a spus Autoritatea Europeană pentru Protecţia Datelor, este un avantaj în plus în lupta împotriva traficului cu copii.
Pentru a proteja copiii, am obţinut de asemenea un acord interinstituţional semnat de cele trei instituţii, pentru a obţine o poziţie comună privind adoptarea regulilor necesare pentru protejarea copiilor împotriva răpirii şi traficului. Iniţiativa respectivă ar trebui introdusă de Comisie în cadrul domeniului de drept civil corespunzător.
Trebuie să mărturisesc că ne confruntăm cu problema competenţei reduse a Uniunii în acest sens: emiterea paşapoartelor este o prerogativă naţională şi Uniunea Europeană poate interveni doar în ceea ce priveşte consolidarea elementelor biometrice în paşapoarte şi documente de călătorie pentru ameliorarea securităţii acelor documente în cadrul controlului la frontieră.
Trebuie să spun că am stabilit reguli care apără exercitarea competenţei comunitare, determinând ce tip de date vor fi incluse - amprente şi fotografii - şi limitele privind utilizarea acestora. Acestea pot fi utilizate doar în scopurile prevăzute de acest regulament - controlul la frontieră - şi pentru verificarea autenticităţii documentului şi confirmarea că persoana care îl poartă asupra sa este sau nu purtătorul său legitim.
Am ajuns la un acord de asemenea în privinţa a două studii: unul privind aşa-numitele "documente necesare pentru obţinerea paşaportului”, pentru a garanta că documentele care permit emiterea paşapoartelor merită aceeaşi încredere ca şi paşaportul pe care dorim să-l protejăm şi altul referitor la analizarea corespondenţei datelor la controlul de frontieră, pentru a putea studia rata de respingere falsă. Ca rezultat al acelor studii şi având în vedere clauza de revizuire de patru ani, la un moment dat, modificările necesare ar trebui introduse printr-o procedură de codecizie, fără a uita că este importantă consultarea Autorităţii Europene pentru Protecţia Datelor, o regulă care nu a fost din păcate luată în considerare la redactarea prezentei propuneri.
Domnule preşedinte, doamnelor şi domnilor, aş dori mai întâi să mulţumesc preşedintelui Comisiei pentru libertăţi civile, justiţie şi afaceri interne. Doresc, de asemenea, să mulţumesc călduros raportorului Carlos Coelho pentru acest report remarcabil şi pentru cooperarea excelentă pe care a avut-o cu Comisia în ceea ce priveşte acest aspect delicat şi sensibil.
Propunerea Comisiei este de a introduce excepţii armonizate de la cerinţa de a preleva amprente pentru ca toţi cetăţenii europeni să beneficieze de un tratament egal. În plus, Comisia a dorit să protejeze copiii de traficul de fiinţe umane făcând ca principiul recunoscut pe plan internaţional "o persoană - un paşaport” să fie obligatoriu din punct de vedere juridic.
Salut eforturile Parlamentului European de a ajunge la un acord asupra acestei propuneri în primă lectură cu privire la inserarea amprentelor în paşapoartele emise de statele membre până la 28 iunie 2009 cel târziu. Dacă nu s-ar fi ajuns la un acord, toată lumea ar fi fost obligată să furnizeze amprente, inclusiv nou-născuţii, de fiecare dată când călătoreau în străinătate cu un paşaport. Prin urmare, doresc să exprim satisfacţia Comisiei cu privire la propunerea de compromis negociată. Acum, Comisia va lucra la raportul solicitat şi cerut de Parlamentul European cât mai eficient posibil. Nu cred că este nevoie să continui. Voi asculta acum cu interes contribuţiile membrilor şi mulţumesc din nou raportorului dumneavoastră, Carlos Coelho, care a desfăşurat o activitate excelentă.
în numele Grupului PPE-DE. - Domnule preşedinte, sprijin cu plăcere propunerile prezentate astăzi.
Consider că există o nevoie urgentă de a crea un set comun de standarde pentru verificarea datelor biometrice. Poate colegii nu cunosc faptul că în prezent există mari discrepanţe între ţări în ceea ce priveşte gradul de rigurozitate la verificarea fotografiilor din paşapoarte, de exemplu. Multe ţări solicită ca cetăţenii care fac cerere pentru paşaport să se prezinte personal, împreună cu documentele şi fotografiile, şi în aceste cazuri ofiţerii de la biroul emitent al paşaportului pot vedea dacă acea persoană seamănă cu fotografiile prezentate.
Totuşi, în anumite ţări - poate în special în Regatul Unit - cererile prin poştă sunt norma şi autenticitatea fotografiei este confirmată doar de un "profesionist” care cunoaşte solicitantul de cel puţin doi ani. Lista persoanelor eligibile pentru a face acest lucru în Regatul Unit asigură o lectură destul de interesantă. Această verificare poate fi realizată de opticianul sau dentistul dumneavoastră, dar şi de un fotograf profesionist sau de un angajat al serviciului de pompieri - prin aceasta nu doresc să dau dovadă de lipsă de respect faţă de membrii acestor profesiuni.
De asemenea, este interesant că reguli destul de laxe de verificare există şi în Statele Unite. Verificările fotografiilor de paşapoarte pentru persoanele care le solicită pentru prima oară pot fi realizate în aşa-numitele "instalaţii acceptabile”. În realitate, acestea se referă la personalul de la poşta locală. Pare incredibil pentru o ţară atât de preocupată de securitate, ai cărei cetăţeni călătoresc fără viză în Europa, să aibă un asemenea sistem de verificare.
Deci, pentru ca paşapoartele să fie sigure, trebuie cu adevărat să utilizăm cât mai multe date biometrice fiabile, şi anume amprentele. Trebuie, de asemenea, să ne asigurăm că agenţia responsabilă pentru prelevarea şi verificarea acestora respectă aceleaşi standarde, nu numai în Uniunea Europeană, ci şi în naţiunile ale căror cetăţeni călătoresc fără viză în Europa, să ne asigurăm că şi ei întrunesc aceleaşi condiţii exigente ca şi cetăţenii noştri aici în Europa.
Domnule preşedinte, atunci când regulamentul privind elementele de securitate şi integrarea elementelor biometrice în paşapoartele europene a fost adoptat în 2004, statele membre nu au prevăzut nicio derogare de la obligaţia de a furniza amprente. Experienţa curentă arată că tehnologia existentă nu garantează că amprentele copiilor care nu au împlinit 12 ani sunt destul de fiabile pentru a putea fi utilizate ca element de securitate în paşapoarte. Salut prin urmare compromisul la care au ajuns statele membre de a stabili 12 ani ca limită de vârstă pentru prelevarea datelor biometrice, compromis care include o clauză de revizuire în trei ani. În ceea ce ne priveşte, am acceptat această derogare pentru statele membre care au adopta deja legislaţia pentru copiii care au împlinit şase ani.
Utilizarea acestor date ar fi acceptabilă numai dacă ar fi oferit cu adevărat protecţie copiilor noştri. Ceea ce încă nu este cazul. Rămânem, totuşi, deschişi la orice modificări pozitive în ceea ce priveşte tehnologia din acest domeniu. Prioritatea noastră este garantarea siguranţei copiilor noştri care călătoresc singuri pentru a evita răpirile şi traficul cu copii. Integrarea acestor date în paşapoarte dă un fals sentiment de securitate, deoarece nu împiedică trecerea frontierei de către un copil fără consimţământul părinţilor. Compromisul la care s-a ajuns cu statele membre va permite Comisiei să prezinte un raport privind condiţiile pentru minorii care călătoresc singuri în afara frontierelor externe. Acest raport va permite astfel propunerea de iniţiative care vor garanta o abordare europeană a regulilor ce protejează minorii care trec graniţele externe ale statelor membre.
Pentru a încheia, datele biometrice din paşapoarte trebuie să fie utilizate doar pentru a verifica autenticitatea unui document şi utilizarea datelor cu caracter personal sensibile cum sunt elementele biometrice este acceptabilă doar dacă este coroborată cu reguli stricte în materie de protecţie a datelor.
Domnule preşedinte, doamnelor şi domnilor, aş dori mai întâi să-l felicit pe raportorul nostru, Carlos Coelho, şi preşedinţia franceză anterioară care, după cum era de aşteptat, nu se află printre noi, pentru facilitarea unui acord în primă lectură. A fost necesară voinţa de a face acest lucru plus abilitatea de a accepta compromisul necesar. Aş dori să-l felicit în mod special pe domnul Coelho, raportorul nostru, pentru că expunerea sa de motive, pe care îmi invit colegii să o citească, este un mic giuvaer de inteligenţă şi abilitate politică.
O analiză adecvată a textului pe care îl aveţi pe masă va dezvălui un principiu major, care este de asemenea principiul revoluţionar al acestui raport. Acest principiu revoluţionar nu are nimic de-a face cu datele biometrice. Acest lucru s-a decis în 2004. Principiul este "un paşaport - o persoană”. Acest lucru pune problema copiilor şi vârsta la care pot fi prelevate amprentele acestora. Haideţi să nu ascundem faptul că a fost extrem de dificil să se ajungă la un compromis. Unii, ca şi domnul Coelho la început, doreau ca această vârstă să fie cea mai mică posibil, pentru a le oferi copiilor protecţie cât mai devreme posibil. Totuşi, acest lucru ar necesita date biometrice fiabile, care nu pot fi garantate deocamdată. În cele din urmă s-a ajuns la următorul compromis: amprentele copiilor sunt obligatorii începând cu vârsta de 12 ani. Statele care le prelevează mai devreme pot continua să facă acest lucru încă patru ani, dar în niciun caz limita de vârstă nu poate fi mai mică de şase ani; în anii următori, Comisia va raporta în ceea ce priveşte evaluarea sistemului aplicat şi, dacă este cazul, acest lucru fiind inclus în text, va introduce modificările necesare. Prin urmare, trebuie să sperăm într-un progres major al tehnologiei, deoarece idealul protecţiei copiilor ar fi să avem date biometrice fiabile şi comparabile cât mai curând posibil. Având în vedere acest lucru, putem preciza că suntem de acord cu acest text, pe care îl salut încă o dată, şi felicit raportorul, Comisia, pentru propunerea sa iniţială, şi Consiliul, pentru spiritul său de compromis.
Domnule preşedinte, doamnelor şi domnilor, aş dori să încep prin a felicita raportorul pentru excelenta sa activitate. În calitate de raportor pentru strategia Uniunii Europene privind drepturile copilului, este de datoria mea să subliniez anumite puncte importante din raportul domnului Coelho, chiar dacă alţi colegi au făcut deja acest lucru.
În primul rând, principiul garantării unei abordări comune a regulamentelor care protejează copiii care trec graniţele noastre externe este extrem de binevenit.
În al doilea rând, principiul "un paşaport - o persoană” este important, deoarece leagă direct datele biometrice de deţinătorul documentului. Acest lucru elimină toate procedurile utilizate în prezent care permit adăugarea copiilor pe paşapoartele părinţilor. Această practică face mult mai dificilă şi lipsită de fiabilitate verificarea identităţii copilului, facilitând răpirea copiilor implicaţi în dispute şi comerţul şi exploatarea copiilor.
În al treilea rând, raportul prevede prezentarea de către Comisie a unui raport care va analiza fezabilitatea tehnică a utilizării amprentelor pentru a identifica copii care nu au împlinit 12 ani. Este extrem de important lucrul la ameliorarea sistemului şi la asigurarea fiabilităţii acestuia, în special pentru protecţia copilului.
Voi încheia spunând că, după părerea mea, va fi extrem de utilă pe viitor identificarea celor mai sofisticate, adecvate şi sigure metode tehnice de înregistrare şi, astfel, de certificare categorică a identităţii şi a vârstei unui copil cât mai repede posibil, dacă se poate chiar de la naştere.
în numele Grupului Verts/ALE. - Domnule preşedinte, mai întâi aş dori să-i mulţumesc domnului Coelho pentru activitatea sa excelentă. Deşi avem cu toţii opinii politice diferite, domnia sa a făcut tot posibilul pentru a se ajunge la un compromis.
Grupul Verts/ALE se opune vehement introducerii extensive a biometricii până când necesitatea acesteia va fi dovedită cu siguranţă absolută. Considerăm că aceasta are implicaţii cruciale în ceea ce priveşte siguranţa datelor cu caracter personal şi drepturile fundamentale. Am votat împotriva biometricii în cazul vizelor. Suntem de asemenea împotriva biometricii în cazul paşapoartelor europene. Vedem propunerea curentă ca pe o modalitate posibilă de stabilire a unor limite pentru amprentarea oamenilor pentru un document de călătorie. De aceea, suntem mulţumiţi că s-a ajuns la un compromis cu Comisia şi Consiliul, că a fost stabilită limita de vârstă de 12 ani pentru statele membre în care amprentarea copiilor nu are loc şi că a fost stabilită limita de vârstă de şase ani pentru alte state membre.
Accesul publicului la documentele Parlamentului European, ale Consiliului şi ale Comisiei (dezbatere)
Următorul punct pe ordinea de zi este raportul elaborat de domnul Cappato, în numele Comisiei pentru libertăţi civile, justiţie şi afaceri interne, referitor la accesul publicului la documentele Parlamentului European, ale Consiliului şi ale Comisiei [punerea în aplicare a Regulamentului (CE) nr. 1049/2001].
Domnule preşedinte, doamnelor şi domnilor, acesta este un report despre situaţia accesului public la documentele Uniunii Europene şi o oportunitate de a formula anumite sugestii. În scurtul timp pe care îl avem la dispoziţie, doresc să ridic trei probleme importante.
Prima se referă la Consiliu. Guvernele din cadrul Uniunii Europene se întrunesc în cadrul Consiliului cu puteri de legiferare, iar acesta, ca orice adunare cu puteri de legiferare, ar trebui să fie obligat să-şi facă publice lucrările şi deciziile. Doresc să subliniez acest lucru în mod special deoarece au fost depuse amendamente de către Grupul Partidului Popular European (Creştin-Democrat) şi al Democraţilor Europeni pentru un vot divizat asupra anumitor puncte. Sper ca voturile divizate să nu elimine părţi semnificative din raport. De exemplu, punctul 3 din raport solicită adoptarea de acţiuni ca urmare a hotărârii judecătoreşti pronunţate în cazul înaintat de Maurizio Turco, un membru al Parlamentului European din Partidul Radical, care a câştigat o cauză la Curtea de Justiţie privind publicarea deciziilor juridice luate de serviciile juridice ale instituţiilor europene şi privind obligaţia de a dezvălui identitatea membrilor delegaţiilor statelor membre în cadrul Consiliului. Avem dreptul să ştim cine votează în Consiliu şi cum. Sper, prin urmare, că nu va vota nimeni împotriva punctului 3 sau a punctului 9, care solicită informaţii despre ceea ce se întâmplă în cadrul Coreper, Comitetul Reprezentanţilor Permanenţi, şi solicită ca acesta să facă publice documentele întrunirilor sale şi să nu clasifice toate documentele privind politica internaţională ca documente diplomatice. Acest aspect este extrem de important!
Cealaltă problemă pe care doresc să o ridic se referă la Parlament, deoarece trebuie să fim primii care ne facem publică activitatea. Noi, italienii radicali, îl numim "registrul public al reprezentanţilor aleşi”, cu alte cuvinte un registru în care putem găsi toate informaţiile despre activităţile membrilor Parlamentului European: cine este prezent, cine este absent, cum votează şi, bineînţeles, cu cât sunt plătiţi. Aveţi grijă, totuşi, şi spun acest lucru pentru că o cerere a fost depusă pentru un vot divizat şi asupra punctului 5, ar fi o greşeală să credem că dacă menţinem o parte din aceste informaţii confidenţiale - mă adresez aici doamnei Cederschiöld, care ştiu că este preocupată de acest aspect - nu ne vom expune în realitate şi mai mult atacurilor agresive, demagogice, asupra membrilor Parlamentului European. Ştim că anumiţi colegi au filmat alţi membri ai Parlamentului European, spionându-şi deci colegii. Modul de rezolvare a acestui aspect este nu numai prin simpla împiedicare a acestuia, ci prin publicarea întregii noastre activităţi, zădărnicind planurile persoanelor care doresc să se uite pe gaura cheii şi difuzând activitatea comisiilor parlamentare, reuniunile şi toate procedurile acestui Parlament pe internet.
A treia problemă pe care doresc să o ridic se referă la formatele documentelor, deoarece Grupul PPE-DE a solicitat, de asemenea, un vot divizat asupra punctului 7 referitor la acest aspect. În acest punct, solicităm ca documentele să fie create, din punct de vedere tehnologic, utilizând procesoare de texte cu sursă deschisă, un multilingvism eficace şi tehnologii care permit persoanelor cu handicap să obţină acces la informaţii şi documente. Sper că nimeni din acest Parlament nu este împotriva accesului multilingv cu sursă deschisă, utilizând tehnologii care facilitează accesul peroanelor cu handicap, deoarece acesta este un aspect esenţial pentru o parte a cetăţenilor Uniunii Europene.
Ştim că s-a propus din partea Comisiei o reformă a regulamentelor noastre şi vom trata acest aspect în raportul Cashman, dar această hotărâre este prima noastră oportunitate de a stabili anumite puncte de referinţă pentru Parlament. Sper că oportunitatea nu va fi irosită şi că toate aspectele cruciale pe care m-am gândit să le menţionez în acest raport nu vor fi în zadar.
vicepreşedintă a Comisiei. -Domnule preşedinte, aş dori să încep mulţumindu-vă pentru un raport foarte bine redactat şi interesant şi felicit raportorul. Acest subiect este important şi preţios, în special în contextul revizuirii Regulamentului (CE) nr. 1049/2001 şi având în vedere modificările pe care Tratatul de la Lisabona - dacă intră în vigoare - le va aduce în ceea ce priveşte aceste aspecte importante.
Raportul se referă în principiu la punerea în aplicare a Regulamentului 1049/2001 şi, de aceea, permiteţi-mi să încep reamintind unul dintre elementele pozitive ale punerii în aplicare a acestui regulament, deoarece, după cum arată datele cantitative şi după cum recunoaşte raportul Parlamentului, instituţiile Uniunii Europene au acordat accesul la un număr mai mare de documente, înregistrând în acelaşi timp o reducere a numărului şi a ratei de respingere.
Ne angajăm să sporim în continuare transparenţa şi deschiderea. Bineînţeles, anumite recomandări din raport merg mult mai departe de aplicarea Regulamentului 1049/2001 în 2006 şi unele dintre acestea nu sunt legate direct de activităţile Comisiei, după cum tocmai s-a spus.
Raportul se referă la un număr de aspecte referitoare la deschiderea şi comunicarea cu cetăţenii şi salut în special acest lucru ca o contribuţie valoroasă la reflecţia generală asupra transparenţei, comunicării şi sferei de acoperire.
Permiteţi-mi să menţionez pe scurt câteva dintre recomandările şi principiile care stau la baza acestora, deoarece ele merită să fie luate în considerare.
În ceea ce priveşte cauza Turco, vă asigur că această hotărâre judecătorească este luată pe deplin în considerare de Comisie. După cum s-a menţionat, se referă în principal la nevoia unei deschideri mai mari în ceea ce priveşte acţiunea Consiliului în capacitatea sa legislativă, dar se aplică şi Comisiei şi tuturor instituţiilor, iar Comisia se asigură că fiecare solicitare de acces este evaluată cu atenţie de la caz la caz în funcţie de parametrii stabiliţi de Curtea de Justiţie.
În al doilea rând, propunerea de a stabili reguli comune privind procedurile administrative necesită mai multă reflecţie, deoarece multe dintre aceste proceduri sunt foarte specifice ca natură şi, în anumite cazuri, unice pentru fiecare instituţie. Aceasta înseamnă că vom avea nevoie de mai mult timp pentru a vedea cum se poate realiza acest lucru.
Recomandarea de a fuziona Regulamentul nr. 1049/2001 şi Regulamentul (CEE, Euratom) nr. 354/83 privind deschiderea arhivelor istorice este destul de complexă dintr-un motiv special, întrucât articolul 255 din Tratatul CE şi Regulamentul (CE) nr. 1049/2001 nu se aplică tuturor instituţiilor şi organismelor. Acest lucru s-ar putea schimba de asemenea dacă şi când Tratatul de la Lisabona intră în vigoare, deoarece prin acesta se va extinde dreptul de acces la documente către toate instituţiile şi organismele. De aceea nu este atât de uşor să fie fuzionate aceste două regulamente, sfera lor de acoperire fiind diferită.
La remarca critică a ombudsmanului cu privire la registrele publice ale Comisiei, aş dori să vă asigur că luăm această remarcă în serios. După cum ştiţi, avem un registru public de documente care este în funcţiune din iunie 2002 şi, de atunci, Comisia a creat şi un registru dedicat procedurilor de comitologie şi un registru privind grupurile de experţi. Facem întotdeauna tot ce ne stă în putinţă pentru a ne moderniza sistemele interne de IT.
Acest lucru, din nefericire, nu se va întâmpla peste noapte, întrucât necesită multă muncă. Avem întotdeauna în vedere necesitatea de a mări acoperirea registrului public şi sper că îmi cunoaşteţi şi angajamentul personal în acest sens. Recunoaştem că încă mai trebuie să extindem acoperirea registrelor noastre publice şi ne confirmăm angajamentul de a dezvolta registrele publice în sensul unei mai mari transparenţe.
Rezoluţia vizată se referă la aspectele gestionării documentelor, la un portal comun şi la proiectul Trans-Jai. Comisia sprijină ideea creării unui portal comun pentru a facilita accesul cetăţenilor la documentele legislative. Cred că acest lucru ar implica o metodologie comună şi trebuie să studiem toate consecinţele practice ale acesteia asupra identificării şi referinţelor documentelor. Am dori să vedem un portal care să implice disponibilitatea completă a documentelor publice pentru fiecare instituţie, prin urmare suntem gata să lucrăm împreună cu dumneavoastră în acest sens.
În ceea ce priveşte proiectul Trans-Jai, revin la ceea ce am spus într-un răspuns în octombrie, şi anume că se aşteaptă deschiderea acestuia pentru publicul larg în anul 2010.
Permiteţi-mi, de asemenea, să comentez aspectul schimbului de informaţii între instituţii. Înţeleg ceea ce se doreşte aici şi ceea ce urmăriţi, dar aş dori să vă reamintesc că între instituţiile noastre am stabilit deja o metodă de lucru în ceea ce priveşte schimbul de informaţii confidenţiale deţinute de Comisie şi aceasta este reglementată în una dintre anexele la acordul-cadru. Ar trebui de asemenea să avem în vedere că problema schimbului de informaţii între instituţii nu se referă la accesul public şi considerăm că acest aspect ar trebui tratat separat, după cum se întâmplă în prezent.
Acest raport şi această dezbatere constituie, de asemenea, contribuţii apreciate şi de valoare pentru un alt moment când le putem discuta la o scară mai largă. Sunt recunoscătoare pentru eforturile Parlamentului de a menţine aspectul transparenţei şi al deschiderii pe poziţii prioritare ale agendei Uniunii Europene. Vom reveni la multe dintre aceste aspecte în viitorul foarte apropiat, de exemplu în timpul reuniunii mixte a Comisiei pentru libertăţi civile, justiţie şi afaceri interne cu parlamentul ceh de săptămâna viitoare, la care voi avea plăcerea să particip şi apoi în doar câteva săptămâni, când vom trata aspectul important al revizuirii Regulamentului 1049/2001.
Consider că discuţiile nu trebuie să se încheie aici. Trebuie să fim deschişi în ceea ce priveşte transparenţa şi să ne gândim la ceea ce putem face în mod proactiv în afara cadrului legislaţiei formale, ca de exemplu ameliorarea registrelor, o mai mare uşurinţă de utilizare şi accesibilitate, diseminarea activă şi publicarea mai rapidă a documentelor. Ceea ce am făcut personal anul trecut a fost publicarea registrului corespondenţei mele personale direct pe web. Sunt sigur că şi dumneavoastră aveţi idei şi exemple similare în legătură cu ce se poate face dacă există voinţă în acest sens. Prin urmare, haideţi să facem acest lucru.
Domnule preşedinte, domnule Cappato, raportul dumneavoastră este plin de intenţii bune, dovada cea mai clară a acestora fiind faptul că nu a fost considerată necesară nicio modificare a acestuia de către Comisia pentru libertăţi civile, justiţie şi afaceri interne.
Dumneavoastră aţi introdus 18 amendamente la propriul raport. Aceste amendamente au dat raportului o latură radicală - ca să mă exprim în termeni generali - şi m-au făcut să am îndoieli foarte serioase.
Aş diviza în patru grupuri diferite amendamentele propuse de dumneavoastră - amendamente propuse de dumneavoastră înşivă, aş dori să subliniez - la un raport care iniţial a primit sprijinul tuturor grupurilor. Mai întâi, unele dintre acestea sunt imposibile; faceţi nişte sugestii care sunt imposibile. De exemplu, domnule Cappato, unele dintre sugestiile dumneavoastră nu au nicio bază juridică încă: până la intrarea în vigoare a Tratatului de la Lisabona, va fi imposibilă armonizarea regulilor diferitelor instituţii. Comisarul Wallström tocmai a spus ceva similar. De asemenea, solicitaţi ca anul 2009 să fie declarat Anul European al Transparenţei, dar aţi întârziat, nu mai este timp. Unele dintre sugestiile dumneavoastră sunt prin urmare imposibile.
În al doilea rând, unele dintre sugestiile dumneavoastră nu sunt recomandabile. De exemplu, solicitaţi transparenţă la reuniunile grupurilor politice. Acest lucru nu va funcţiona. Există nevoia de confidenţialitate, deoarece confidenţialitatea este un bun politic. Dacă doresc să nu fiu de acord cu partidul meu şi să-mi menţin opoziţia, vreau să fac acest lucru în spatele uşilor închise: aceasta nu înseamnă lipsă de transparenţă. Trebuie să existe transparenţă în cadrul organismelor publice, dar nu în cadrul partidelor, confidenţialitatea dezbaterilor acestora trebuind garantată. Prin urmare, nu pot fi de acord cu dumneavoastră asupra acestui punct.
Câteva dintre celelalte afirmaţii ale dumneavoastră, domnule Cappato, sunt incorecte. De exemplu, afirmaţi că 90% din activitatea legislativă este realizată prin intermediul comitologiei. Aceasta este o exagerare îndrăzneaţă, domnule Cappato. În plus, comitologia are standardele sale proprii de transparenţă implicită. Dacă introducem mai multe mecanisme, mai multă birocraţie şi mai multe controale, vom obţine exact opusul a ceea ce dorim să realizăm: transparenţa, care este strâns legată de simplitate.
În cele din urmă - înainte ca Preşedintele să mă avertizeze, deoarece mă apropii deja de finalul timpului care mi-a fost alocat - unele dintre sugestiile dumneavoastră nu sunt necesare. De exemplu, înţeleg că este de-a dreptul minunat şi atractiv pentru opinia publică să se vorbească despre transparenţa activităţilor membrilor, pentru a putea vedea dacă participă la şedinţele plenare. Se poate vedea deja acest lucru, domnule Cappato. Se poate vedea, de asemenea, dacă aceştia participă la reuniunile comisiilor; există procese-verbale pentru fiecare reuniune, la care toţi cetăţenii au acces. Indemnizaţiile membrilor Parlamentului European sunt de asemenea publice. Cu alte cuvinte, este perfect posibil ca cetăţenii să obţină acces la aceste informaţii.
Înţeleg, prin urmare, că este minunat din perspectiva opiniei publice şi dă bine să susţinem transparenţa, dar trebuie să vă daţi seama că aceasta înseamnă asigurarea faptului că lucrurile sunt văzute exact cum sunt în realitate şi în cazul în care contribuim la distorsionarea modului în care sunt văzute lucrurile, domnule Cappato, nu contribuim la transparenţă. Vă mulţumesc pentru generozitate, domnule Preşedinte.
în numele Grupului PSE. - Domnule preşedinte, mulţumesc, Marco, pentru un raport foarte bun, dar, din nefericire, trebuie să fiu de acord cu alte persoane din acest Parlament că ai depăşit competenţele existente - şi ştiu de ce.
Contractele de achiziţii publice în domeniile apărării şi securităţii (dezbatere)
Următorul punct pe ordinea de zi este raportul elaborat de dl Lambsdorff, în numele Comisiei pentru piaţa internă şi protecţia consumatorilor, referitor la propunerea de directivă a Parlamentului European şi a Consiliului privind coordonarea procedurilor de atribuire a anumitor contracte de achiziţii publice de lucrări, de bunuri şi de servicii în domeniile apărării şi securităţii - C6-0467/2007 -.
Domnule preşedinte, doamnelor şi domnilor, în lumea întreagă există în prezent 13 misiuni UE care contribuie la promovarea păcii şi stabilităţii. Nouă misiuni şi-au încetat deja activitatea. În multe din aceste operaţiuni, forţele armate din statele membre, care adesea includ ofiţeri de poliţie, intervin în medii dificile. În acelaşi timp, ştim cu toţii că există în continuare multe zone de conflict, fiind mai probabil ca solicitările pentru intervenţii europene pe plan internaţional să crească, nu să se reducă; din nefericire, ştim şi că noi, europenii, rareori ne aflăm într-o situaţie care să ne permită desfăşurarea misiunilor aşa cum ar trebui de fapt, adică având la dispoziţie echipamente optime şi în condiţii de interoperabilitate şi redizlocare strategică. Trebuie să obţinem toate acestea; este o datorie faţă de soldaţii şi agenţii noştri de poliţie care participă la operaţiuni în lumea întreagă. Totuşi, acest obiectiv este încă departe de a fi realizat.
Unul dintre motive ar fi piaţa fragmentată a echipamentelor de apărare. Cele 27 de state membre sunt angajate în 89 de programe de cercetare, unele din acestea chiar identice. În SUA există doar 29. Cooperarea dintre statele membre este insuficientă în ceea ce priveşte dezvoltarea de produse. Sunt preferaţi aşa-numiţii furnizori tradiţionali în locul celor netradiţionali, dar poate mai eficienţi, şi dorim ca acest lucru să se schimbe.
Bunuri şi servicii în valoare de circa 91 de miliarde EUR sunt achiziţionate anual pe piaţa europeană a echipamentelor de apărare. Din acestea, în medie, doar 13% sunt oferite spre licitaţie la nivel european. În partea de jos a clasamentului, în cazul acesta, aş putea adăuga, se află Germania, cu doar circa 2%. Rezultatul este că piaţa internă a produselor din domeniul apărării nu funcţionează. Multe inovaţii importante din această industrie de înaltă tehnologie nu se pot folosi, forţele armate nu dispun de cele mai performante echipamente, iar banii contribuabililor sunt risipiţi. Ca urmare, produsele inovatoare din domeniul apărării devin din ce în ce mai scumpe, în timp ce bugetul apărării rămâne acelaşi sau chiar este redus. În această situaţie, se vede clar că nu este vorba despre majorarea cheltuielilor pentru armament, ci despre cheltuirea mai înţeleaptă a fondurilor existente. Aceasta este soluţia. Este datoria noastră faţă de contribuabili.
Aşadar, într-un raport din 2005, acest Parlament a invitat Comisia să prezinte o directivă privind acest sector. Comisia a prezentat o astfel de directivă, de comun acord cu Parlamentul şi Consiliul. A fost important pentru noi, dar şi pentru mine, ca raportor, că preşedintele Sarkozy a menţionat explicit piaţa europeană a echipamentelor de apărare în discursul domniei dale despre priorităţile preşedinţiei franceze. Prin aceasta, a devenit clar că Parlamentul, Consiliul şi Comisia vor colabora în acest sens, unindu-şi eforturile. Acordul în primă lectură este rezultatul acestei voinţe politice comune. Mâine, sperăm că împreună vom stabili bazele unui nou cadru juridic european, care va asigura o reală deschidere a pieţei şi o mai mare transparenţă şi concurenţă în ceea ce priveşte achiziţionarea.
De asemenea, trebuie să privim această directivă în context. În luna decembrie, am adoptat cu succes Directiva privind transferul produselor din domeniul apărării în interiorul Comunităţii. Directiva supusă dezbaterii astăzi este al doilea element esenţial al pachetului legislativ privind echipamentele de apărare europene. Deşi cele două directive sunt teoretic independente, în practică se completează reciproc. Acesta este un alt motiv pentru care mâine este foarte importantă finalizarea pachetului legislativ privind echipamentele de apărare. În mod evident, acesta nu va revoluţiona piaţa peste noapte, însă este un pas important în direcţia cea bună, contribuind la un progres substanţial al politicii europene în domeniile securităţii şi apărării.
Aş dori să le mulţumesc sincer colegilor mei, raportorii alternativi Charlotte Cederschiöld, Barbara Weiler şi Gisela Kallenbach, pentru cooperarea acestora loială, uneori critică, dar întotdeauna constructivă. De asemenea, doresc să adresez mulţumiri Consiliului şi Comisiei. Toţi cei implicaţi au dat dovadă de o îmbinare uimitoare de voinţă politică, profesionalism şi disponibilitate de compromis.
Cu toţii avem faţă de cetăţeni datoria de a adopta politici constructive pentru Europa. Sper că mâine vom îndeplini această obligaţie, în sfera competenţei noastre, prin adoptarea acestui pachet. Ca o paranteză, ar fi trebuit ca această dezbatere să aibă loc la Bruxelles, nu la Strasbourg. Vă mulţumesc.
membru al Comisiei. -Domnule preşedinte, mai întâi, aş dori să prezint scuze pentru vocea mea slabă, datorită unei răceli foarte puternice.
Sunteţi pe punctul de a vota propunerea de directivă privind achiziţionarea de echipamente din domeniile apărării şi securităţii, depusă de către Comisie în decembrie 2007, ca parte integrantă a pachetului de măsuri în domeniul apărării. Această propunere este un important pas înainte pentru stabilirea unei pieţe comune europene a apărării, ceea ce reprezintă o contribuţie la politica de securitate şi apărare a Uniunii. Cu alte cuvinte, această directivă este un instrument politic extrem de important, care va contribui la consolidarea capacităţilor de apărare ale Europei, la eficientizarea cheltuielilor publice şi la întărirea securităţii cetăţenilor noştri.
Procesul de negociere asupra propunerii a beneficiat de o strânsă cooperare între Parlament, Consiliu şi Comisie. Aşadar, aş dori să îi adresez calde mulţumiri raportorului, dl Lambsdorff, pentru activitatea sa intensă şi eficientă în vederea realizării acestui acord cu Consiliul în primă lectură. Aş dori să le mulţumesc şi raportorilor alternativi pentru cooperarea lor constructivă. De asemenea, aş dori să felicit atât preşedinţia franceză, cât şi pe cea slovenă, pentru felul în care au coordonat cu succes negocierile în Consiliu. În cele din urmă, aş dori să mulţumesc preşedinţiei cehe pentru angajamentul de a finaliza acest dosar.
Comisia salută textul pe care îl dezbatem acum. Noua directivă este adaptată achiziţiilor din domeniile apărării şi securităţii. Acesta va oferi autorităţilor contractante flexibilitatea necesară pentru negocierea contractelor care sunt adesea deosebit de complexe şi delicate. De asemenea, le va permite să invoce clauze specifice de securitate pentru a proteja informaţii clasificate şi să asigure securitatea aprovizionării. Directiva devine astfel un instrument de care statele membre se pot folosi pentru achiziţiile publice în domeniul apărării fără a-şi pune în pericol interesele de securitate.
Noua directivă se va aplica şi în cazul achiziţiilor sensibile în domeniul securităţii nemilitare. Această abordare este în concordanţă cu mediul strategic actual, în care ameninţările transnaţionale şi noile tehnologii au estompat limita dintre securitatea militară şi nemilitară, internă şi externă. Achiziţiile publice nu pot trece cu vederea aceste evoluţii: în situaţiile în care, de exemplu, echipamentele pentru forţele de poliţie au caracteristici similare celor din domeniul apărării, este logic să se aplice aceleaşi reguli de achiziţie.
Toate acestea vor aduce avantaje importante: noua directivă va permite statelor membre să limiteze recurgerea la derogarea prevăzută de articolul 296 din Tratatul CE la cazuri excepţionale. Astfel, principiile pieţei interne se vor aplica, cel puţin, unor părţi importante din pieţele de apărare şi securitate din Europa. Norme corecte şi transparente privind achiziţiile se vor aplica în întreaga Uniune, permiţând companiilor să liciteze mai uşor în alte state membre. Industriile europene vor beneficia de o piaţă "internă” mult mai amplă, cu campanii de producţie mai lungi şi economii de scară. La rândul său, acest lucru va diminua costurile, conducând la reducerea preţurilor.
În cele din urmă, vom obţine o mai mare deschidere a pieţelor, în beneficiul tuturor: industriile vor deveni mai competitive, forţele armate vor valorifica mai bine fondurile, iar contribuabilii vor beneficia de o eficienţă sporită în cheltuielile publice. Acesta este, de asemenea, rezultatul activităţii şi efortului dumneavoastră. Aşadar, permiteţi-mi să vă mulţumesc şi să vă felicit încă o dată.
Domnule preşedinte, o piaţă europeană a produselor din domeniul apărării nu se poate crea peste noapte; totuşi, raportorul a stabilit o cooperare bazată pe încredere, care ne-a permis, împreună cu Consiliul, şi în special cu Comisia, să facem un prim pas foarte important. De acum, produsele din domeniul apărării vor respecta în mod clar regulile de bază ale pieţei interne, ceea ce ar trebui să contribuie la reducerea preţurilor. Odată cu sporirea deschiderii pieţei, sporeşte şi competitivitatea europeană şi eficienţa producţiei de echipamente.
Guvernul francez merită, de asemenea, aprecieri pozitive pentru rolul său constructiv, însă raportorul, dl Lambsdorff, a fost, desigur, cel mai important contribuitor. As dori să adresez mulţumiri, de asemenea, industriei apărării pentru contribuţia valoroasă care a sporit flexibilitatea. Multe elemente din Directiva din 2004 privind achiziţiile au fost menţinute. În acelaşi timp, sunt respectate interesele de securitate naţională şi condiţiile speciale de aprovizionare şi protecţia informaţiilor, de exemplu. Aplicarea articolului 296 este în continuare prevăzută de actuala legislaţie, însă abuzul este limitat. Şi acest lucru ar trebui apreciat de industrie, care, desigur, va continua să îşi exercite influenţa asupra aplicării directivei, precum şi asupra dezvoltării de noi practici.
În Parlament, suntem mulţumiţi de modul în care Consiliul a venit în întâmpinarea propunerii noastre referitoare la valorile limită şi transparenţa, pentru a da doar câteva exemple din numeroasele succese ale Parlamentului European, ale Comisiei pentru piaţa internă şi protecţia consumatorilor şi ale raportorului. Personal, sunt mulţumită că a fost posibilă rezolvarea aspectelor celor mai controversate referitoare la legislaţia CE în vigoare. Dacă Parlamentul, după cum sper şi cred, va acorda un sprijin larg acestui raport, atunci se va face un pas important şi logic în direcţia cea bună.
Sincere mulţumiri tuturor colegilor deputaţi şi altor părţi interesate care au contribuit la acest proces constructiv şi entuziasmant.
Domnule preşedinte, domnule comisar, doamnelor şi domnilor, la sfârşitul anului trecut au apărut în presă unele titluri remarcabile, afirmând că "lumea se reînarmează”, "comerţul cu arme înfloreşte”, "industria echipamentelor pentru apărare - preţuri ridicate, lipsă de concurenţă”, discutând şi despre cazuri de corupţie în Germania şi în alte ţări ale Uniunii Europene. Noi, social-democraţii, suntem absolut împotriva acestui fel de cursă pentru înarmare, a acestei creşteri a fluxului de armament, precum şi a atitudinii laissez-faire faţă de corupţie. Suntem de acord cu colegii noştri naţionali asupra acestui aspect.
Obiectivele pachetului legislativ, cu aceste două directive privind transferul şi achiziţia pe care le dezbatem astăzi, vor garanta că nu este vorba doar de competitivitate, ci şi de stoparea cheltuirii ineficiente a banilor contribuabililor pentru producerea de echipamente de apărare şi de prevenirea corupţiei. Aceste motive sunt suficient de întemeiate pentru ca social-democraţii să accepte rezultatul.
Va exista un cadru juridic european de atribuire a contractelor de achiziţii publice de bunuri şi servicii în domeniile apărării şi securităţii, va exista o cooperare mai strânsă între statele membre, altfel spus, nu vor mai fi suprapuneri inutile, companiile de arme nu vor putea înşela statele, iar în ansamblu va exista mai multă concurenţă şi mai puţine excepţii în temeiul articolului 296.
Pentru noi, deputaţii, pentru toate grupurile, cred, a fost important să introducem Directiva privind căile de atac, adică directiva pregătită de dl Fruteau. Pentru Consiliu, nu a fost chiar atât de limpede. Pentru noi a fost important să se prevadă sancţiuni în caz de corupţie, mergând până la excluderea din contracte. Cred că este o noutate pentru această industrie, care a fost răsfăţată până acum.
Totuşi, a fost, de asemenea, important pentru noi ca rezultatele să fie viabile în toate cele 27 de state membre. Chiar dacă numai şase sau şapte dintre acestea produc arme pe cont propriu, iar alte câteva participă la comerţ, este important ca toate cele 27 de state să ne urmeze. Am reuşit să atingem acest obiectiv. Nu sunt sigură dacă totul va merge precum ne imaginăm şi, prin urmare, am introdus menţiunea că Parlamentul doreşte să aibă în continuare un anumit control. Dorim să fim informaţi, nu doar în mod automat de către Comisie, ci să primim informaţii despre rezultatele şi transpunerea acestui pachet de directive.
În viitor, când piaţa internă europeană va fi şi mai consolidată, dobândind puteri europene, după cum are în vedere dl Sarkozy, atunci, Parlamentul European, în calitate de instituţie aleasă a Europei, va trebui să se implice în desfăşurarea unui veritabil control, care există deja în parlamentele naţionale, însă nu şi în Parlamentul European. În orice caz, aceasta este o sarcină pentru viitor. În Germania, de exemplu, am avut de suferit datorită producerii de echipamente de apărare şi creşterii preţurilor. Proiectul nostru, Eurofighter, este extraordinar de scump, poate chiar cel mai scump, şi sunt convinsă că fiecare stat membru are experienţe similare.
În cele din urmă, nu simt nevoia să adresez mulţumiri. Cooperarea a fost constructivă şi rezultatele sunt, mai presus de toate, semnificative. Cu toate acestea, aş dori să afirm deschis că procedura parlamentară a fost intolerabilă. Parlamentul nu ar trebui să aibă ca obiect de activitate ajungerea la compromisuri cu Consiliul şi Comisia în primă lectură. De aceea, această procedură trebuie să fie o excepţie absolută în viitor. De fapt, ea nu a fost necesară pentru acest pachet legislativ. Ar trebui să ne apărăm opiniile şi, imediat după vot, să eliminăm acest tip de procedură pentru activitatea neparlamentară.
în numele Grupului ALDE. - Domnule preşedinte, aş dori, mai întâi, să-l felicit pe colegul meu, dl Lambsdorff, pentru raportul său excelent. Ştiu că s-a dedicat acestui proiect foarte important. Cred că este crucial să se creeze o piaţă comună a armamentului şi să se stabilească un cadru juridic în acest sens pentru a dezvolta în continuare politica europeană de securitate şi apărare (PESA).
De asemenea, consider că este o realizare importantă faptul că principiile tratatului, în special transparenţa, nediscriminarea şi deschiderea, vor fi aplicate pe piaţa securităţii şi apărării; după cum s-a afirmat deja, acest lucru va avea ca rezultat îmbunătăţirea eficienţei cheltuielilor în domeniul apărării.
Propunerea Comisiei, precum şi raportul dlui Lambsdorff au reuşit să stabilească un set de norme privind contractele de achiziţii în domeniile securităţii şi apărării, care permit funcţionarea corespunzătoare a pieţei comune de armament.
Având în vedere recentele serbări ce au marcat cea de-a zecea aniversare a adoptării euro, poate Comisia să comenteze în legătură cu principalele lecţii învăţate din punct de vedere al coordonării politicii fiscale în zona euro, în special având în vedere recenta criză financiară şi economică?
membru al Comisiei. -Deşi experienţele de coordonare bugetară au fost în general pozitive, se pot trage o serie de învăţăminte. Analiza primilor zece ani susţine ideea de creştere a eficacităţii supravegherii bugetare în perioadele favorabile. De asemenea, evidenţiază necesitatea de a soluţiona probleme mai diversificate, ce pot afecta stabilitatea macroeconomică a unui stat membru şi funcţionarea uniunii economice şi monetare în ansamblu.
Coordonarea politicilor fiscale ar trebui să îndrume mai bine comportamentul bugetar naţional la nivelul întregului ciclu - atât în perioadele favorabile, cât şi în cele nefavorabile. Trebuie monitorizată mai atent evoluţia datoriei publice şi trebuie consolidate obiectivele bugetare pe termen mediu, pentru soluţionarea obligaţiilor implicite. Toate aceste tipuri de evoluţii implică o supraveghere bugetară sporită.
Supravegherea trebuie, însă, sporită, şi pentru a se ţine cont de evoluţiile din statele membre ce pot afecta durabilitatea bugetară, precum creşterea deficitelor de cont curent, divergenţele inflaţionale persistente, divergenţele persistente în evoluţia costurilor unitare cu forţa de muncă sau direcţiile de creştere neechilibrată.
Supravegherea trebuie să se bazeze pe instrumentele existente. Instrumentele cheie pentru supravegherea politicilor fiscale şi pentru coordonarea politicilor economice sunt precizate în mod clar în tratat şi în Pactul de stabilitate şi de creştere.
Recenta adoptare a planului european de relansare economică de către Comisie pe 26 noiembrie anul trecut este un eveniment de pionierat în ceea ce priveşte guvernarea şi coordonarea bugetară.
Acesta evidenţiază rolul catalizator al Comisiei în ceea ce priveşte politicile de stabilizare economică de urgenţă pe termen scurt. Pe baza propriei noastre evaluări economice, Comisia a elaborat rapid un răspuns economic cuantificat şi bine susţinut pentru recesiunea economică. Acţiunea rapidă a Comisiei este un răspuns la pericolele clare ale politicilor economice naţionale, mai cuprinzătoare decât oricând, la această răscruce de drumuri.
Planul de relansare recunoaşte separarea inerentă a sarcinilor integrate în cadrul de politică economică al UE. Din moment ce statele membre sunt responsabile pentru politica bugetară, Comisia stabileşte un obiectiv global pentru stimularea fiscală suplimentară, luând în calcul volumul necesar pentru impulsionarea economiei UE la nivel global.
Statele membre îşi pot stabili în mod liber dimensiunea şi structura stimulentelor fiscale proprii. Apar provocări în materie de coordonare şi supraveghere a punerii în aplicare a măsurilor naţionale. Comisia şi Consiliul ECOFIN vor monitoriza împreună punerea în aplicare a măsurilor naţionale, în conformitate cu principiile prevăzute în planul de relansare.
Privind înainte, o implementare judicioasă a cadrului de supraveghere fiscală va stabiliza aşteptările privind viitoarele evoluţii fiscale. Aceasta va asigura păstrarea poziţiilor durabile, împreună cu consolidarea cadrelor şi reglementărilor bugetare naţionale şi cu punerea în aplicare a reformelor ce stopează creşterea cheltuielilor pentru vârsta a treia.
Vor fi limitate, deci, efecte adverse ale aşteptărilor de creştere a deficitelor şi datoriilor privind primele de risc şi consumul şi investiţiile private.
Domnule comisar, apreciez foarte mult răspunsul dvs. Având în vedere că avem o politică monetară comună, dar ţinând cont şi de problemele curente, vedeţi un rol sporit pentru Eurogrup, respectând, însă, politicile fiscale din statele individuale? Consideraţi că punerea în aplicare sau adoptarea Tratatului de la Lisabona va afecta în vreun fel acest domeniu în ceea ce priveşte impozitarea? Consider că este important să colaborăm. Ce noi moduri de stimulare a economiilor statelor UE aveţi în vedere?
membru al Comisiei. -Care este rolul Eurogrupului? După cum ştiţi, Eurogrupul este în prezent un organism informal şi va rămâne aşa şi după intrarea în vigoare a Tratatului de la Lisabona. Astfel, Eurogrupul nu poate adopta decizii formale, chiar dacă acestea se referă doar la membrii zonei euro ce fac parte din Consiliul Ecofin.
În ultimii trei sau patru ani, de la începutul preşedinţiei lui Jean-Claude Juncker, respectiv din ianuarie 2005, Eurogrupul a îmbunătăţit conţinutul agendei de discuţii. Membrii Eurogrupului, împreună cu Comisia şi BCE, discută această supraveghere bugetară accentuată şi supravegherea economică mai cuprinzătoare pe care le-am menţionat în observaţiile mele introductive. Eurogrupul discută frecvent şi alte probleme privind rolul extern al euro şi dimensiunea externă a zonei euro.
Problemele fiscale, după cum ştiţi foarte bine, sunt un subiect extrem de delicat. În conformitate cu prezentul tratat, dar şi conform Tratatului de la Lisabona în viitor, deciziile fiscale necesită unanimitate la nivelul UE şi eu nu prevăd niciun fel de modificări în cadrul de luare a deciziilor în viitorul apropiat.
(DE) Stimate comisar, mă interesează următoarea problemă. În ultimii zece ani, Eurogrupul a înregistrat un succes imens şi, în special în timpul celei mai recente crize, şi alte ţări şi-au exprimat dorinţa de a se alătura grupului. Comisia se gândeşte deja ce state pot deveni membre în viitor? Există alte ţări interesate să se alăture zonei euro pentru că au înţeles că merită să fie membre?
(SV) Mai întâi, aş dori să adresez următoarea întrebare: dacă succesul din ultimii zece ani a fost atât de mare, de ce Italia şi Grecia, spre exemplu, au o rată a bonurilor de trezorerie cu câteva procente mai mare decât cea a Germaniei?
În al doilea rând, de ce rata dobânzii pe zece ani în Suedia este cu 0,4% mai mică decât cea a Germaniei, iar cea a Finlandei, cu 0,6% mai mare, când ambele sunt ţări bine gestionate?
membru al Comisiei. -După cum ştiţi, Slovacia s-a alăturat zonei euro în acest an, la 1 ianuarie, deci în prezent 16 din cele 27 de state membre ale UE participă complet la UEM şi au aceeaşi monedă. Cine va urma? Nu este de competenţa Comisiei să răspundă la această întrebare. Candidaţii ce doresc să se alăture zonei euro trebuie să solicite acest lucru. În prezent, ştim ce state membre UE doresc să se alăture zonei euro cât mai curând, însă, din păcate, ele nu îndeplinesc toate criteriile cerute de tratat - statele baltice, Ungaria şi altele - şi ştim că există două state membre ale UE, respectiv Marea Britanie şi Danemarca, ce deţin o clauză de neparticipare care le permite să fie excluse de la responsabilitatea tuturor statelor membre de a se pregăti şi de a-şi pregăti economiile pentru a se alătura într-o zi zonei euro.
Nu ştiu ce stat se va alătura primul zonei euro, după Slovacia. Poate unul din cele două state membre cu clauză de neparticipare. Este posibil ca în următoarele luni, Danemarca, de exemplu, să decidă renunţarea la clauza de neparticipare şi să solicite să se alăture zonei euro. De fapt, Danemarca îndeplineşte toate criteriile pentru a se alătura zonei euro conform tratatului, însă acest lucru trebuie decis de autorităţile daneze, de parlamentul danez şi, poate, de cetăţenii danezi într-un referendum.
În această dimineaţă sărbătorim cea de-a zecea aniversare a euro. Sunt sigur că în următorii zece ani toate - sau aproape toate - statele membre ale UE se vor alătura zonei euro, deoarece, în această dificilă perioadă de criză economică, au crescut considerabil avantajele de a fi membru al zonei euro. Cei care nu s-au alăturat încă zonei euro îşi dau seama că avantajele sunt mult mai mari şi mult mai importante decât responsabilităţile sau dificultăţile cu care se vor confrunta în calitate de membri ai zonei euro.
În ceea ce priveşte observaţiile dvs., în locul dvs. nu aş argumenta împotriva zonei euro din punctul de vedere al ratelor dobânzii. Vedeţi ce s-a întâmplat cu rata dobânzii din Danemarca în această perioadă de criză. Danemarca nu este membră a zonei euro, însă moneda ei este corelată cu euro, iar banca centrală din acest stat urmează îndeaproape deciziile Băncii Centrale Europene. Pieţele nu recompensează statele din afara zonei euro. Din contră, le impun prime de risc mai ridicate.
Conform unui document de lucru al Comisiei din 21 noiembrie 2008 privind monitorizarea tendinţelor preţurilor, anexat la comunicarea privind preţurile alimentelor în Europa (p. 9), între octombrie 2007 şi octombrie 2008 preţul untului pe piaţa UE s-a redus cu 30%, în timp ce preţul laptelui praf a scăzut cu 40%. Ambele preţuri par, deci, să coboare fără încetare, către nivelurile de intervenţie.
Comisia crede că, având în vedere aceste tendinţe ale pieţei, conţinutul propunerii sale elaborate acum un an în legătură cu creşterea cotelor de lapte, aprobată de Parlament şi Consiliu, trebuie menţinută nemodificată?
Următorul punct pe ordinea de zi este declaraţia Comisiei asupra pachetului privind produsele farmaceutice.
Doamnă preşedintă, doamnelor şi domnilor, propunerile privind aşa-zisul pachet farmaceutic pe care le prezint în această seară, la solicitarea Parlamentului, au o temă comună. Intenţia pachetului este să consolideze drepturile, necesităţile şi interesele pacienţilor din sistemele noastre sanitare.
Din punctul nostru de vedere, pacienţii nu sunt doar subiectul serviciilor disponibile din partea furnizorilor de îngrijiri medicale sau subiectul intereselor financiare ale industriei farmaceutice. Pacienţii sunt cetăţeni responsabili pentru care sănătatea este bunul cel mai de preţ şi care au dreptul să beneficieze de cele mai bune şi mai sigure tratamente şi medicamente. Pacienţii fac obiectul politicii sanitare.
Totuşi, sănătatea sau refacerea sănătăţii nu este doar un drept. Aceasta implică, de asemenea, o obligaţie de a se îngriji mâncând sănătos, având un stil de viaţă sănătos şi jucând un rol activ în tratamentul pe care-l urmează, dacă este necesar un tratament.
Propunerea noastră pentru monitorizarea mai eficientă a efectelor reale ale medicamentelor aprobate, de exemplu, presupune acest tip de implicare activă din partea pacienţilor. Dacă pacienţii nu notifică autorităţile cu privire la anomalii legate de medicamentele pe care le-au luat, procesul de monitorizare va fi o pierdere de timp.
Aceasta se aplică, de asemenea, şi în cazul medicamentelor contrafăcute. Pacienţii pot şi trebuie, în viitor, să se asigure că nu iau medicamente false, verificând dacă toate caracteristicile de siguranţă care vor fi necesare pe ambalajele viitoare figurează în realitate la locul potrivit. Dacă suntem convinşi că pacienţii activi, informaţi joacă un rol esenţial în îngrijirea sănătăţii, în monitorizarea medicamentelor şi în prevenirea răspândirii contrafacerilor, este greu de înţeles de ce pacienţii nu au acces la informaţii despre cele mai importante medicamente. Din acest motiv, pachetul farmaceutic constă din următoarele patru părţi: o comunicare politică şi trei propuneri legislative asupra monitorizării siguranţei medicamentelor, asupra medicamentelor contrafăcute şi asupra informării pacientului.
Numărul în creştere rapidă al medicamentelor false ne obligă să acţionăm. Numărul medicamentelor contrafăcute confiscate la graniţele externe ale UE a crescut de aproximativ patru ori între 2005 şi 2007. Dacă nu acţionăm acum, primele decese vor apărea mai devreme sau mai târziu. Problema a afectat, de asemenea, lanţul legal de aprovizionare cu medicamente. Am descoperit medicamente false la diferite niveluri ale lanţului de aprovizionare. Fiecare caz individual implică mii de pachete şi, prin urmare, mii de pacienţi sunt supuşi unui risc potenţial. În viitor, pacienţii din Europa trebuie să poată avea încredere completă în calitatea medicamentelor pe care le obţin de la furnizorii legali, precum farmaciile.
Prin urmare, propunerile noastre sunt următoarele: mai întâi, reglementări clare pentru toţi cei implicaţi în lanţul legal de aprovizionare; în al doilea rând, supravegherea mai strictă a medicamentelor în tranzit sau pentru export; în al treilea rând, cele mai noi caracteristici de siguranţă pentru medicamentele care sunt supuse în mod special riscului, inclusiv un sigiliu, o caracteristică de identificare şi un cod de bare pentru a asigura trasabilitatea completă pentru fiecare pachet; şi, în al patrulea rând, reglementări pentru monitorizarea siguranţei substanţelor active.
În cursul elaborării propunerii, a reieşit o neînţelegere pe care doresc să o clarific odată pentru totdeauna. Singurul obiectiv al propunerii este să îmbunătăţească siguranţa pacientului. Propunerea nu intenţionează să prevină o formă specifică de distribuire a medicamentelor, precum comerţul paralel. Sectorul în cauză este responsabil pentru o campanie de informare agresivă. În acest caz, puteţi s-o numiţi aproape o campanie de dezinformare. Totuşi, doresc să clarific încă o dată, comerţul paralel în medicină este o activitate permisă de Tratatul UE şi va rămâne aşa. Comercianţii în paralel trebuie să respecte noile cerinţe de siguranţă, la fel ca şi ceilalţi participanţi din lanţul de aprovizionare. Nimeni nu beneficiază de tratament preferenţial şi nimeni nu este dezavantajat.
Propunerea legislativă privind vigilenţa în farmacologie, cu alte cuvinte asupra monitorizării medicamentelor aprobate, va îmbunătăţi siguranţa pacienţilor şi va reduce povara administrativă. Acesta este un bun exemplu al modului în care reducerea birocraţiei poate conduce la o siguranţă crescută. Acest deziderat va fi realizat prin clarificarea responsabilităţilor şi prin raportarea mai eficientă a obligaţiilor. În plus, producătorii trebuie să implementeze un sistem de monitorizare eficient. Accesul la nivel comunitar la informaţii despre efectele secundare nedorite sau necunoscute anterior va facilita gestionarea riscului la nivelul Comunităţii.
În sfârşit, pachetul farmaceutic include o propunere pentru informarea îmbunătăţită a pacienţilor. Ştiu că aceasta e o problemă foarte controversată asupra căreia am reflectat cu multă atenţie în acest Parlament şi sper că vom reuşi să discutăm acest subiect în mod calm şi obiectiv, fără a recurge la polemică.
Pacienţii au dreptul la informare şi acesta se aplică în special când este vorba de medicamente. Sănătatea este unul dintre bunurile noastre cel mai de preţ, dacă nu cel mai important. Importanţa sănătăţii va continua să crească într-o societate care îmbătrâneşte. Într-o societate democratică, este prin urmare evident că pacienţii trebuie să primească informaţii complete despre problemele care le afectează sănătatea.
Trebuie să precizez foarte clar, şi acesta este într-adevăr un principiu fundamental al unei societăţi democratice, că nu trebuie să explicăm şi să justificăm faptul că persoanele trebuie să primească informaţii. În schimb, trebuie să explicăm şi să justificăm situaţiile în care cetăţenii nu sunt informaţi.
Pacienţii caută deja informaţii în mod activ. Cu toţii am întâlnit această situaţie printre prieteni, cunoştinţe sau chiar membri ai familiei, atunci când o persoană grav bolnavă sau rudele şi prietenii acesteia caută cu disperare, şi în multe cazuri aceste persoane sunt într-adevăr disperate, informaţii despre disponibilitatea unui medicament sau tratament mai bun.
Prima sursă de informaţii consultată este internetul. Găsesc informaţii din alte părţi ale lumii şi nu pot stabili dacă acestea sunt informaţii de promovare a produsului sau informaţii factuale. După părerea mea, această situaţie este nu numai neplăcută, ci şi intolerabilă.
Prin urmare, doresc să subliniez că situaţia curentă nu îndeplineşte cerinţele pacienţilor pentru informaţii de înaltă calitate. De asemenea, este o situaţie care cauzează discriminare. Persoanele care înţeleg limba engleză şi pot utiliza internetul au acces la informaţii care nu sunt disponibile pentru persoanele care nu înţeleg limba engleză şi nu pot utiliza internetul. Acestea sunt în general persoane în vârstă şi este foarte important pentru acestea să obţine informaţii factuale.
Aşa cum stau lucrurile acum în Europa, dacă un medicament este de provenienţă americană, informaţiile sunt disponibile şi dacă este de provenienţă europeană, informaţiile nu sunt disponibile. Motivele noastre se bazează pe faptul că interzicerea reclamei la medicamentele eliberate exclusiv pe bază de reţetă nu trebuie în niciun caz flexibilizată şi că există o diferenţă semnificativă între informaţii şi reclamă. Propunerea noastră este, prin urmare, ca unele informaţii să fie puse la dispoziţie şi, în special, informaţiile care au fost analizate de autorităţi şi care pot fi găsite, de exemplu, pe prospectele medicamentelor. În al doilea rând, aceste informaţii trebuie publicate pe internet numai sub formă de răspunsuri în scris la întrebări specifice sau în publicaţii medicale specificate de statele membre.
În al treilea rând, trebuie respectate criterii stricte de calitate şi, în al patrulea rând, statele membre trebuie să implementeze mecanisme de monitorizare eficiente. Informaţiile trebuie monitorizate înainte de publicare. Excepţii de la această regulă vor fi permise doar în contextul sistemelor eficiente.
Doresc să explic că există, bineînţeles, o zonă gri cu privire la informarea pacientului şi reclama la produse medicale. Pacienţii individuali nu pot vedea prin această zonă gri în care informaţii de toate tipurile sunt puse la dispoziţie prin toate tipurile de mijloace de comunicare în masă, acestea din urmă asumându-şi responsabilitatea editorială. Adesea, aceste informaţii sunt controlate de părţile interesate, ca să mă exprim cu prudenţă, şi cititorii nu pot identifica sursa informaţiilor sau partea interesată implicată.
Voi colabora cu mijloacele de comunicare în masă şi cu industria farmaceutică pentru a formula un cod de conduită şi pentru a ne asigura astfel că vom pune capăt acestei practici foarte îndoielnice. Totuşi, pentru a atinge acest obiectiv, trebuie să găsim o soluţie mai bună şi mai modernă la problema informării pacientului.
Acest pachet conţine propuneri foarte actuale şi avansate. Pachetul formulează concluziile evidente din importanţa crescândă pe care cetăţenii o acordă întrebărilor care privesc propria lor sănătate. Sper că voi avea sprijinul Parlamentului European pentru acest pachet. Vă mulţumesc foarte mult.
în numele Grupului PPE-DE. - Doamnă preşedintă, întâmpin cu foarte mare bucurie declaraţia comisarului şi în special tonul de deschidere al acesteia, când s-a făcut referire la pacienţi ca elemente centrale ale acestei chestiuni. Tocmai trec prin Parlament un raport asupra sănătăţii transfrontaliere şi pentru aceasta siguranţa pacienţilor este fundamentală. Dacă mă pot exprima astfel, mi-aş fi dorit ca acesta să vină mai devreme astfel încât am fi putut să completăm pachetul dumneavoastră, împreună cu alte măsuri care vizează îngrijirea sănătăţii examinate de Parlament. Acest lucru nu va fi posibil, dar cel puţin ne-am pus în mişcare.
Poate puteţi menţiona cel puţin unuia dintre colegii dumneavoastră că am dori să vedem că pachetul de siguranţă include şi o parte despre rănile cauzate de ace nesterilizate.
Însă acum ne îndreptăm atenţia asupra a trei elemente la care v-aţi referit. V-aţi referit, pe drept cuvânt, la informarea pacienţilor şi aţi insistat asupra detaliilor acesteia. Cred că pacienţii, şi în special pacienţii cu boli precum maladiile neurodegenerative, sunt foarte nerăbdători să vadă că aceste informaţii pentru pacienţi ajung într-un mod care nu este cu siguranţă reclamă, ci le oferă încredere în faptul că ceea ce au citit - fie pe internet, pe ambalaj sau în reclame sau anunţuri, să spunem - sunt informaţii de bună credinţă şi de încredere. În prezent, pacienţii nu pot face acest lucru şi sunt, după cum spuneţi, supuşi riscului.
Al doilea punct la care doresc să mă refer este contrafacerea. Contrafacerea este unul dintre flagelurile zilelor noastre Una este să ai un ceas sau o haină de firmă contrafăcută, însă mult mai grav este un medicament contrafăcut. Dacă un medicament este contrafăcut, pacienţii sunt supuşi riscului şi pot deceda din cauza acestuia. După cum am auzit, cifrele - 2,5 milioane de cutii pe an confiscate la graniţele UE - a crescut mult în ultimii doi ani, faţă de 2005-2007, şi alarmant este că aceste produse sunt din ce în ce mai frecvente în farmacii şi nu pe internet.
În al treilea rând, v-aţi referit la vigilenţa farmacologică. Apreciem că 5% dintre toate spitalizările sunt cauzate de reacţii adverse la medicamente şi că acestea cauzează o cincime din decesele evitabile din spitale. De aceea, este foarte important să avem un pachet simplificat, mai fiabil şi în ceea ce priveşte vigilenţa farmacologică.
Dacă aplicăm aceste măsuri, atunci cred că raportul meu şi siguranţa pacienţilor pot merge mână în mână şi aceasta trebuie să fie prioritatea de pe agenda noastră din această seară, din perioada care a mai rămas din această legislatură şi din legislatura care va începe la sfârşitul verii.
Doamnă preşedintă, domnule comisar, doamnelor şi domnilor, este bine că în această seară discutăm o nouă legislaţie în domeniul farmaceutic. De asemenea, doresc să mulţumesc comisarului Verheugen pentru că ne oferă această oportunitate.
Comisarul Verheugen a specificat în mod corect faptul că sunt necesare un număr de amendamente la legislaţie. Trebuie să ne concentrăm mai mult asupra siguranţei, asupra unor reguli mai bune privind informaţiile pentru pacienţi şi asupra măsurilor eficace împotriva medicamentelor contrafăcute. Doresc, de asemenea, să evidenţiez faptul că pacientul trebuie să joace rolul central în această privinţă.
Următorul punct pe ordinea de zi este raportul elaborat de Carl Schlyter, în numele Comisiei pentru mediu, sănătate publică şi siguranţă alimentară, referitor la propunerea de decizie a Parlamentului European şi a Consiliului de modificare a Directivei 76/769/CEE a Consiliului privind introducerea pe piaţă şi utilizarea anumitor substanţe şi preparate periculoase (diclormetan) - C6-0068/2008 -.
Doamnă preşedintă, aş fi dorit ca preşedinţia franceză să fi fost reprezentată aici în această seară, deoarece trebuie să spun că am colaborat extraordinar de bine. Fără dăruirea şi dorinţa acesteia de a găsi căi de urmat, nu am fi reuşit niciodată să ajungem la un acord. În timpul procesului, a existat întotdeauna o minoritate care să blocheze procesul din cauza unei probleme sau a alteia. Prin urmare, datorită colaborării foarte reuşite cu preşedinţia franceză, această legislaţie ia acum formă, ceea ce este foarte bine.
Tema discuţiei o reprezintă diclormetanul (DCM), un decapant pentru vopsele. Acesta este, de asemenea, o substanţă chimică industrială care este utilizată de fapt foarte mult în industria farmaceutică. În ceea ce priveşte utilizarea sa industrială, totuşi, este perfect posibilă protecţia lucrătorilor şi a mediului care intră în contact cu această substanţă chimică. Problemele apar în special atunci când substanţa este vândută consumatorilor. DCM este o substanţă chimică toxică cancerigenă, cu efect soporific şi efecte nocive asupra sănătăţii. Contaminarea se produce uşor. Până când ajungeţi să simţiţi mirosul DCM, aţi depăşit deja limita de siguranţă cu un factor de trei, ceea ce face foarte dificilă protecţia împotriva acestei substanţe. O modalitate de protecţie adecvată constă din mănuşi cu caracteristici foarte speciale care trebuie schimbate la fiecare trei ore. Trebuie purtat un echipament care costă de obicei aproximativ 2700 de euro şi este dotat cu un sistem de aerisire independent.
Faptul că această substanţă chimică este utilizată în prezent depinde foarte mult de faptul că este utilizată ilegal. Aceasta înseamnă că era, de asemenea, foarte important să se restricţioneze şi să se interzică utilizarea de către utilizatorii profesionali. De obicei, lucrătorii independenţi şi companiile care au doar câţiva angajaţi sunt cele care se ocupă de îndepărtarea graffitiurilor sau a vopselei. Echipamentul de protecţie este cel mai adesea lăsat acasă sau nu este disponibil deloc. Interzicerea acestei substanţe chimice este, prin urmare, într-un grad foarte mare, o problemă de protecţie a lucrătorului. Ştim că, în ţările în care este utilizat - adică 24 dintre cele 27 de state membre în prezent - DCM este foarte rar utilizat corect în conformitate cu legislaţia naţională şi europeană. Cred că este suficient să citez din textul Asociaţiei Industriei Chimice din Germania, care menţionează că, deşi există aerisire corespunzătoare, vopselele sunt decapate în zone restricţionate, reziduurile de vopsea eliminate sunt colectate şi recipientele cu DCM sunt închise imediat, limita de expunere este totuşi depăşită în mod constant. De aceea, este necesar echipament de respiraţie autonom.
Cred că este de apreciat elaborarea acestei propuneri de către Comisie şi faptul că am ajuns la un compromis care, în practică, va interzice, de asemenea, utilizarea profesională, ţările având posibilitatea să obţină derogări naţionale. Totuşi, cei care obţin astfel de derogări trebuie să garanteze că cei care lucrează cu această substanţă chimică au echipament de protecţie adecvat, instruire corespunzătoare, cunosc alternativele şi trebuie să justifice cauza pentru care nu pot să utilizeze aceste alternative. Există într-adevăr alternative funcţionale disponibile în toate domeniile în care diclormetanul este utilizat în mod curent. Vorbim despre procentul de 5% utilizat în mod periculos, adică pentru decaparea vopselei. Restul de 95% din volumul de DCM este utilizat în industrie. Este bine că sporim protecţia lucrătorilor şi a mediului.
În general, sunt, de fapt, foarte satisfăcut de acordul obţinut. Acesta va îmbunătăţi capacitatea persoanelor de a decapa vopseaua în siguranţă, fără a fi expuse la substanţe chimice periculoase, cancerigene. Colegii mei din Parlament au contribuit la obţinerea acestui acord atât de rapid şi vă mulţumesc tuturor pentru aceasta şi pentru toţi raportorii alternativi care, ca şi mine, au reuşit să ajungă la un acord cu Consiliul. Acest lucru este de bun augur. Aceasta a fost, de fapt, ultima şansă înainte ca REACH să interzică substanţele într-un mod demodat. A fost, prin urmare, un final grandios al stilului vechi de politică referitoare la substanţele chimice şi, cu siguranţă, un final reuşit pentru că am reuşit să ajungem la un acord într-un mod atât de eficient.
Cu privire la DCM, există voci care argumentează că alternativele ar putea fi cel puţin la fel de periculoase, dacă nu şi mai periculoase, dar evaluările realizate de Comisie şi terţi au indicat clar că alternativele sunt mult mai puţin periculoase. Acum creăm o piaţă pentru alternative. Realitatea est că acele companii care sunt nemulţumite în prezent vor produce, în multe cazuri, şi substanţele alternative, în timp ce există şi companii mai mici care produc aceste substanţe. Este de apreciat faptul că acestea au acum şansa să exploateze avantajul competitiv de protecţie sporită a mediului pe piaţa internă. Ne îndreptăm spre un viitor mai sigur şi mulţumesc tuturor celor care au fost implicaţi în acest proces.
Doamnă preşedintă, doamnelor şi domnilor, doresc să încep prin a mulţumi raportorului, domnul Schlyter, pentru munca laborioasă la această propunere. Am ajuns în prezent la un compromis satisfăcător cu Consiliul, care poate fi acceptat în prima lectură.
Aici este vorba despre restricţionarea comercializării diclormetanului şi a utilizării acestuia în produsele de decapare a vopselei, pentru a reduce riscurile identificate în câteva studii majore efectuate în numele Comisiei. Nu există nicio îndoială că diclormetanul este periculos pentru sănătatea oamenilor, deoarece este foarte volatil. Această volatilitate cauzează formarea de vapori foarte concentraţi în atmosferă, care pot fi inhalaţi cu uşurinţă de către utilizatorii decapanţilor şi care au apoi un efect toxic direct asupra sistemului nervos central.
În condiţii de lucru sau de operare precare, acest fapt a condus sau a contribuit la accidente fatale în mai multe state membre. Majoritatea accidentelor şi deceselor au avut loc într-un mediu comercial şi profesional, în special ca rezultat al aerisirii inadecvate şi a neutilizării echipamentului personal de protecţie. Totuşi, consumatorii au fost şi ei implicaţi în accidente, deşi numărul de accidente raportate în acest caz este mult mai mic.
Propunerea Comisiei este destinată să reducă într-o măsură cât mai mare şi în măsura fezabilului riscurile presupuse de utilizarea acestei substanţe chimice periculoase. În versiunea modificată de Parlament şi Consiliu, vânzarea către consumatori de decapanţi care conţin diclormetan va fi interzisă complet. Ar trebui să existe, de asemenea, o interdicţie pentru consumatorii care utilizează această substanţă, deoarece aceştia nu dispun în general de echipament personal de protecţie şi nu pot fi instruiţi sau supravegheaţi pentru a se asigura că utilizează substanţa în siguranţă.
Comercializarea şi utilizarea diclormetanului de către profesionişti va fi supusă unei interdicţii generale. Totuşi, deoarece unele state membre cred că este esenţial ca profesioniştii să utilizeze în continuare această substanţă şi în viitor, aceste state membre vor avea opţiunea de a permite utilizarea substanţei respective în condiţii specifice stricte. Aceste state membre trebuie să impună norme şi reglementări specifice pentru autorizarea profesioniştilor care se încadrează în sistemele lor naţionale existente. Utilizatorii profesionişti vor primi autorizaţia doar după ce au urmat un curs de instruire. Cursul de instruire trebuie, printre altele, să furnizeze informaţii despre riscurile diclormetanului şi despre disponibilitatea unor substanţe alternative. Angajaţii şi lucrătorii independenţi trebuie să înlocuiască, de preferat, diclormetanul cu alte substanţe sau proceduri, ţinând seama de legislaţia relevantă privind siguranţa la locul de muncă.
Utilizarea decapanţilor de vopsea care conţin diclormetan va continua să fie permisă în incintele comerciale, cu condiţia ca toate măsurile necesare să fie luate pentru a menţine la minimum expunerea persoanelor care lucrează în aceste incinte. De exemplu, este esenţial să se verifice dacă există aerisire adecvată pentru a putea rămâne cât mai mult posibil în limitele locului de muncă. Trebuie implementate, de asemenea, măsuri pentru reducerea la minimum a evaporării din recipientele cu decapant. În plus, echipamentul respirator de protecţie trebuie purtat atunci când sunt depăşite limitele locului de muncă.
Domnul Schlyter recomandă să susţineţi textul de compromis negociat cu Consiliul. Şi eu cred că acest compromis reprezintă un echilibru bun. Prin urmare, în numele Comisiei, voi oferi sprijinul meu deplin pentru compromisul negociat.
Doamnă preşedintă, mai întâi aş dori să mulţumesc raportorului şi să reiterez că am colaborat foarte bine pentru a ajunge la acest compromis, care se bucură de susţinerea Grupului Partidului Popular European (Creştin-Democrat) şi al Democraţilor Europeni. Trebuie atrasă atenţia asupra faptului că diclormetanul este un produs foarte toxic şi că există soluţii alternative viabile şi sigure. Într-adevăr, nu putem nega pericolele - după cum aţi menţionat, domnule Verheugen - asociate cu utilizarea diclormetanului, în special dacă condiţiile de lucru nu garantează siguranţa utilizatorului. De multe ori, diclormetanul este utilizat de persoane care efectuează lucrări de reparaţii în locuinţele proprii. Aceştia îl consideră un produs excelent şi eficient, dar nu realizează că prin utilizarea acestuia într-un spaţiu închis riscă să-şi piardă cunoştinţa foarte rapid şi că există chiar riscul de deces, dacă nu se iau măsurile de precauţie necesare.
În mod contrar poziţiei extreme a unei interziceri totale, aşa cum a fost propusă de către raportor, compromisul la care am ajuns acum lasă statelor membre opţiunea de a oferi o excepţie pentru profesionişti şi uzul industrial, dar în condiţii clar definite. Acesta este un compromis valabil şi trebuie să recunoaştem că diclormetanul este responsabil pentru multe accidente. Regret, în plus, că avem foarte puţine informaţii despre accidentele produse la locul de muncă. Doresc să remarc, de asemenea, că o evaluare de impact a fost efectuată înainte de începerea lucrărilor Comisiei şi că concluziile acesteia au dat formă textului. Trebuie să ne asigurăm, totuşi, că informaţii foarte specifice sunt disponibile pentru acele persoane care pot fi tentate în continuare să utilizeze acest produs, deşi acum revine statelor membre responsabilitatea de a formula reguli clare şi de a aplica interdicţia generală de comercializare a acestui produs periculos pentru sănătate.
în numele Grupului ALDE. - Doamnă preşedintă, doresc să îl felicit pe raportorul Carl Schlyter şi pe raportorii alternativi pentru munca foarte minuţioasă şi profesională depusă în cadrul acestui dosar. Este o plăcere rară pentru mine în aceste zile să pot participa la dezbateri generate de lucrările comisiilor, în special în acest moment al zilei, sau mai bine spus în noaptea aceasta.
Nu am avut privilegiul să particip la dezbaterile comisiei, cu excepţia unei singure ocazii în care am dorit să mă asigur că colegii mei au înţeles importanţa votului pentru a susţine propunerile raportorului. Dar aceasta este o problemă importantă, într-adevăr o problemă de viaţă şi moarte, una care pentru mine are importanţă dublă, deoarece alegătorii din circumscripţia mea sunt foarte interesaţi de acest subiect.
Diclormetanul, după cum am auzit, este o substanţă cu un profil unic de periculozitate. Acesta este atât de volatil, încât inhalarea, chiar şi numai mirosul obişnuit al acestuia, se situează peste toate limitele de sănătate recunoscute. Este cancerigen şi poate cauza efecte nevrotice şi deteriorarea nervilor. La temperaturi normale, utilizarea acestuia cauzează evaporarea la niveluri periculoase. Pentru a lucra în siguranţă cu diclormetan este necesar un costum ermetic la un cost de aproximativ 2000 de euro, iar pentru protecţia pielii sunt necesare mănuşi la un preţ de 25 sau 30 de euro, care trebuie înlocuite la fiecare două sau trei ore.
Bineînţeles că nimeni nu face acest lucru, chiar dacă utilizatorii respectivi cunosc natura nocivă a substanţei. Nu există niciun mod eficient de a garanta utilizarea în siguranţă a diclormetanului pentru public. Şi, din cauză că DCM este toxic, raportorul şi comisia au dorit să-l interzică, chiar şi pentru utilizare profesională, pentru a preveni decesele. În ultimii opt ani, Comisia a înregistrat 18 decese din cauza utilizării acestor produse şi 56 de vătămări care nu s-au soldat cu decese. Sunt sigur că în realitate au existat mai multe accidente. Dar a existat un lobby industrial care a creat o minoritate de blocare în Consiliu şi, din acest motiv, raportorul şi comisia au fost de acord, cu ezitări, să permită statelor membre o derogare pentru utilizarea profesională.
Totuşi, am obţinut nu doar protecţia strictă pentru lucrătorii care utilizează DCM în mediu profesional, ci şi un angajament de control şi inspecţie din partea statelor membre. O interzicere completă a acestor produse există deja în Suedia, Danemarca şi Germania şi sper că niciun stat membru nu va solicita o astfel de derogare. Utilizarea industrială este un subiect diferit. Aceste produse pot fi utilizate în siguranţă la scară industrială, în condiţiile potrivite.
Unii colegi au argumentat că produsele respective ar trebui permise pentru utilizarea în vederea protecţiei patrimoniului cultural, pentru îndepărtarea vopselei de pe monumentele vechi fără deteriorarea acestora. Dar experţii au sugerat că aceasta nu este o idee bună şi, prin urmare, grupul meu nu va susţine niciun amendament prezentat în direcţia respectivă.
Am menţionat că am un interes electoral în această problemă. Am corespondat cu domnul comisar Verheugen timp de şapte ani asupra acestei probleme. De ce? Pentru că în circumscripţia mea electorală se află o companie numită Eco Solutions, care a dezvoltat o alternativă perfect sigură la diclormetan. Aceasta este o alternativă bazată pe apă, care are acelaşi efect, chiar dacă procesul durează puţin mai mult. Îmi pare rău să spun că singurul stat membru care a dus un lobby puternic pentru menţinerea utilizării diclormetanului a fost Marea Britanie, care, de asemenea, produce în cantităţi industriale multe astfel de substanţe.
Mi-a fost necesară o muncă de patru ani împreună cu comisarul Verheugen pentru supune atenţiei comitetului de experţi al Comisiei existenţa acestei alternative mai sigure pe bază de apă şi a fost nevoie de trei ani pentru ca această alternativă să fie recunoscută ca o tehnologie eficace şi utilizabilă. Însă sunt satisfăcut să spun că, la fel ca cele mai bune povestiri, aceasta are un final fericit. Diclormetanul nu va mai fi disponibil pe piaţă pentru alte utilizări decât cea industrială. Electoratul meu va deveni mai bogat cu noua tehnologie de care vorbeam şi toţi vor trăi până la adânci bătrâneţi datorită muncii excelente realizate de Carl Schlyter şi de colegii săi din Comisia pentru mediu, sănătate publică şi siguranţă alimentară.
Doamnă preşedintă, diclormetanul sau DCM este o substanţă chimică periculoasă care poate cauza cancer, pierderea vederii şi vătămarea gravă a unor organe precum inima, ficatul şi rinichii. DCM este utilizat în fabricarea produselor farmaceutice şi ca decapant de vopsea sau degresant, printre alte utilizări. Unele state membre, precum Suedia, Danemarca şi Austria, au introdus deja interdicţia pentru DCM.
Este foarte bine că problema DCM se află acum pe agendă. Este şi mai bine că acest acord va însemna o interzicere totală a DCM în ceea ce îi priveşte pe consumatorii obişnuiţi. Pentru aceasta, nu pot decât să aduc laude raportorului nostru, domnul Schlyter. Bună treabă, Carl!
Din păcate, lucrătorii din industria farmaceutică şi cei care lucrează la curăţarea pereţilor şi faţadelor vor continua să fie în pericol de a suferi efectele diclormetanului. Acest acord nu va însemna, îmi pare rău s-o spun, o interdicţie totală asupra utilizării profesionale a DCM. Acesta este un eşec grav, pentru care consider Comisia responsabilă în întregime. Această derogare, totuşi, a fost formulată astfel încât ceea ce sper a fi un număr mic de state membre care doresc să utilizeze DCM trebuie să garanteze că lucrătorii nu suferă în consecinţă. Responsabilitatea verificării revine astfel acelor ţări care doresc să utilizeze în mod limitat DCM, care trebuie să dovedească faptul că substanţa va fi utilizată în modul cel mai sigur posibil şi garantează protecţia lucrătorilor. În cele din urmă, această situaţie foarte acceptabilă.
În general, am ajuns la un acord bun. Aş dori să solicit Comisiei să se inspire din această decizie. Da, putem! Să trecem mai departe. Fac un apel la Comisie, vă rog, este posibil să ne oferiţi o indicaţie că, în viitor, vor exista mai multe interdicţii pentru substanţe periculoase precum coloranţii azoici cancerigeni, bisfenol A şi retardantul de flacără deca-BDE? Dacă UE nu poate să facă acest lucru, de ce nu permiteţi statelor membre individuale să facă un pas înainte şi să introducă propriile interdicţii? Dumneavoastră, în Comisie, aţi mers până într-acolo încât să forţaţi statele membre să ridice restricţiile pe care le aveau deja în unele cazuri. Ţara mea, Suedia, de exemplu, a fost forţată să accepte coloranţii azoici după aderarea la UE în 1995. Ca urmare a ameninţărilor din partea Comisiei cu începerea acţiunii juridice la Curtea Europeană de Justiţie, Suedia a început acum să permită utilizarea deca-BDE. Acest lucru este inacceptabil şi, mai mult decât oricând, nu este ecologic. Acesta nu este un mod de a conduce un program avansat de legislaţie a mediului. Stimată Comisie, domnule comisar Verheugen, vă rog să mă convingeţi că nu este aşa! Demonstraţi că argumentele referitoare la mediu au prioritate asupra solicitărilor pieţei în mai multe cazuri decât acest singur exemplu.
în numele Grupului IND/DEM. - Doamnă preşedintă, diclormetanul, care este disponibil pe piaţă şi este autorizat pentru utilizare obişnuită sub forma unor diferite produse comerciale, este utilizat pe scară largă în industria chimică, precum şi în industriile textilă şi farmaceutică. Diclormetanul este uşor absorbit de corpul uman, este foarte toxic şi cancerigen şi este responsabil pentru multe cazuri de otrăvire, inclusiv accidente fatale. Doar în Polonia, numărul de persoane expuse la acest agent chimic la locul de muncă este estimat la câteva mii. Deşi utilizarea industrială a substanţei chimice poate fi controlată eficient, utilizarea diclormetanului de către consumatorii individuali, sau chiar de către companiile profesionale, este inevitabil asociată cu un risc pentru sănătatea şi viaţa oamenilor, nu doar din cauza faptului că nu există un mod de implementare a controalelor adecvate, ci şi din cauza costului ridicat de aplicare a măsurilor de protecţie.
Autorizarea ratificării Convenției din 2007 a Organizației Internaționale a Muncii privind munca în domeniul pescuitului (Convenția 188) (dezbatere)
Următorul articol este raportul elaborat de Ilda Figueiredo, în numele Comisia pentru ocuparea forţei de muncă şi afaceri sociale, referitor la propunerea de decizie a Consiliului de autorizare a ratificării de către statele membre, în interesul Comunităţii Europene, a Convenţiei din 2007 a Organizaţiei Internaţionale a Muncii privind munca în domeniul pescuitului (Convenţia 188) - C6-0218/2008 -.
Doamnă preşedintă, domnule comisar, doamnelor şi domnilor, cu acest raport dorim să adoptăm propunerea de decizie a Consiliului asupra Convenţiei 188 a Organizaţiei Internaţionale a Muncii (OIM) privind munca în domeniul pescuitului, stabilind standarde internaţionale minime care trebuie respectate şi condiţii mai echitabile la nivel mondial. În acest mod vom remedia rata scăzută de ratificare a multor convenţii în domeniul muncii maritime.
Această convenţie, adoptată în iunie 2007, în sesiunea 96 a Conferinţei Internaţionale a Muncii, este destinată să stabilească standardele de muncă internaţionale minime în domeniul pescuitului şi să promoveze condiţii de viaţă şi de muncă decente pentru pescari. Convenţia acoperă, printre alte lucruri, condiţii legate de probleme importante precum sănătatea şi siguranţa la locul de muncă, efectivul şi orele de odihnă, lista echipajului, repatrierea în caz de probleme, recrutarea, plasarea forţei de muncă şi asigurările sociale.
Profesioniştii din acest sector au aşteptat de mult timp adoptarea acestei Convenţii OIM privind munca în domeniul pescuitului deoarece consideră că ea reprezintă un pas înainte în acordarea importanţei cuvenite acestui sector strategic important, în care lucrează la nivel mondial 30 de milioane de bărbaţi şi femei.
În 2003, Biroul OIM şi constituenţii tripartiţi ai OIM trilaterale au început lucreze la elaborarea standardelor de muncă internaţionale actualizate şi complete pentru domeniul pescuitului, având ca obiectiv asigurarea unei protecţii adecvate pentru pescarii din toată lumea, ţinând seama de natura specială a sectorului şi de condiţiile de viaţă şi de muncă specifice. Luând în considerare faptul că acesta este un sector cu o rată mare de accidente mortale - la care contribuie niveluri grave de exploatare şi o lipsă de protecţie - este nevoie de protecţie specială.
Această convenţie revizuieşte, de asemenea, alte convenţii existente în acest domeniu, în special privind vârsta minimă, examinarea medicală a pescarilor, contractele de muncă şi locuirea la bordul navelor de pescuit. Ea este însoţită de o recomandare (nr. 199). Trebuie reţinut că această convenţie a devenit necesară după adoptarea Convenţiei consolidate a OIM privind munca în domeniul maritim în februarie 2006, care a exclus sectorul pescuitului din domeniul său de aplicare.
Prin urmare, solicităm să fie depuse toate eforturile pentru a ne asigura că diferitele state membre ratifică prompt convenţia, preferabil înainte de 2012, deoarece aceasta va intra în vigoare odată ratificată de către 10 din cele 180 de ţări membre ale OIM, opt dintre care trebuie să fie state costiere. Totuşi, este la fel de important ca prevederile acesteia să fie aplicate în zonele în care nu sunt încă în vigoare.
În final, aş dori să mulţumesc tuturor celor care au contribuit la formularea acestui raport, inclusiv colegului meu Willy Meyer, raportor pentru aviz din partea Comisiei pentru pescuit. Sper că toţi colegii mei îşi vor informa parlamentele şi guvernele naţionale, astfel încât această convenţie să poată fi ratificată cât mai curând posibil.
Doamnă preşedintă, doamnelor şi domnilor, pescuitul este prin natura sa cea mai globalizată dintre profesii şi una care înfruntă globalizarea cu toate forţele. Aproximativ 30 de milioane de persoane lucrează în acest domeniu, ele fiind expuse dificultăţilor şi pericolelor foarte diferite, în plus faţă de efectele globalizării. Conform statisticilor Organizaţiei Internaţionale a Muncii, o comparaţie a numărului de accidente mortale din industria pescuitului cu numărul de accidente mortale la locul de muncă în general arată că pescuitul este una dintre cele mai periculoase meserii din lume.
Toate instituţiile europene sprijină Programul pentru muncă decentă recunoscut în general. Comisia şi-a reafirmat angajamentul prin agenda socială reînnoită şi printr-un raport legat de Comunicarea privind munca decentă din 2006. O parte importantă a abordării Comisiei este sprijinul acesteia pentru standardele de muncă internaţionale. O îmbunătăţire generală a condiţiilor de siguranţă, îngrijire medicală şi protecţie legală în domeniul pescuitului, împreună cu niveluri de protecţie socială mai apropiate de cele de care se bucură alţi lucrători, pot fi obţinute doar dacă se depun eforturi pentru a stabili standarde minime la nivel global. În calitate de membri ai Organizaţiei Internaţionale a Muncii şi cu sprijinul Comisiei, statele membre ale UE au contribuit pe cât de mult posibil la crearea unei convenţii actualizate şi oportune prin care aceste standarde internaţionale minime vor fi stabilite. Acestea pot fi suplimentate cu mecanisme de asigurare a armonizării şi cu mecanisme de asigurare a aplicării, precum inspecţiile în porturi străine sub rezerva anumitor condiţii. Convenţia şi recomandarea care nu este obligatorie legal au fost adoptate în iunie 2007 de către organismul director al Organizaţiei Internaţionale a Muncii.
Convenţia 188 modifică mai multe standarde anterioare ale Organizaţiei Internaţionale a Muncii referitoare la pescari şi, când intră în vigoare, aceasta poate crea condiţii egale şi îmbunătăţite pentru toţi. Convenţia reglementează subiecte precum vârsta minimă, examinări medicale, locaţia echipajului, perioadele de odihnă, contractele de angajare, repatrierea, recrutarea şi locaţia lucrătorilor, plata, masa şi cazarea, îngrijirea medicală şi asigurările sociale. Unele părţi ale noii convenţii privesc coordonarea asigurării sociale şi acesta este un domeniu care intră exclusiv în competenţa Comunităţii. Consiliul trebuie să permită prin urmare statelor membre să ratifice aceste părţi ale convenţiei. Domeniile de competenţă partajată acoperă, de asemenea, mai multe teme diferite. Deoarece noile standarde ale Organizaţiei Internaţionale a Muncii trebuie să intre în vigoare cât mai curând posibil, Comisia propune includerea în convenţie a unei provocări pentru statele membre, şi anume de a încerca să accelereze transmiterea documentelor de ratificare, astfel încât acestea să fie depuse nu mai târziu de 21 decembrie 2012. Această provocare va fi susţinută de o analiză a situaţiei ratificării efectuată de Consiliu înainte de ianuarie 2012.
Doamnă preşedintă, domnule comisar, doamnelor şi domnilor, aşa cum ştim şi cum s-a spus în această seară, Organizaţia Internaţională a Muncii consideră domeniul pescuitului a fi unul dintre cele mai periculoase medii de lucru. Numărul de decese se ridică în fiecare an la aproximativ 24 000 şi aceasta ne oferă o idee despre amploarea problemei. Acest domeniu necesită prin urmare reglementări care să acopere o arie largă şi legi internaţionale cuprinzătoare, capabile să asigure protecţia adecvată a condiţiilor de viaţă şi muncă ale pescarilor din toată lumea, care sunt adesea expuşi unor situaţii de exploatare dură.
Convenţia 188 asupra muncii în domeniul pescuitului este prin urmare o lege de importanţă fundamentală, care urmăreşte să stabilească un tratament identic în sector şi condiţii mai echitabile de concurenţă. După cum s-a menţionat deja, convenţia promovează condiţii demne de viaţă şi muncă pentru pescari, sănătate şi siguranţă la locul de muncă, perioade de odihnă adecvate, lista de echipaj, repatrierea, recrutarea, plata şi asigurările sociale.
Această dezbatere iniţială ne-a făcut să realizăm câte puncte comune există cu privire la importanţa acestei prevederi. Prin urmare, dorim să atragem atenţia asupra necesităţii urgente ca statele membre să ratifice convenţia, astfel încât aceasta să intre în vigoare cât mai curând posibil.
în numele Grupului PSE. - Doamnă preşedintă, sunt foarte încântată că pot vorbi despre acest subiect în această seară. Cred că munca unui pescar sau chiar şi a unei pescăriţe, dacă acestea există, este una dintre cele mai periculoase ocupaţii din lume. Cu siguranţă, doar în Irlanda, rar trece un an fără ca o navă de pescuit să nu fie pierdută pe mare şi mulţi pescari sunt răniţi în timpul lucrului.
Ca fost ministru al asigurărilor sociale din Irlanda, sarcina mea era să găsesc o modalitate prin care drepturile persoanelor care lucrează pe navele de pescuit să poată fi respectate. Acesta este un domeniu extrem de complex, unde problema se pune dacă cineva lucrează cu un "contract de muncă” sau cu un "contract pentru muncă” - diferenţa fiind între cei care lucrează ca angajaţi normali din punct de vedere fiscal şi astfel plătesc contribuţiile sociale angajatorului, respectiv comandantului navei, şi cei care câştigă o cotă din profitul de pe urma capturii, care nu sunt trataţi ca angajaţi normali. Dificultăţile de reconciliere a acestor poziţii sunt extrem de complexe. În calitate de ministru am reuşit să găsesc o reglementare europeană care rezolva problema pentru o scurtă perioadă, dar, din păcate, aceasta a fost ulterior contestată şi s-a considerat că nu se aplică precis la problemele în chestiune.
Importanţa existenţei unor standarde minime comune care sunt aplicate la nivel global se înţelege de la sine. Acestea includ standarde de sănătate şi siguranţă la bord, cazare, alimentaţie şi garantează într-adevăr că ratele minime de plată sunt aplicate, de asemenea, celor care sunt angajaţi şi că există o obligaţie pentru proprietarii şi comandanţii de navă să se asigure că contribuţiile angajaţilor sunt plătite în întregime.
Este important ca acestea să fie standarde minime globale, deoarece, din păcate, există o tendinţă descendentă în acest domeniu, ca şi în alte domenii, astfel încât aprobarea acestei convenţii cât mai curând posibil ar fi cu siguranţă un lucru pe care l-aş solicita insistent într-un stadiu iniţial. Cred că 2012 este departe şi că ar trebui să scurtăm acest termen limită cât mai mult posibil.
în numele Grupului IND/DEM. - Doamnă preşedintă, este foarte important ca pescarii să beneficieze de condiţii de muncă rezonabile, sigure, în măsura în care le permite o ocupaţie cu risc ridicat precum pescuitul, şi care să ofere un venit decent care permite bărbaţilor şi femeilor care lucrează în acest domeniu să se întreţină pe ei şi familiile lor. Venitul trebuie să fie, de asemenea, o bază stabilă şi fiabilă pentru menţinerea comunităţilor noastre de coastă. De exemplu, comunităţile de coastă din circumscripţia mea electorală supravieţuiesc cu greu.
Întrebarea mea din cadrul acestei dezbateri este dacă ratificarea Convenţiei 188 a Organizaţiei Internaţionale a Muncii, prin care se extind reglementările şi politicile la cei care lucrează în pescuit, va reprezenta o promovare a activităţii pescarilor şi o protecţie pentru aceştia sau va fi un obstacol şi dacă această convenţie poate asigura sau nu condiţiile echitabile de tratament la nivel global de care industria noastră a pescuitului are nevoie pentru a supravieţui.
O delegaţie din Kenya mi-a spus despre o navă-fabrică japoneză care pescuieşte în apele lor şi ale vecinilor. Care sunt condiţiile în care muncesc lucrătorii de pe nava-fabrică? Din ce am auzit, cred că acestea nu erau prea bune. Ceea ce ştiu este că peştele prins nu ajunge pe masa locuitorilor din Africa, chiar dacă acesta provine din apele lor teritoriale. Când peştele respectiv este vândut pe piaţa internaţională, preţul acestuia atinge un nivel pe care Europa şi în special Irlanda nu-l pot concura.
Pescarii fără locuri de muncă din Irlanda nu primesc ajutor de şomaj şi aceasta creează dificultăţi mari. Prin urmare, dacă ratificarea va obţine o scădere semnificativă a deceselor înregistrate de lucrătorii din domeniul pescuitului, va garanta beneficii de asigurare socială pentru pescari şi beneficii sociale, precum îngrijirea medicală şi ajutorul de şomaj, atunci salut această convenţie şi încurajez ratificarea sa. Dacă aceasta promovează în continuare pescuitul ca o industrie viabilă pentru operatorii mici şi mijlociii, în special pentru vasele de pescuit familiale, atunci o pot susţine cu siguranţă, deoarece, în prezent, pescuitul este un domeniu periculos şi caracterizat de exploatare în multe părţi ale lumii - nu doar pentru peşti, ci şi pentru oameni. Poate convenţia să realizeze toate acestea? Vor fi toate aceste deziderate atinse? Aşa sper.
(FR) Doamnă preşedintă, gestionarea sustenabilă a pescuitului înseamnă reglementarea eforturilor de pescuit, bineînţeles, dar trebuie să ia în calcul şi eforturile pescarilor. Pescuitul, după cum este de acord toată lumea, şi mai presus de toate pescuitul costier şi pescuitul oceanic, este cea mai dificilă ocupaţie din lume, chiar dacă nu mai suntem în perioada condiţiilor de pescuit ale bascilor şi islandezilor din secolul 19, care se îmbarcau în campanii lungi. Pescuitul rămâne o profesie foarte dură şi demnă de respect, în care se înregistrează 24 000 de decese în fiecare an.
Pescuitul este exemplul perfect de activitate globală datorită globalizării resursei, adică peştele, care nu ţine seama de graniţele naţionale; prin urmare, legile internaţionale sunt singurul răspuns adecvat. Deoarece munca pescarilor trebuie reglementată la nivel internaţional, legislatorul este, bineînţeles, Organizaţia Internaţională a Muncii (OIM) şi, în prezent, celebrăm a cinzecea aniversare a primelor convenţii de pescuit ale OIM privind vârsta minimă, controalele la angajare, examinările medicale şi cazarea. Convenţia de astăzi, Convenţia 188, va modifica, suplimenta şi revizui astfel convenţiile anterioare. Aceasta trebuie să fie ratificată cât mai curând posibil, înainte de 2012. Convenţia este un bun exemplu de gestionare comună a resurselor globale deţinute în comun de către părţi solidare, iar ratificarea sa este urgentă deoarece profesiunile maritime - docheri, pescari, marinari - în competiţia economică globalizată din prezent, sunt expuse la toate tipurile de abuz, exploatare şi trafic, chiar cazuri de sclavie, în numele reducerii costurilor, evident.
Protecţia legală este prin urmare vitală din punctul de vedere al sănătăţii, cazării, siguranţei, timpului de lucru, condiţiilor de trai, salariilor, îngrijirii medicale şi, astfel, din perspectiva contractelor de muncă şi a asigurărilor sociale. Stabilim aşadar în prezent un statut juridic minim pentru pescari şi, prin aceasta, creăm condiţii egale pentru toţi în vederea concurenţei globale.
Aceasta nu înseamnă neapărat mult pentru pescarii europeni care se bucură deja de aceste beneficii, dar pentru pescarii din restul lumii, din Peru, Asia sau Africa, este un mare pas înainte.
(EL) Doamnă preşedintă, cred că dezbaterea din această seară este foarte importantă deoarece, cu acordul Parlamentului European şi cu rezoluţia pe care îmi imaginez că o vom susţine unanim mâine, vom da din nou un impuls implementării agendei privind munca decentă pe care am susţinut-o cu toţii anul trecut. Convenţia 188 nu este nimic altceva decât o parte din aplicarea acestei agende în domeniul pescuitului, care nu a fost acoperit de un contract standard privind munca pe mare şi, după cum a menţionat antevorbitorul meu, este foarte importat să avem o acoperire minimă la nivel global şi în acest sector.
Ţările Uniunii Europene vor ratifica, îmi imaginez, această convenţie până în 2012, după cum este prevăzut. Opt state membre au ratificat-o deja, prin urmare convenţia va intra în vigoare şi toţi cei care locuim în zonele de coastă ne vom putea mândri cu faptul că pescarii noştri beneficiază de reglementările acesteia şi nu vor avea concurenţă din partea ţărilor terţe care pot acorda asistenţă socială pentru pescarii lor.
Aş dori să repet că Parlamentul a votat deja în favoarea protecţiei pentru femeile care lucrează în pescuit sau în activităţi legate de pescuit. Angajarea femeilor în pescuit, atât direct cât şi indirect, este foarte importantă, deoarece dacă femeile din zonele de coastă nu ar fi alături de pescari, aceste zone ar fi mult mai sărace şi mai puţin populate, deoarece necesităţile sunt asigurate de oameni, nu doar de texte legislative.
Următorul punct este o declaraţie a Consiliului asupra prezentării programului Preşedinţiei Cehe.
Aş vrea să salut în modul cel mai călduros prezenţa în Parlamentul European a Preşedintelui Consiliului, a prim-ministrului Republicii Cehe, Mirek Topolánek. Un foarte călduros bun venit, domnule Topolánek.
De asemenea, aş dori să adresez un călduros salut Preşedintelui Comisiei Europene, José Manuel Durão Barroso.
Doamnelor şi domnilor, ştim cu toţii că deţinerea preşedinţiei este în mod special provocatoare şi mai ştiu că prim-ministrul Topolánek o consideră foarte impresionantă nu numai din punct de vedere intelectual, dar şi emoţional, dată fiind experienţa sa politică în anii comunismului, ca acum să prezinte acest raport ca reprezentant al Uniunii Europene.
Aceasta este cea de-a doua preşedinţie, prima fiind cea a Sloveniei, deţinută de o ţară care a aderat la Uniunea Europeană la 1 mai 2004. Sunt convins că vorbesc în numele tuturor, doamnelor şi domnilor, când spun că preşedinţia cehă se bucură de sprijinul nostru deplin şi că intenţionăm să facem tot ceea ce ne stă în putinţă pentru a asigura o preşedinţie a Uniunii Europene plină de succes în aceste momente grele.
Acestea fiind spuse, domnule Preşedinte în exerciţiu al Consiliului, domnule prim-ministru Topolánek, doresc să vă invit să vă adresaţi Adunării. Încă o dată, un bun venit călduros în Parlamentul European.
Domnule Preşedinte al Parlamentului European, domnule Preşedinte al Comisiei Europene, doamnelor şi domnilor, mă aflu astăzi în faţa dumneavoastră pentru prima oară în calitate de Preşedinte al Consiliului European. Republica Cehă şi-a asumat conducerea UE după Franţa, lucru pe care eu îl consider mai mult decât simbolic. Franţa a jucat un rol important în naşterea statului ceh modern. Curtea franceză este locul în care a crescut cel mai mare rege al nostru, Carol al IV-lea, Împărat al Sfântului Imperiu Roman şi, urmând modelul Universităţii Sorbona din Paris, a întemeiat Universitatea din Praga, una dintre cele mai remarcabile instituţii ale învăţământului european. Astfel, suntem legaţi de Franţa atât prin împlinirea aspiraţiilor noastre naţionale, cât şi prin promovarea valorilor universale europene.
Şi aşa cum nu a fost uşor să se întemeieze o Universitate în Boemia care să poată fi comparată cu Sorbona, tot aşa nu este uşor să preiei preşedinţia UE de la Franţa. Văd o singură cale pentru a îndeplini această sarcină în mod onorabil. Nu din întâmplare am ales un monarh medieval ca exemplu al legăturii noastre cu Franţa şi cu valorile europene. Carol al IV-lea, prin politicile sale, nu putea să promoveze o poziţie îngustă a Cehiei; din contră, el trebuia să integreze şi să reprezinte un întreg imperiu diversificat.
În acest sens, Uniunea Europeană urmează această formă de universalism medieval - chiar şi numai prin faptul că preferă un cod moral comun şi o bază legală comună unor interese de putere locale. Se vorbeşte şi de o a doua Uniune Europeană, birocratică, tehnocratică şi fără suflet, dar eu cred în prima Europă: cea a libertăţii, a justiţiei, a ideilor şi a normelor.
În acest univers de valori unde legea este promovată înaintea individului, mărimea ţării nu mai contează. Ceea contează este capacitatea de a servi o idee comună. Rolul ţării care deţine preşedinţia nu este nici de a-şi promova propriile interese, nici de a lua decizii. Rolul său este de a modera şi de a inspira dezbatere. Astăzi nu mă aflu în faţa dumneavoastră în calitate de prim-ministru al Republicii Cehe, ci ca Preşedinte al Consiliului European. Punctele de vedere pe care le voi reprezenta aici, de-a lungul următoarelor şase luni, nu vor fi nici cele personale şi nici cele ale guvernului ceh. Ele vor reprezenta consensul a 27 de ţări, întrupat în concluziile Consiliului European.
Nu mi-aş putea închipui să mă prezint altfel în faţa dumneavoastră. Dumneavoastră, bineînţeles, în calitate de deputaţi în Parlamentul European aleşi în mod direct, aveţi dreptul să mă întrebaţi orice şi, dacă sunteţi interesaţi, voi fi întotdeauna bucuros să vă împărtăşesc punctul meu de vedere sau să vă explic poziţia cehă; dar eu personal nu consider acest lucru esenţial. Locul de înfruntare al intereselor naţionale este Consiliul European care a fost conceput ca atare în cadrul sistemului necesarmente complex de control şi echilibru instituţional al democraţiei europene. Cu toate acestea, principala misiune a Consiliului este de a căuta un punct de convergenţă, un compromis acceptabil pentru toţi. Întotdeauna voi menţine această poziţie cu rigoare, corectitudine şi fermitate.
În UE, se spune că cehii sunt întotdeauna nemulţumiţi de ceva. Că suntem nişte cârtitori de care ceilalţi ar trebui să se teamă, că suntem o naţiune de husiţi şi şovini înfierbântaţi. Fundamental, nu sunt deloc de acord cu acest fel de critică. Ca şi primul nostru preşedinte, T. G. Masaryk, sunt convins că ,,chestiunea cehă” este, în fapt, o chestiune europeană care s-a dezvoltat întotdeauna într-un context pan-european, în concordanţă cu valorile comune ale Europei şi în conjuncţie cu dezvoltări similare în alte ţări.
Aşa cum Masaryk a scris în urmă cu o sută de ani în cea de-a doua ediţie a lucrării sale ,,Chestiunea cehă": ,,Renaşterea noastră naţională literară şi lingvistică a avut loc în acelaşi timp cu renaşterile şi noile tendinţe în toate naţiunile europene. Acest lucru înseamnă că renaşterea noastră nu a fost un fapt izolat şi miraculos, aşa cum este considerat în mod obişnuit, ci s-a înscris total în tendinţa întregii Europe."
Cred că aceste cuvinte sunt relevante şi acum, când Uniunea Europeană ca întreg, dar şi statele sale ca individualităţi, caută o nouă faţă pentru Europa. O faţă în care se vor reflecta valorile europene tradiţionale, dar care va privi cu îndrăzneală înainte, în cel de-al treilea mileniu. O faţă în concordanţă cu motto-ul Uniunii, ,,In varietate concordia", o expresie a unităţii şi în acelaşi timp a diversităţii. Aşa cum s-a întâmplat în secolul al 19-lea, cehii intră în această dezbatere ca un membru mic şi tânăr. Întocmai ca atunci, noi ne considerăm o parte istorică a marii familii a mândrelor naţiuni europene.
În următoarele şase luni vom avea ocazia să demonstrăm din plin atitudinea noastră faţă de integrarea europeană. Preşedinţia cehă are loc într-un an semnificativ din multe puncte de vedere. Anul acesta aniversăm cinci ani de la cea mai mare extindere, din punct de vedere istoric, a UE, în 2004, care a reprezentat punctul culminant, simbolic şi practic, al procesului încununat de succes de reunificare a unui continent divizat în trecut; şi tot în acest an, Europa sărbătoreşte 20 de ani de la căderea cortinei de fier, care a permis ţărilor din fostul bloc sovietic să revină la libertate şi democraţie.
2009 reprezintă, de asemenea, şi cea de 30-a aniversare a primelor alegeri directe pentru Parlamentul European pe care îl reprezentaţi. Din triunghiul instituţiilor UE, Parlamentul este ceea ce considerăm a fi sursa de legitimitate politică directă. Parlamentul European este singurul organ al UE ales în mod direct şi, ca urmare a repetatelor apeluri de reducere a aşa-numitului ,,deficit democratic", autoritatea sa a crescut în timp.
În sfârşit, anul acesta marchează 60 de ani de la fondarea NATO, care este cea mai importantă alianţă de apărare transatlantică. NATO reprezintă, la nivel de securitate, legăturile euro-atlantice care confirmă validitatea valorilor civilizaţiei noastre europene de pe ambele maluri ale oceanului.
2009 nu este numai un an cu aniversări semnificative, ci şi un an cu provocări importante şi dificile. Trebuie să continuăm rezolvarea problemelor instituţionale. Rolul internaţional al UE va fi testat nu numai de către conflictul încă nerezolvat din Georgia, dar şi de noua escaladare a tensiunilor din Orientul Mijlociu. În sfârşit, problema securităţii energetice necesită încă o dată atenţia noastră urgentă. În plus faţă de activităţile noastre programate, va trebui, ca şi preşedinţia franceză, să facem faţă unor noi evenimente. Surprizele din viitor nu pot fi niciodată excluse.
Ţara care deţine preşedinţia nu poate influenţa agenda pe termen lung a UE sau apariţia unor noi probleme. Ceea ce poate şi trebuie să influenţeze este alegerea priorităţilor preşedinţiei; şi, aşa cum se obişnuieşte, intenţionez să stabilesc aceste priorităţi aici.
Principalul nostru efort a fost acela de a ne asigura că aceste priorităţi reprezintă nu numai punctul de vedere al Cehiei, dar că reflectă şi continuitatea dezvoltărilor din interiorul UE, poziţiile şi ideile fiecăruia dintre statele membre, precum şi tendinţele politice. A fost o sarcină largă şi consensuală, şi nu una de confruntare şi unilaterală. Deşi este într-adevăr imposibil să satisfaci 100% pe toată lumea cu aceste priorităţi, cred că fiecare dintre dumneavoastră poate găsi în programul nostru ceva cu care să vă puteţi identifica.
În acelaşi timp, cu certitudine nu ascund faptul că, pentru Republica Cehă, la fel ca pentru oricare alt stat membru, preşedinţia oferă oportunitatea de a atrage atenţia asupra unor domenii în care cunoştinţele noastre specifice ne permit să contribuim cu ceva pentru Europa. Care sunt aceste domenii?
În calitate de ţară dependentă de importurile de petrol şi gaze, dar şi ca ţară a fostului bloc estic, suntem toţi conştienţi de importanţa securităţii energetice, nu numai ca o cerinţă pentru bunăstarea economică, dar şi pentru o politică externă liberă şi independentă.
Ca şi nou stat membru ce are experienţa totalitarismului, statutul de membru al Comunităţii are o mare însemnătate pentru noi şi considerăm că este datoria noastră morală să întărim cooperarea cu ţările rămase în afară. Întocmai cum Franţa îşi foloseşte cunoştinţele sale în relaţia sa cu Mediterana, noi dorim să convingem UE de importanţa Parteneriatului estic.
Cea de-a treia contribuţie pe care doresc să o menţionez aici este experienţa noastră în domeniul crizei din sectorul bancar prin care am trecut la sfârşitul anilor '90. Putem contribui la dezbaterea actuală cu recomandările noastre şi cu experţii noştri. Datorită stabilizării instituţiilor financiare, suntem una dintre puţinele ţări care nu a trebuit să pompeze banii contribuabililor în salvarea băncilor afectate de criza financiară.
Priorităţile noastre pentru preşedinţie reflectă cunoştinţele şi abilităţile Cehiei, respectă continuitatea dezvoltării UE şi în fapt sunt foarte bine ancorate în problemele existente.
După cum probabil ştiţi, motto-ul preşedinţiei noastre este ,,Europa fără bariere”. Aş dori să adaug la aceasta şi subtitlul ,,o Europă a regulilor". Această viziune capătă o nouă importanţă în situaţia politică şi economică tulbure de astăzi. Credem că numai o Europă care îşi foloseşte la maximum potenţialul său economic, uman şi cultural îşi poate menţine poziţia politică şi economică în competiţia mondială. Şi acest lucru este de două ori mai adevărat pe timp de criză.
Dezvoltarea maximă a potenţialului Europei este îngreunată de un număr de bariere interne pe care va trebui să încercăm să le înlăturăm. Mă gândesc, de exemplu, la ultimele obstacole care au rămas în exercitarea plenară a celor patru libertăţi fundamentale ale UE de către toate statele membre - povara inutilă administrativă pentru întreprinzători sau lipsa conexiunilor între reţelele energetice care reprezintă un obstacol în calea securităţii energetice sporite şi a dezvoltării pieţei energetice interne.
1. Elementele de securitate şi elementele biometrice integrate în paşapoarte şi în documente de călătorie emise de statele membre (
(Italia) Domnule preşedinte, doamnelor şi domnilor, aş dori să iau cuvântul pentru a solicita respectarea Regulamentului. Ne-aţi informat că, în urma solicitării jurnaliştilor, un grup vrednic de stimă, veţi face publice toate voturile, însă părerea mea este că regulile Parlamentului trebuie făcute de parlamentari, nu de jurnalişti. Aş dori să aflu dacă este vorba cumva de asociaţia jurnaliştilor nevăzători, pentru că ziariştii pot vedea cu ochii lor rezultatul votului afişat pe ecrane. Oricum, jurnaliştii surzi ar putea avea ceva dificultăţi dacă anunţaţi rezultatele.
Domnule Speroni, este o situaţie dificilă pentru mine să-mi exprim propria părere privind dificultăţile pe care le presupune munca jurnaliştilor. Întrucât solicitarea a fost înaintată Biroului în acest moment, consider că Biroul ar trebui să dea un răspuns în acest sens - şi probabil şi eu personal vă împărtăşesc punctul de vedere; deja s-a stabilit ca problema pusă de acest răspuns ar trebui să fie pusă pe ordinea de zi la următoarea întrunire a Biroului.
Domnule preşedinte, sunt de acord cu punctul de vedere prezentat de domnul Speroni. Recunosc că situaţia în care vă aflaţi este una dificilă, însă aş dori să sugerez faptul că domnul Speroni are dreptate. Pe ecrane este înregistrat fiecare vot. Ar fi o pierdere de timp să se citească rezultatul fiecărui amendament - mai ales când este vorba de un vot de tipul celui de azi. Aş dori să sugerez să solicitaţi Biroului să înainteze această chestiune comisiei competente şi să luăm în calcul această problemă pentru o viitoare sesiune de votare - dacă acest lucru este considerat acceptabil de către Cameră.
Aşa cum am spus deja, Biroul va analiza această chestiune, astfel încât să poată da un răspuns definitiv.
Domnule preşedinte, votul este pentru completarea textului acestui amendament. După textul ,,12 decembrie 2006” am dori să adăugăm următoarele cuvinte: ,,şi pe 4 şi 17 decembrie 2008”. Motivul este faptul că la aceste date ulterioare Curtea a emis hotărâri şi nu ar fi corect să menţionăm decizia din 2006 fără să menţionăm şi cele mai recente descoperiri ale Curţii din decembrie 2008.
Domnule preşedinte, potrivit listei mele de votare, se pare că paragraful 36 a fost retras, aşa că întrebarea mea este dacă ar fi trebuit să votăm asupra acestei probleme.
Amendamentul 8 a fost retras şi prin urmare nu puteţi vota asupra paragrafului 36.
(Italia) Domnule preşedinte, doamnelor şi domnilor, în legătură cu paragraful 166 aş dori să subliniez faptul că textul original în limba engleză este versiunea autentică, pentru că au fost făcute prea multe traduceri, care distorsionează complet înţelesul; de exemplu, traducerea în limba italiană vorbeşte despre ,,morte decorosa” [moarte decentă]. Nu voi intra în detalii, însă versiunea autentică este cea redactată în limba engleză.
Vă mulţumim că ne-aţi amintit acest lucru. Voi menţiona din nou acest aspect la momentul potrivit, fără a-i mai acorda cuvântul domnului Cappato, pentru că acum trebuie să votăm asupra paragrafului 161; întrucât amendamentul a fost respins, trebuie să votăm luând în considerare textul original al paragrafului.
Accesul publicului la documentele Parlamentului European, ale Consiliului şi ale Comisiei (
Convenţia privind munca maritimă 2006 (proceduri referitoare la dialogul social) (vot) Explicaţii verbale privind votul
(Germania) Domnule preşedinte, am votat pentru acest raport deoarece solicită elaborarea unei reforme a intereselor privind protecţia copiilor şi introducerea anumitor măsuri pentru sporirea elementelor de securitate ale paşapoartelor. Prin urmare, una peste alta, este un pachet legislativ care duce mai departe lupta împotriva traficului de copii şi lupta pentru a obţine o mai bună protecţie a copiilor.
(Cehia) Consider că este necesar să adăugăm elemente biometrice la elementele de securitate ale documentelor de călătorie. Totuşi, în afară de îmbunătăţirea siguranţei cetăţenilor europeni, fapt ce reprezintă obiectivul nostru principal, trebuie să luăm în considerare şi reversul medaliei, care constă în protejarea intimităţii cetăţenilor. Mă voi strădui ca implementarea acestei legislaţii şi aplicarea ei la nivel naţional să nu genereze dificultăţi birocratice sau chiar folosirea incorectă a datelor, inclusiv folosirea incorectă a datelor de către ţări terţe din afara UE. Aş dori să subliniez faptul că există nevoia de a promova o mai mare implicare a Europol şi Frontex în această problemă; Numai un înalt nivel de colaborare între autorităţile responsabile cu aplicarea legii în statele membre va produce efectele dorite şi va transforma Europa într-un loc sigur pentru noi toţi. Sunt bucuroasă că de acum, copiii de 12 ani vor avea propriul lor paşaport. Această măsură va reduce cazurile de abuz făcut de organizaţii criminale transfrontaliere, acesta fiind un alt motiv pentru care susţin această chestiune aparent controversată.
(Olanda) Domnule preşedinte, am fost bucuros să îmi prezint susţinerea faţă de raportul Coelho privind elementele biometrice integrate în paşapoartele din UE deoarece acesta reprezintă un prin pas în combaterea numeroaselor abuzuri şi falsificărilor de paşapoarte. Este o formă de armonizare pe care o putem aproba, întrucât reprezintă o măsură utilă şi cu siguranţă chiar necesară în ţările aparţinând spaţiului Schengen.
Când se elaborează un sistem de frontiere deschise interne, bineînţeles că frontierele externe mari ar trebui protejate cât mai eficient posibil. Acest raport reprezintă un pas făcut în direcţia potrivită, pentru că în acest moment frontiera externă nu este protejată suficient.
Totuşi, pot spune că am o rezervă. Emiterea unor paşapoarte mai bune nu reprezintă o măsură suficientă. În fiecare an, sute de mii de persoane din afara Europei vin pe continentul nostru, Europa. Aceştia sunt imigranţi legali, imigranţi semi-legali, dar şi imigranţi ilegali. Anul trecut, ţara mea, Belgia, a primit peste 70 000 de persoane din afara Europei, în plus faţă de numărul încă necunoscut de imigranţi ilegali. Este o tendinţă căreia trebuie să-i punem capăt, iar numai măsura de emitere a unor paşapoarte mai bune nu va rezolva această problemă.
(Bulgaria) Vă mulţumesc, domnule preşedinte. Am votat împotriva raportului Coelho din două motive. În primul rând, mă declar extrem de îngrijorat în privinţa drepturilor cetăţenilor şi în privinţa faptului că acţiunea de colectare a datelor biometrice va reprezenta o ameninţare semnificativă adusă siguranţei cetăţenilor, în special în ceea ce priveşte libertatea acestora şi, în plus, dreptul de bază privind libertatea de mişcare va fi încălcat.
Însă ceea ce mă îngrijorează şi mai mult este faptul că în ţara mea ar fi a doua oară în ultimii zece ani când se introduc noi documente de identitate. În ceea ce mă priveşte pe mine personal, ar fi a treia oară în ultimii zece ani când mi s-ar emite documente de identitate. Poate vi se pare o situaţie amuzantă, însă în Bulgaria venitul cetăţenilor este atât de mic, încât povara financiară suplimentară pe care ar trebui să o suporte cineva pentru a-şi plăti documentele de identitate este un aspect pur şi simplu lipsit de etică şi imoral. Când vorbim despre pensionari care primesc 100 leva, adică echivalentul unei pensii de 50 de euro, nu este corect să fie obligaţi să plătească 20 de euro pentru a li se emite documente de identitate noi. Prin urmare, am votat împotriva raportului Coelho, pentru că sunt de părere că este total nepotrivit pentru situaţia ţării pe care o reprezint.
Domnule preşedinte, vreau doar să se noteze faptul că în cele din urmă am votat împotriva raportului Cappato pentru că sunt de părere că Parlamentului i-a fost înaintat un raport mai bun în privinţa problemelor pe care le abordează acesta.
De asemenea, doresc să precizez faptul că este nevoie ca Parlamentul să ia măsuri în legătură cu documentele noastre, ţinând cont de faptul că există deputaţi în Parlamentul European care sunt aici de mai bine de patru ani şi jumătate, care au primit un salariu pentru timpul petrecut aici şi care au luat cuvântul mai puţin decât domnul Burke, un parlamentar care se află aici de şase luni. Cred că este un moment potrivit să atragem atenţia asupra acestei situaţii.
Există persoane care nu participă activ la şedinţele Parlamentului, la întrunirile comisiilor sau la sesiunile plenare. Unele dintre aceste persoane sunt membri ai unor grupuri mici. Vin aici şi iau repede cuvântul, după care se grăbesc la aeroport şi, în loc să rămână aici, îşi petrec timpul în statele membre, povestindu-le oamenilor de acolo cât de rea este democraţia în Uniunea Europeană. Ei bine, democraţia este rea în Uniunea Europeană dacă membri ai acestui Parlament care nu participă la şedinţe pot primi un salariu pentru a continua acest abuz flagrant făcut în ceea ce priveşte democraţia. Aş dori ca acest lucru să fie înregistrat, domnule Preşedinte.
Consider că atunci când facem reformă, când punem la dispoziţie anumite documente, când asigurăm o mai bună transparenţă, ar trebui să luăm măsuri prin care să arătăm care dintre parlamentari participă la munca Parlamentului şi care nu fac acest lucru.
(Cehia) Piaţa europeană a armelor funcţionează ineficient pentru că este o piaţă fragmentată. Astăzi am creat loc pentru achiziţiile publice în acest sector, respectând în acelaşi timp scutirile din motive strategice, în temeiul prevederilor articolului 273 al Tratatului de instituire. În cadrul Comisiei, am luptat pentru a pune capăt irosirii fondurilor publice, irosire generată de contractele militare netransparente. În trecut, clauza privind interesul naţional era de asemenea încălcată în cazul contractelor publice de achiziţie pentru armată, care cu siguranţă nu aveau nimic de-a face cu aspecte legate de calitatea securităţii oferite. Aş putea numi în acest context contracte de muncă, pentru servicii de catering şi pentru servicii de transport. Această propunere va economisi sume de bani care vor putea fi ulterior investite în cercetare şi tehnologie, pentru a ne proteja mai eficient împotriva ameninţărilor prezente şi viitoare.
Domnule preşedinte, mă opun acestui raport din cauza ameninţării pe care eu consider că documentul o reprezintă pentru guvernele şi companiile care au investit enorm în cercetare şi dezvoltare în domeniul apărării şi care acum se văd în situaţia de a fi practic deposedate de profitul generat de faza de dezvoltare şi producţie.
Prin această directivă propusă, se cere ca acum contractele de achiziţii să fie deschise în cadrul unei competiţii europene, lăsând o companie din domeniul apărării - şi chiar o ţară - fără nici o modalitate de a-şi proteja drepturile internaţionale de proprietate şi fără locuri de muncă. Ţinând cont de faptul că mai multe companii militare din domeniul apărării din Marea Britanie beneficiază de servicii de cercetare şi dezvoltare majore, ameninţarea pe care o reprezintă acest raport este una îngrijorătoare.
Neîncrederea mea este sporită şi de faptul că îmi dau seama că una dintre motivaţiile acestui raport este aceea de a promova integrarea UE şi de a susţine politica europeană privind securitatea şi apărarea, şi nu stabilirea priorităţilor beneficiilor economice tangibile.
(Italia) Domnule preşedinte, doamnelor şi domnilor, voi încerca să fiu mai scurt ca de obicei; am votat în favoarea raportului Lambsdorff, care face un pas înainte în domeniul securităţii comune şi al apărării. Totuşi, mă întreb şi vă întreb: când vom avea un sistem european de apărare adevărat, o adevărată armată europeană, o oportunitate reală de a economisi bani şi de a ne apăra ca o Europă unită? Sper că aceste lucruri se vor întâmpla cât mai curând, domnule preşedinte!
În acest caz, nu pot să dau un răspuns imediat, acest lucru ar fi complicat. Vă invit să continuăm cu explicarea votului, de data aceasta referindu-ne la raportul Schlyter.
(Cehia) Am susţinut raportul privind substanţele şi preparatele periculoase, mai precis diclormetanul, oferind posibilitatea de a restricţiona utilizarea acestei substanţe carcinogenice în diluant, chiar dacă au existat anumite prevederi privind excepţii în anumite condiţii stricte. Sunt mulţumită că excepţiile nu vor fi folosite în practică, întrucât există alternative sigure pe care nu doar consumatorii, ci şi utilizatorii profesionişti, vor prefera să le aleagă pe viitor.
Domnule preşedinte, anumite substanţe sunt atât de periculoase încât trebuie interzise complet sau trebuie utilizate doar în câteva situaţii restrânse, în cele mai stricte condiţii de precauţie legate de sănătate şi siguranţă. Diclormetanul este una dintre aceste substanţe şi utilizarea sa trebuie interzisă.
(Cehia) Aplaud acordul internaţional care va stabili noi condiţii de angajare pentru muncitorii din domeniul pescuitului. Pescarii se confruntă cu cea mai mare incidenţă de accidente grave profesionale şi decese provocate de activitatea efectuată. Aş dori să fac apel la Consiliu şi la Comisie pentru ca aceştia să facă tot posibilul pentru a ratifica această Convenţie mult mai devreme de anul 2012. Vă rog să se consemneze în procesul verbal că dispozitivul meu de votare nu a funcţionat şi că, bineînţeles, eu am votat în favoarea acestui raport.
(Slovacia) Raportul din proprie iniţiativă elaborat de domnul Catania a generat un schimb semnificativ de opinii între grupurile politice şi deputaţii din Parlamentul.
Uniunea Europeană se confruntă în prezent cu probleme foarte serioase, ca de exemplu criza financiară şi criza energetică provocată de conflictul ucraineano-rus. Este o perioadă în care ar trebui să acţionăm împreună şi să evităm orice mişcare ce ne-ar putea submina unitatea. Fără îndoială, consecinţele crizei vor afecta fiecare cetăţean al Uniunii Europene, fie el slovac, polonez, maghiar sau german. Consider că încercările de a provoca certuri între statele membre, încercări ce apar în mod periodic în timpul şedinţelor noastre, reprezintă un semn de ignoranţă faţă de grava situaţie actuală, în care unitate UE este ameninţată. Ar trebui să ne concentrăm mai mult pe găsirea de soluţii şi pe ratificarea Tratatului de la Lisabona pentru a putea spori competitivitatea în cadrul Uniunii Europene.
Aici, în Parlamentul European, eu mi-am exprimat în mod repetat părerea că autonomia nu are loc în spaţiul nostru comun. Nu trebuie să uităm ideea-cheie a integrării ţărilor UE, ca să nu mai vorbim că această idee nu trebuie ignorată sau respinsă. Trebuie să ţinem cont de declaraţia lui Schuman, aceea că o Europă inteligentă nu se poate bucura de răul vecinilor săi, întrucât avem cu toţii o soartă comună, atât în vremuri bune, cât şi în vremuri rele.
(Germania) Domnule preşedinte, raportul Catania este o adevărată păcăleală. Nu conţine nici un raport privind măsura în care drepturile fundamentale au fost respectate în Uniunea Europeană în perioada 2004-2008; este o simplă listă de solicitări făcute de reprezentanţii stângii.
Solicitările includ recunoaşterea căsătoriei între persoane de acelaşi sex în statele membre şi legalizarea drogurilor, a eutanasiei şi a imigranţilor ilegali. Eu şi delegaţia Partidului Popular Austriac (ÖVP) respingem de la bun început solicitările menţionate mai sus, care au fost adoptate cu majoritate, şi prin urmare noi, deci şi eu, am votat împotriva acestui raport.
(Slovacia) Am votat în favoarea raportului privind situaţia drepturilor fundamentale în Uniunea Europeană în perioada 2004-2008.
Susţinerea mea a fost condiţionată de respingerea textului proiectului original al paragrafului 49 privind susţinerea autonomiei teritoriale şi regionale. Consider că aceasta este o respingere a încercărilor instigatorilor şi conspiratorilor de a specula în legătură cu starea de fapt. Cu alte cuvinte, Parlamentul European nu acceptă să se facă jocuri cu autonomia teritorială şi regională. Aceasta este o concluzie foarte importantă ce trebuie trasă din şedinţa plenară de astăzi a Parlamentului European şi consider că ar trebui să fim cu toţii felicitaţi pentru aceasta.
(Cehia) Domnule preşedinte, şi eu am votat împotriva adoptării acestui report elaborat de un deputat comunist în Parlamentul European privind situaţia drepturilor fundamentale în Uniunea Europeană. Totuşi, apreciez faptul că raportorii aparţinând altor facţiuni au reuşit să editeze puţin textul şi că acesta conţine câteva paragrafe bune privind situaţia minorităţilor. Dar există anumite fragmente care nu sunt deloc obiective. În plus, măsura în care raportul încalcă limitele referitoare la redactarea documentelor pentru o perioadă trecută este una fără precedent. Raportul presupune o viziune politică unilaterală asupra drepturilor omului în Uniune. Raportul calcă în picioare principiul subsidiarităţii dictând regulile privind politicile familiale şi alte chestiuni etice, fapt ce contravine prevederilor tratatelor fundamentale.
: Următorul punct se referă la declaraţiile Consiliului şi ale Comisiei privind situaţia din Orientul Mijlociu/Fâşia Gaza.
Îmi face o deosebită plăcere să salut prezenţa preşedintelui în exerciţiu al Consiliului, ministrul ceh al afacerilor externe, dl Karel Schwarzenberg, care urmează să se deplaseze azi în Africa de Sud. Preşedinţiile anterioare au convenit ca miniştrii afacerilor externe să poată fi reprezentaţi în cadrul reuniunilor, astfel că apreciem, în mod deosebit, prezenţa dumneavoastră azi aici, d-le Schwarzenberg. Vă urez un călduros bun-venit!
Suntem, de asemenea, onoraţi de prezenţa comisarului competent, d-na Benita Ferrero-Waldner, care este, aproape întotdeauna, prezentă la reuniunile noastre. După cum ştiţi, doamna comisar este foarte bine informată cu privire la problemele din Orientul Mijlociu şi, la fel ca dl Schwarzenberg, s-a deplasat în regiune. Vă urez şi dumneavoastră un călduros bun-venit, doamnă comisar!
Preşedintele în exerciţiu al Consiliului. Dle Preşedinte, vă mulţumesc pentru ocazia oferită de a-mi exprima opinia în cadrul acestei dezbateri de actualitate privind situaţia dramatică din Orientul Mijlociu.
De la debutul campaniei militare iniţiate de Israel în Fâşia Gaza, la 27 decembrie, am asistat la o deteriorare rapidă a situaţiei pe toate planurile. Consecinţele umanitare ale acestei operaţiuni sunt dramatice pentru populaţia din Gaza. De la începutul campaniei, au fost ucişi peste 900 de palestinieni, dintre care cca. 30% au fost femei şi copii. Suntem deosebit de îngrijoraţi de pierderea de vieţi în rândul civililor, după cum am afirmat, în repetate rânduri, în cadrul declaraţiilor prezidenţiale. Uniunea Europeană deplânge ostilităţile în curs, care au dus la un număr atât de mare de victime în rândul civililor şi dorim să exprimăm sincerele noastre condoleanţe familiilor victimelor.
Suntem, în special, îngrijoraţi de incidentele cum sunt atacul asupra şcolii ONU din Jabalyia şi de tirurile de armă trase asupra convoaielor umanitare care au făcut victime în rândul personalului umanitar. Conform Biroului pentru coordonarea afacerilor umanitare, au fost răniţi peste 4 200 de palestinieni. Conform agenţiei ONU, cca. 28 000 de persoane au fost strămutate de la debutul ostilităţilor. O mare parte dintre acestea caută refugiu în adăposturi; restul celor strămutaţi pe plan intern stau la rude.
Cele mai mari nevoi umanitare sunt legate de numărul mare de răniţi şi de serviciile medicale suprasolicitate, iar persoanele strămutate şi familiile care le găzduiesc au nevoie de asistenţă specifică, cum ar fi alimente, adăposturi, apă şi produse nealimentare de necesitate. Deoarece sistemul de alimentare cu apă a fost grav avariat, fiind necesare reparaţii urgente, populaţia din Gaza are cu greu acces la apă potabilă. Prin urmare, furnizarea de apă potabilă reprezintă o necesitate de importanţă majoră.
Există, de asemenea, penurii grave de alimente la toate nivelurile populaţiei. Din 4 noiembrie, anul trecut, nu s-a mai permis accesul în Gaza al personalului ONG-urilor străine pentru a oferi şi pentru a monitoriza în mod adecvat ajutorul umanitar. Numărul de camioane umanitare care intră în Gaza a crescut de la debutul operaţiunilor militare. În prezent, media zilnică de 55 de camioane este, în mod deplorabil, insuficientă faţă de necesarul de cel puţin 300 de camioane zilnic pentru a acoperi nevoile a 80% din populaţie, care depinde de ajutoarele umanitare.
Uniunea Europeană a urmărit îndeaproape aceste tragice evenimente încă de la început. La trei zile după debutul operaţiunilor, miniştrii de externe s-au reunit într-o sesiune extraordinară la Paris pentru a dezbate situaţia. Aceştia au convenit asupra necesităţii încetării imediate şi permanente a ostilităţilor şi a unor acţiuni umanitare de urgenţă în vederea accelerării procesului de pace. Reuniunea la nivel înalt a avut drept principal obiectiv încetarea violenţelor şi reducerea efectelor crizei umanitare. Preşedinţia a condus o misiune diplomatică în Orientul Mijlociu. Troica ministerială a UE a desfăşurat o vizită în regiune în perioada 4-6 ianuarie şi a avut întrevederi cu reprezentanţi din Egipt, Israel, ai Autorităţii Palestiniene şi din Iordania. Înaltul Reprezentat al UE a vizitat, de asemenea, Siria, Liban şi Turcia.
A început să se contureze o soluţie la situaţia de criză. În primul rând şi întâi de toate, trebuie să înceteze necondiţionat atacurile cu rachete ale Hamas asupra Israelului, iar Israelul trebuie să pună capăt acţiunilor militare, pentru a permite furnizarea adecvată de ajutoare umanitare şi reluarea serviciilor publice şi a asistenţei medicale, atât de necesare. Acordul de încetare a focului valabil şase luni, care a expirat la 19 decembrie, a fost departe de a fi perfect. Israelul a avut de suferit de pe urma atacurilor constante cu rachete şi a faptului că era conştient că inamicul continuă să se înarmeze. Gaza a avut de suferit de pe urma blocadei economice extrem de punitive, care a subminat total dezvoltarea sa economică.
Pentru a se ajunge la un acord durabil de încetare a focului, trebuie găsit un compromis sensibil, care presupune stoparea atacurilor cu rachete şi redeschiderea punctelor de trecere. Trebuie găsită o soluţie viabilă şi în cazul tunelurilor de trecere a frontierelor, în special de-a lungul rutei Philadelphia, pentru a preveni contrabanda cu arme. De asemenea, este necesară redeschiderea sistematică şi monitorizată a tuturor punctelor de trecere a frontierelor pentru a permite dezvoltarea economiei din Gaza.
Considerăm că ar fi oportună desfăşurarea de misiuni internaţionale pentru a monitoriza punerea în aplicare a acordului de încetare a focului şi pentru a acţiona ca liant între cele două părţi. În această privinţă, Uniunea Europeană este pregătită să îşi retrimită observatorii în punctul de trecere Rafah şi să extindă sfera de aplicare şi conţinutul mandatului misiunii europene de asistenţă la frontieră. Recunoaştem şi apreciem faptul că Israelul a convenit asupra unui interval zilnic de încetare a focului pentru a permite furnizarea de alimente, combustibil şi medicamente, atât de necesare în Gaza. Totuşi, doar o încetare totală şi imediată a focului ar permite furnizarea şi distribuirea adecvată a ajutoarelor umanitare de care Gaza are atâta nevoie, precum şi reluarea serviciilor publice de bază. Israelul trebuie să asigure accesul nerestricţionat şi în condiţii de siguranţă la asistenţă umanitară şi produse esenţiale, inclusiv alimente, medicamente şi combustibil, pentru populaţia palestiniană civilă din Fâşia Gaza, precum şi deplasarea în condiţii de siguranţă în şi dinspre Fâşia Gaza a civililor şi a personalului umanitar.
Totuşi, chiar dacă se găseşte o soluţie durabilă şi de largă cuprindere la situaţia din Gaza, aceasta nu va fi îndeajuns pentru a instaura pacea în regiune. Trebuie abordate chestiuni mult mai cuprinzătoare şi mult mai complicate. Este nevoie de o nouă strategie globală care să ofere soluţii la situaţia politică internă din Palestina, precum şi pentru reluarea negocierilor de pace suspendate datorită crizei din Gaza. Reconcilierea palestinienilor şi un guvern care să reprezinte aspiraţiile poporului palestinian sunt mai necesare ca niciodată. De aceea, sprijinim eforturile de mediere întreprinse de Egipt în conformitate cu rezoluţiile Ligii Arabe din 26 noiembrie 2008.
După cum s-a subliniat cu ocazia concluziilor reuniunii consiliului CAGRE din decembrie 2008, Uniunea Europeană este pregătită să sprijine un guvern palestinian stabil care să urmeze politicile şi măsurile conforme principiilor Cvartetului pentru Orientul Mijlociu. UE subliniază necesitatea de a se ajunge la o situaţie de pace justă, durabilă şi cuprinzătoare în Orientul Mijlociu şi cere reluarea negocierilor israelo-palestiniene şi rezolvarea chestiunilor rămase nesoluţionate în conflictul israelo-palestinian, inclusiv a chestiunilor fundamentale.
O soluţie durabilă şi cuprinzătoare va depinde, în cele din urmă, de progresele reale ale procesului de pace din Orientul Mijlociu. Părţile trebuie să întreprindă eforturi majore imediate pentru instaurarea unei păci globale în regiune, bazată pe o viziune în care două state democratice, Israelul şi Palestina, coexistă în pace, securitate şi în baza recunoaşterii depline a frontierelor.
Ultimele incidente violente din Orientul Mijlociu nu doar îndepărtează perspectivele unui acord de pace în conflictul dintre Israel şi Palestina. Nu trebuie neglijate nici efectele negative în plan politic, atât în ceea ce priveşte polarizarea şi radicalizarea regională, cât şi discreditarea continuă a forţelor politice moderate. Doar un stat palestinian viabil va putea aduce securitatea într-o regiune care a avut de suferit un timp prea îndelungat. Aceasta este, în special, în interesul Israelului şi al statelor vecine. Prin urmare, este necesară luarea unor măsuri urgente pentru a remedia daunele cauzate de acţiunile militare în vederea restabilirii posibilităţii unui compromis negociat echitabil.
membru al Comisiei. -Dle Preşedinte, cu toţii am fi sperat ca anul 2009 să înceapă mai bine. Din păcate, avem de-a face cu un conflict teribil şi oribil în Gaza, aflat în cea de-a treia săptămână de confruntări.
Acesta cauzează îngrijorări majore. Ieri, am purtat discuţii pe această temă în cadrul unei reuniuni între Consiliul pentru afaceri externe, Consiliului pentru dezvoltare şi membrii Parlamentului European care s-au deplasat în Gaza la sfârşitul săptămânii trecute.
Preşedintele în exerciţiu al Consiliului a menţionat deja statisticile teribile ale victimelor şi ale răniţilor, acestea devenind din ce în ce mai îngrijorătoare pe zi ce trece. Există din ce în ce mai multe cazuri de răniţi cu arsuri severe, iar agenţiile umanitare raportează faptul că populaţia suferă de pe urma gravei penurii de alimente, combustibili şi medicamente, fără a mai menţiona distrugerea locuinţelor şi a infrastructurii.
Israelul a suferit, de asemenea, pierderi şi trebuie să facă faţă sutelor de atacuri cu rachete ale Hamas asupra teritoriului său, care au făcut victime în rândul populaţiei civile. Orice război, din păcate, produce mari suferinţe umane, iar această confruntare nu face excepţie. Pe lângă impactul său devastator imediat, conflictul îndepărtează şi mai mult perspectivele instaurării păcii, subminează Iniţiativa arabă pentru pace şi ar putea avea un impact puternic asupra stabilităţii întregii regiuni.
Doresc să evidenţiez, pe scurt, activitatea diplomatică desfăşurată împreună pentru a pune capăt acestui conflict şi, mai apoi, să analizăm provocările pe termen mediu şi lung. Am fost activi încă din prima zi de debut a conflictului, ceea ce consider că este foarte important. Suntem conştienţi de faptul că nu suntem actorul principal în Orientul Mijlociu, dar am fost şi suntem un actor important în regiune. De aceea, ca răspuns la izbucnirea conflictului, reuniunea de urgenţă a miniştrilor de externe ai UE de la Paris, din 30 decembrie 2008, a avut un rol important în elaborarea, încă de la început, a unor propuneri care să pună capăt conflictului (Declaraţia de la Paris), acestea fiind mai apoi reiterate cu ocazia delegaţiilor şi a vizitelor în Orientul Mijlociu.
Aş dori să subliniez trei elemente. În primul rând şi înainte de toate, prin Declaraţia de la Paris s-a cerut o încetare imediată a focului în scop umanitar, aceasta presupunând atât încetarea necondiţionată a atacurilor cu rachete ale Hamas asupra Israelului, cât şi stoparea acţiunilor militare ale Israelului. Am cerut ca încetarea focului să fie însoţită de redeschiderea în regim normal şi permanent a tuturor punctelor de trecere a frontierelor, astfel cum s-a prevăzut în acordul din 2005 privind circulaţia şi accesul. Ne-am arătat dispuşi să retrimitem la Rafah Misiunea UE de asistenţă la frontieră (MAF) pentru a facilita redeschiderea acestui punct de trecere şi să examinăm posibilitatea extinderii asistenţei şi la alte puncte de trecere, cu condiţia respectării condiţiilor de securitate solicitate.
În al doilea rând, am subliniat nevoile umanitare imediate, care am susţinut că trebuie soluţionate. În acest scop, am solicitat deschiderea imediată a punctelor de trecere pentru a permite accesul echipelor care asigură asistenţa medicală de urgenţă, combustibili şi furnizarea de alimente în Fâşia Gaza, pentru a permite accesul personalului umanitar şi evacuarea răniţilor.
În al treilea rând, ne-am reiterat poziţia conform căreia nu există o soluţie militară la conflictul israelo-palestinian şi că procesul de pace este singura cale de urmat, trebuind întreprinse eforturi în acest sens de îndată ce se va ajunge la un acord durabil de încetare a focului.
După cum ştiţi, misiunea noastră s-a desfăşurat în tandem cu vizita preşedintelui Sarkozy, care avea planificată o deplasare în Siria şi Liban şi care a decis să viziteze, de asemenea, Egiptul şi Israelul pentru a susţine aceste eforturi, în temeiul declaraţiei din 30 decembrie 2008. În prezent, Franţa prezidează Consiliul de Securitate, astfel că iniţiativa a fost una importantă.
Ne-am coordonat îndeaproape acţiunile, incluzând o vizită comună la Ramallah, unde preşedintele Sarkozy a prezentat planul său pentru încetarea ostilităţilor, pentru care noi - troica - am netezit, într-o anumită măsură, calea prin discuţiile avute cu părţile-cheie implicate, în special Egiptul şi Israelul.
Aceste eforturi s-au consolidat reciproc, transmiţând un mesaj puternic şi unit din partea Uniunii Europene, iar troica nu doar că a transmis această poziţie a instituţiilor UE, ci a contribuit şi la manifestarea prezenţei noastre. Consider că este important faptul că preşedintele Sarkozy a vizitat şi Siria, iar dl Solana l-a însoţit în Siria şi Liban, precum şi la consultările cu Turcia. Cred că toate aceste eforturi au fost necesare.
Am subliniat, în special, situaţia umanitară, după cum am afirmat deja, şi am solicitat, îndeosebi, redeschiderea punctelor de trecere şi posibilitatea instituirii unui interval de cel puţin câteva ore de încetare a focului pentru a permite desfăşurarea acţiunilor întreprinse de organizaţiile umanitare internaţionale. Israelul a acceptat unele dintre aceste propuneri şi, în cadrul negocierilor cu guvernul israelian, am reuşit să obţinem prezenţa unui oficial ECHO în cadrul comandamentului Forţei de apărare israeliene pentru a coordona furnizarea de asistenţă umanitară cu forţele armate israeliene, la fel ca şi în cazul războiului din Liban, ceea ce a constituit un instrument important pentru o mai bună coordonare.
Furnizarea cu gaz Ucrainei şi UE de către Rusia (dezbatere)
Următorul punct pe ordinea de zi sunt declarațiile Consiliului şi ale Comisiei cu privire la alimentarea cu gaze dinspre Rusia către Ucraina şi Uniunea Europeană.
Președintele în exercițiu al Consiliului. - Domnule Preşedinte, membrii Consiliului doresc să mulţumească Parlamentului European pentru includerea acestui punct pe ordinea de zi a primei mini-sesiuni din acest an. Cred că sunteţi de acord cu mine când spun că preşedinţia cehă a făcut dovada unei previziuni remarcabile atunci când a declarat că securitatea alimentării cu energie reprezintă un capitol major sau o prioritate pentru mandatul nostru din acest an.
Fără îndoială, Uniunea Europeană se confruntă cu o disfuncţionalitate majoră în procesul de furnizare a gazelor, pe fondul unei dispute între Rusia şi Ucraina, respectiv între organizaţiile Gazprom şi Naftogaz. În prezent, aproximativ 30% din totalul importurilor de gaze ale Comunităţii sunt afectate de această întrerupere a furnizării. Aşadar, avem de-a face cu o situaţie la care nu am fost expuşi nici măcar în timpul Războiului Rece - întreruperea totală a furnizării de gaze, cu care ne confruntăm astăzi.
Consiliul şi Comisia Europeană au conştientizat posibila problemă. După cum deja cunoaşteţi, în urmă cu trei ani, în 2006, ne-am confruntat cu o situaţie similară, şi aceasta este mai mult sau mai puţin o situaţie recurentă anual, deoarece în fiecare an Rusia măreşte preţul la gazul pe care îl exportă ţărilor vecine, în funcţie de nivelul pieţei. Prin urmare, noi am fost extrem de vigilenţi în ceea ce priveşte gradul mare de dependenţă al Comunităţii Europene de gazul rusesc. Într-adevăr, unele state membre depind în proporţie de aproximativ 100% de gazul furnizat de Rusia.
Aş dori să subliniez în special situaţia dificilă în care se află state ca Bulgaria sau Slovacia. Acest fapt ne oferă și o explicație la problema numărul unu, și anume de ce, spre exemplu, în țările din centrul și estul Europei - oamenii îngheață de frig și această problemă ocupă primele pagini ale ziarelor. Ştiu că în unele ţări, care nu se confruntă cu această problemă la aceeaşi intensitate, situaţia este probabil diferită, cel puţin în ceea ce priveşte relaţiile publice.
De această dată, la 18 decembrie 2008 am primit o avertizare oficială din partea Rusiei prin intermediul mecanismului de avertizare rapidă UE Rusia, conform căreia ar putea surveni o problemă în cazul în care negocierile în derulare dintre Ucraina şi Rusia nu s-ar concluziona cu un acord asupra preţurilor, asupra taxelor de tranzit şi a plăţii datoriilor. Aşa că noi nu am fost luaţi prin surprindere de ceea ce s-a întâmplat, ci de amploarea şi de intensitatea acestei sistări a alimentării cu gaz.
Ca urmare, au avut loc contacte la cel mai înalt nivel încă înainte de 1 ianuarie 2009, în vederea evitării sistării furnizării. Preşedinţia cehă a monitorizat situaţia cu mult înainte de începerea anului. Personal m-am întâlnit deja la Praga cu oficialitățile ruseşti, cu două zile înainte de Ajunul Crăciunului.
Comisia a luat măsuri de precauţie adecvate pentru a urmări desfăşurarea pe parcursul perioadei de vacanţă şi, la începutul lunii ianuarie, a pus informaţiile sale la dispoziţia Grupului de Coordonare pentru Gaz. Atât înainte, cât şi după data de 1 ianuarie 2009, preşedinţia şi Comisia - lucrând în strânsă legătură cu Andris Piebalgs - au primit asigurări din partea ambilor actori implicaţi că furnizările de gaze către Uniunea Europeană nu vor fi afectate.
După cum ştiţi, preşedinţia cehă, împreună cu Comisia şi cu ajutorul câtorva state membre, a luat legătura cu companiile de gaz ucrainene şi ruseşti şi a făcut câteva deplasări pentru întâlniri cu ambele părţi.
Pe parcursul acestor contacte, nu am căutat să aducem învinuiri niciunei părţi, sau să fim părtinitori, nici măcar să acţionăm în calitate de mediatori, din moment ce această problemă reprezintă o dispută comercială. Mai degrabă, am evidenţiat pentru ambele părţi gravitatea situaţiei, punând accent pe faptul că sunt prejudiciate în mod clar atât credibilitatea şi securitatea Rusiei în calitate de ţară furnizoare, cât şi a Ucrainei, în calitate de ţară de tranzit. Pe măsură ce gravitatea situaţiei s-a accentuat, noi am acţionat şi în calitate de ,,mediator", în problema livrărilor de gaze către Comunitate - rol care a fost foarte apreciat de ambele părţi, deoarece între acestea nu mai exista comunicare deloc.
Vă rog să-mi permiteţi să fac un rezumat a ceea ce s-a întâmplat din dimineața zilei de 1 ianuarie 2009 - ziua de Anul Nou. La 1 ianuarie 2009, Rusia a anunţat că a sistat furnizarea de gaze către Ucraina, dar că menţine livrările către Uniunea Europeană la capacitate maximă. În aceeaşi zi, preşedinţia cehă şi Comisia au emis o declaraţie prin care făceau apel la ambele părţi să caute o soluţie rapidă şi să îşi onoreze obligaţiile contractuale faţă de consumatorii Uniunii Europene.
Deoarece era evident că furnizările către Uniunea Europeană începuseră să aibă de suferit, la 2 ianuarie 2009 preşedinţia cehă a emis o declaraţie oficială în numele Uniunii Europene şi la primele ore ale dimineţii aceleiaşi zile, am primit la Praga o delegaţie ucraineană condusă de Ministrul Energiei, Yuriy Prodan. Aceasta a avut în componenţă toţi participanţii la viaţa politică ucraineană, precum consilierul preşedintelui Yushchenko, reprezentanţii Naftogaz şi reprezentantul Ministerului Afacerilor Externe.
La 3 ianuarie 2009, am luat prânzul la Praga împreună cu directorul Gazexport, Alexander Medvedev, şi am participat personal la ambele întâlniri. Ambele întâlniri au dezvăluit o flagrantă lipsă de transparenţă în ceea ce priveşte contractele încheiate între Gazprom şi Naftogaz şi, în special, o lipsă de încredere, ce îngreunează progresul în vederea atingerii unui acord. Variantele susţinute de ambele părţi, cu privire la anumite aspecte, erau total diferite, astfel că a fost momentul în care am început să forţăm monitorizarea.
Într-un efort de a aborda această problemă a perspectivelor divergente, s-a născut ideea unei misiuni comune pentru descoperirea faptelor, idee venită din partea preşedintelui şi a Comisiei, misiune condusă de ministrul ceh al industriei şi comerţului, Martin Říman, şi de către Matthias Ruete, directorul general al DG TRAN, idee care a primit avizul în cadrul unei sesiuni extraordinare COREPER I, pe care noi am convocat-o la 5 ianuarie 2009, prima zi lucrătoare după vacanţă.
Misiunea s-a deplasat la Kiev. S-a vizitat şi centrul de distribuţie, iar apoi, în ziua următoare, membrii misiunii s-au deplasat la Berlin pentru a se întâlni cu reprezentantul Gazprom, la 6 ianuarie 2009. Tot la 6 ianuarie 2009, deoarece alimentarea cu gaze a fost considerabil redusă la câteva state membre ale Uniunii Europene, ducând la o perturbare gravă a alimentării, preşedinţia şi Comisia au emis o declaraţie extrem de autoritară prin care li se cerea ambelor părţi să reia imediat şi necondiţionat furnizările de gaze către Uniunea Europeană. Apoi, președintele și Comisia au căutat să accelereze încheierea unui acord politic prompt între Federația Rusă și Ucraina, astfel încât furnizările de gaze să poată fi reluate fără întârziere. Problema furnizării gazelor a constituit şi subiectul de discuţie numărul unu în cadrul întâlnirii Comisiei Europene cu reprezentanţii guvernului ceh, în mod obişnuit sesiunea strategică, ce a avut loc la 7 ianuarie 2009 la Praga şi, de asemenea, a dominat primul consiliu neoficial pe care l-am organizat în Republica Cehă - întâlnirea neoficială privind afaceri generale, care s-a desfăşurat joia trecută la Praga. Din nou, plănuiam să discutăm în avans problema securităţii energiei, dar, desigur, a trebuit să reacţionăm prompt şi, astfel, am adoptat o declarație fermă a preşedinţiei în numele Uniunii Europene, care a fost aprobată în unanimitate.
Ca urmare a stagnării totale înregistrate în alimentarea cu gaze care tranzitează Ucraina, din data de 7 ianuarie 2009, cu grave consecinţe asupra acelor state membre cu posibilitate redusă de a diminua efectele întreruperii, am sporit presiunile şi, după negocieri îndelungate şi greoaie, am reuşit să convingem ambele părţi să fie de acord cu trimiterea unei echipe de monitorizare formată din experţi UE independenţi, însoţiţi de observatori ai ambelor părţi. Această echipă a avut sarcina de a asigura o monitorizare independentă a fluxului de gaze care tranzitează Ucraina către Uniunea Europeană, şi are puncte de lucru în ambele ţări. Monitorizarea a fost definită de către Rusia ca o precondiţie pentru reluarea alimentării cu gaz.
După cum aţi observat, lansarea acestei misiuni nu s-a realizat uşor. În primul rând, a trebuit depăşită rezistenţa ucrainenilor cu privire la includerea unui expert rus în misiunea de monitorizare, apoi refuzul Rusiei cu privire la anexa introdusă unilateral de către Ucraina, la acordul care a fost intermediat cu mari eforturi de către preşedinţia noastră.
După câteva deplasări întreprinse de către Prim Ministrul Topolánek la Kiev şi Moscova şi după negocieri anevoioase cu Preşedintele Yushchenko şi cu Prim Ministrul Tymoshenko, şi, de asemenea, cu Prim Ministrul Putin, la Moscova, în final acordul a fost semnat pe data de 12 ianuarie şi a creat baza legală pentru desfășurarea monitorilor, și s-a cerut ca Rusia să reia alimentarea cu gaz către Uniunea Europeană. Apoi Rusia a anunţat că furnizarea va fi reluată în data de 13 ianuarie, la ora 08.00 dimineața, dar totuși - nu știu dacă a fost 13 ianuarie sau nu - lucrurile nu s-au întâmplat așa cum ne așteptam.
Luni, 12 ianuarie, noi, președinția cehă, am convocat un Consiliu special al Miniștrilor din Energie în vederea exercitării presiunilor pentru asigurarea unei transparențe mai mari cu privire la problemele legate de tranzitare, identificarea măsurilor de atenuare pe termen scurt ,ce trebuie luate până la reluarea pe deplin a furnizărilor, precum și identificarea măsurilor pe termen mediu și lung care sunt necesare pentru a preîntâmpina în viitor consecințele unei astfel de probleme majore.
Consiliul a mai adoptat și concluziile regăsite în documentul 5165, prin care li se cerea ambelor părți să reia imediat furnizarea de gaze către Uniunea Europeană și să dezvolte soluții care să împiedice repetarea unei astfel de situații. Mai mult, în aceste concluzii, Consiliul a convenit să dezvolte urgent măsuri îmbunătățite pe termen mediu și lung cu privire, printre altele, la transparența în ceea ce privește fluxul fizic de gaz, cererea și volumul de depozitare, aranjamentele de solidaritate regională sau bilaterală, să abordeze problema lipsei interconectărilor de infrastructură energetică (care reprezintă o problemă majoră) să continue diversificarea rutelor de transport și a surselor și să abordeze aspectele financiare legate de acestea, de asemenea, prin accelerarea revizuirii Directivei privind securitatea alimentării cu gaz.
Încă o întâlnire a Grupului de coordonare pentru gaz pare acum posibilă, pentru luni, 19 ianuarie.
Consiliul Energetic, Consiliul Transporturi, Telecomunicații și Energie (TTE), vor re-analiza această chestiune la ședința planificată pentru data de 19 februarie, prin intermediul concluziilor care urmează să fie adoptate cu privire la Comunicatul Comisiei referitor la cea de-a doua revizuire strategică din domeniul energiei.
Aceste concluzii, precum și Comunicatul Comisiei vor fi discutate în cadrul întrunirii Consiliului European din luna martie, care, fără îndoială, va acorda atenția cuvenită evenimentelor din ultimele săptămâni.
Vă rog să-mi permiteți să fac câteva observații finale în această declarație introductivă. În primul rând, obiectivul cheie al președinției, în cadrul recentei dispute l-a constituit reluarea imediată a alimentării cu gaz, la capacitățile contractate. După cum știm cu toții, disputa încă nu s-a încheiat. Prin urmare, este esențial ca Uniunea Europeană să nu se amestece în neînțelegerile bilaterale dintre Gazprom și Naftogaz.
În al doilea rând, atât președintele, cât și Comisia continuă să impulsioneze ambele părți să dialogheze pentru a ajunge la un compromis, în urma căruia să poată fi reluată furnizarea de gaz către Uniunea Europeană. Din perspectiva președinției și a Comisiei, nerespectarea acordului din 12 ianuarie, fie de către Rusia, fie de către Ucraina, este inacceptabilă. Condițiile pentru reluarea furnizării - așa cum se menționează în acord - au fost îndeplinite și, ca urmare, nu există niciun motiv pentru care nu s-ar putea relua complet furnizarea.
Președinția cunoaște foarte bine numărul de probleme care încă se mențin. Acestea trebuie abordate, altfel insecuritatea privind furnizarea gazului rusesc prin Ucraina va continua.
În primul rând, există această problemă a gazului tehnic, cum că Ucraina trebuie să-și mențină operațional sistemul de tranzit. Trebuie ca ambele părți să ajungă la un acord transparent care să definească cine anume este responsabil pentru gazul tehnic și cine trebuie să plătească pentru el.
În al doilea rând, este esențial ca toate contractele dintre Rusia și Ucraina, referitoare la tarifele gazului și la taxele de tranzit să stipuleze condiții clare și obligatorii din punct de vedere legal, care să împiedice reapariția unei disfuncționalități similare. Președinția, împreună cu Comisia, au făcut apel în nenumărate rânduri la ambele părți să semneze un astfel de contract. Cu toate acestea, nici noi și nici Comisia nu intenționăm să intervenim în negocierile asupra condițiilor contractuale dintre cei doi actori comerciali.
De asemenea, președinția este conștientă de consensul pe scară largă dintre statele membre, că trebuie adoptate fără întârziere soluții pe termen scurt, mediu și lung, care să împiedice reapariția unor situații similare în viitor. Securitatea energetică reprezintă una dintre cele mai importante priorități ale președinției. Președinţia a luat conducerea în prezidarea discuției cu privire la posibilele soluții pentru capcana dependenței noastre de energie. fie Consiliul neoficial, după cum am menționat, fie sesiunea TTE-Energie. Printre problemele menționate în Concluziile Consiliului din domeniul Energiei, aș dori să menționez următoarele.
Care este părerea preşedinţiei Consiliului despre sistemul juridic din Rusia şi în special despre încarcerarea politicienilor din opoziţie - de exemplu Platon Lebedev şi Mikhail Khodorkovsky ale căror procese şi condiţii de detenţie constituie o violare chiar şi a legislaţiei ruseşti? Câtă importanţă li se va acorda acestor abuzuri în cadrul negocierilor noului acord de parteneriat şi asociere cu Rusia?
Unul dintre principalele obstacole în calea unor relaţii politice şi economice libere cu Rusia şi a unui nou acord de parteneriat este existenţa unor deficienţe majore în sistemul juridic rusesc. Ce măsuri ia Consiliul pentru a impulsiona reexaminarea hotărârilor din cazul proceselor politice - precum cele din cazul Yukos care au dus la încarcerarea lui Khodorkovsky, Lebedev şi Bakhmina - şi a punerii în aplicare a acelor hotărâri, de asemenea ilegală, şi pentru a sprijini crearea unui sistem juridic independent de structurile politice autoritare?
Obiect: Supremaţia statului de drept şi sistemul juridic din Rusia
În calitate de comunitate bazată pe valori, UE ar trebui să facă din statul de drept şi respectarea drepturilor omului elementele primordiale ale relaţiilor sale cu ţările terţe. Sistemul juridic din Rusia este politicianizat şi folosit, în mod deschis, ca un instrument în mâna conducătorilor de la Kremlin. Prin urmare, absenţa legii şi corupţia ar trebui să facă parte din lista de priorităţi atunci când UE încearcă să stabilească viitoare relaţii.
Având în vedere cazurile spectaculoase cele mai recente ale lui Khodorkovsky, Lebedev şi Bachmina, întrebarea pe care o adresez Consiliului este: Ce răspuns primeşte Rusia din partea Consiliului în cazul unor hotărâri judecătoreşti atât de ilicite şi corupte? Cum va aborda Consiliul această problemă în cadrul relaţiilor UE-Rusia şi ce măsuri va lua pentru a se asigura că Rusia face schimbări în sistemul juridic?
Preşedinte în exerciţiu al Consiliului. - Ştiu că prietenul meu Milan Horáček este o persoană implicată de mult timp în observarea situaţiei drepturilor omului din Rusia şi doresc să îi mulţumesc pentru activitatea sa pentru că este exact ceea ce ar trebui să facă acest organism, această organizaţie.
Cu privire la întrebarea legată de această problemă specială, aş dori să îl asigur că preocupările privind tendinţele înregistrate de statului de drept şi democraţia din Rusia sunt pe deplin împărtăşite de Consiliu.
Consiliul consideră că parteneriatul nostru cu Rusia trebuie să se bazeze pe respectarea dreptului internaţional, a principiilor democratice şi a drepturilor omului. Prin urmare, Consiliul va continua să facă presiuni asupra Rusiei pentru ca aceasta să îşi respecte pe deplin obligaţia pe care şi-a asumat-o prin acceptarea calităţii de membru al Consiliului Europei şi, desigur, al OSCE, şi, de asemenea, prin APC - Acordul de parteneriat şi cooperare cu EU.
Cazurile menţionate de dumneavoastră şi de colegii dvs reprezintă o preocupare importantă şi Consiliul va continua să urmărească îndeaproape evoluţiile ulterioare.
Consiliul aduce în discuţie preocupările legate de Rusia în mod regulat, în cadrul dialogului politic, în special cu ocazia consultării bianuale privind drepturile omului introdusă în martie 2005.
Acţiunile Rusiei în acest domeniu şi în alte domenii vor fi luate în considerare în cadrul negocierilor privind un nou acord cu această ţară - ceea ce este foarte important - şi în cadrul altor aspecte ale relaţiilor UE-Rusia.
Introducerea unor prevederi solide legate de drepturile omului în noul APC care se negociază în prezent constituie, de asemenea, una dintre priorităţile UE stabilite de directiva privind negocierile aprobată de Consiliu anul trecut.
Parteneriatul strategic cu Rusia, despre care se vorbeşte, trebuie să se bazeze pe valori comune; în caz contrar, nu ar avea niciun sens. UE are nevoie de noul acord, dar la fel şi Rusia. Este extrem de important ca negocierile şi textul acordului însuşi să reflecte valori la care ţinem, precum statul de drept. Personal, aş dori să subliniez faptul că unitatea UE este absolut decisivă pentru a obţine rezultate în acest domeniu.
Doamnă preşedintă, pentru mine există o problemă în faptul că, în repetate rânduri, Consiliul a afirmat că relaţiile cu Rusia sunt prioritare, dar în cazurile speciale ale lui Mikhail Khodorkovsky, Platon Lebedev şi Svetlana Bakhmina nu s-a înregistrat niciun progres.
(DE) Dle Vondra, am o mare stimă pentru dvs în calitate de activist în domeniul drepturilor omului şi pentru caracterul creativ al poporului ceh; de aici, şi întrebările mele. Ne puteţi ajuta să găsim noi căi de soluţionare în cazul prizonierilor Yukos după ani de discuţii, cu alte cuvinte, să acţionăm într-o oarecare măsură? De asemenea, ne putem concentra mai intens asupra problemei drepturilor omului în termeni practici în cadrul negocierilor cu Rusia?
Domnule ministru, vă mulţumesc pentru răspunsuri. Aţi fi de acord cu faptul că, în cazul în care Consiliul ar fi prezentat părţii ruse această problemă cu argumente mai puternice şi mai convingătoare, demonstrând că UE nu glumeşte cu o violare atât de scandaloasă a justiţiei, relaţiile economice ar fi fost mai favorabile în prezent?
Aţi fi de acord cu faptul că, în absenţa unei soluţii juste şi transparente în cazurile Khodorkovsky şi Lebedev, UE nu se poate aştepta ca Rusia să îşi respecte obligaţiile economice?
Preşedinte în exerciţiu al Consiliului. - Consider că, având o preşedinţie cehă, nu vă puteţi aştepta la tăcere din partea noastră. Nu am tăcut când discutam despre securitatea energetică şi nu am tăcut în trecut, când discutam cazul Khodorkovsky şi alte cazuri.
Ştiţi, probabil, că vom avea o reuniune a troikăi în luna februarie, în cadrul căreia preşedinţia va fi reprezentată de Ministrul de externe Karel Schwarzenberg. În mod cert, vom analiza măsurile necesare în cazurile la care vă referiţi, dar, bineînţeles, existenţa rezultatelor depinde în totalitate de partea rusă. Putem doar crea un anumit mediu în care să menţinem presiunile, dar răspunsul depinde de partea rusă.
Doresc să urez bun venit dlui ministru în cadrul Camerei şi preşedinţiei cehe. Mi-aş dori ca fiecare membru al acestei Camere să poată spune acelaşi lucru. Trebuie să spun că am fost şocat de tonul anumitor întrebări adresate azi prim-ministrului ceh. Unul dintre colegii noştri, dl De Rossa din Irlanda, i-a adresat invitaţia de a-şi retrage afirmaţia că Tratatul de la Lisabona ar putea să nu fie atât de extraordinar pe cât îl considera dl De Rossa, ceea ce, în primul rând, a fost mai degrabă insultător pentru majoritatea circumscripţiei pe care o reprezintă...
Ca parte a priorităţilor preşedinţiei cehe, republica Cehă a evidenţiat, pe site-ul preşedinţiei, obiectivele sale legate de liberalizarea comerţului mondial. Poate preşedinţia să explice mai pe larg obiectivele în acest domeniu şi în special măsurile pe care îşi propune să le ia în legătură cu siguranţa alimentară în UE?
Preşedinte în exerciţiu al Consiliului. -Vă mulţumesc pentru această întrebare, pentru că vin dintr-o ţară care este adepta comerţului liber. Este principiul de bază al economiei noastre - aproximativ 80% din PIB-ul nostru este produs, într-o manieră sau alta, de activităţi legate de comerţ. Prin urmare, vă pot asigura că preşedinţia cehă este hotărâtă ca Uniunea să se dedice în continuare obiectivului de a ajunge la un acord echilibrat, ambiţios şi exhaustiv în cadrul negocierilor OMC din Runda Doha. Vom depune toate eforturile în acest sens.
Referitor la întrebarea legată de obiectivele preşedinţiei cehe în ceea ce priveşte liberalizarea comerţului mondial, preşedinţia şi-a definit în mod clar principala prioritate în acest domeniu în contextul programului de 18 luni al Consiliului pentru preşedinţiile franceză, cehă şi suedeză, precum şi în propriul program de lucru, publicat săptămâna trecută şi prezentat astăzi, într-o oarecare măsură, de primul-ministru.
Punctul următor este poziţia Consiliului şi a Comisiei privind situaţia din Cornul Africii.
Preşedinte în exerciţiu al Consiliului. -Domnule Preşedinte, la această oră târzie, aş dori să adresez câteva observaţii referitor la poziţia Consiliului privind Cornul Africii.
Cornul Africii reprezintă, desigur, o regiune dificilă, care necesită atenţia noastră specială şi sporită, având în vedere că are un impact semnificativ asupra UE. UE urmăreşte îndeaproape evoluţiile din această regiune şi se pregăteşte să se angajeze şi mai mult în legătură cu ţările din Cornul Africii.
Ştiu, de asemenea, că Parlamentul este la curent cu evoluţiile. Vizita efectuată de delegaţia dumneavoastră anul trecut în Eritreea şi Etiopia, precum şi în Djibouti, a fost importantă. Am luat notă, de asemenea, despre propunerea de rezoluţie privind Cornului Africii, care a fost elaborată parţial în contextul acestei vizite. A arătat clar regiunii şi europenilor angajamentul din ce în ce mai puternic în cadrul UE faţă de Cornul Africii. În numele Consiliului, salut implicarea Parlamentului în eforturile noastre de abordare a dificultăţilor din Cornul Africii.
Există câteva surse de tensiune în Cornul Africii. Mă voi referi la acestea în detaliu. Cu toate acestea, în opinia Consiliului, aceste tensiuni sunt conectate, adesea, într-un fel sau altul, în regiune. Din acest motiv, Consiliul încearcă în mod special să distingă conexiunile regionale între conflictele în desfăşurare. Care sunt conexiunile dintre aceste conflicte?
În primul rând, există o dispută între Etiopia şi Eritreea, care poate fi considerată una dintre cauzele principale de instabilitate din întreaga regiune. Aceasta se reflectă în următoarele moduri: sprijinirea facţiunilor rivale în conflict în Somalia; eforturi de destabilizare ale fiecărei ţări în cealaltă ţară - pentru a menţiona Ogaden, Oromo în Etiopia, în special; se reflectă, de asemenea, în sprijinirea reluării procesului de pace în Sudan; Eritreea şi-a suspendat calitatea de membru în Autoritatea Interguvernamentală pentru Dezvoltare (IGAD).
Şi, în cele din urmă, dar nu în ultimul rând, conflictul din Somalia a generat una dintre cele mai grave situaţii umanitare cu care ne confruntăm în prezent în lume. Creşterea numărului actelor de piraterie în largul coastelor Somaliei este o altă consecinţă gravă a acestui conflict.
O altă problemă gravă o reprezintă lupta pentru resurse naturale, cum ar fi apa şi minereurile, în Cornul Africii. Acest fenomen sporeşte conflictele pastorale în zonele populate de grupuri culturale şi etnice diferite. Creşte, de asemenea, insecuritatea alimentară şi insecuritatea umană în general, ceea ce contribuie la conflict şi migraţie.
Există, de asemenea, interdependenţe regionale grave. Mă voi referi la câteva dintre acestea. Există conflicte la frontieră, aşa cum s-a menţionat anterior: disputele între Etiopia şi Eritreea, Sudan şi Etiopia şi Djibouti şi Eritreea, care pot fi considerate surse de instabilitate în regiune. Aş dori să subliniez, de asemenea, că o cooperare regională mai bună ar contribui la reducerea tensiunilor în jurul graniţelor naţionale.
Securitatea alimentară constituie o altă interdependenţă. Aceasta reprezintă o îngrijorare majoră în regiune. Secetele recurente, precum şi inundaţiile, au un efect devastator asupra populaţiei. Încă o dată, cooperarea regională ar putea ameliora efectele acestor evenimente naturale.
După cum ştiţi, unii argumentează că această problemă constituie originea conflictelor din Darfur, Somalia şi din multe alte zone din Cornul Africii. Nu sunt sigur că aceasta oferă o explicaţie integrală, dar consider că această chestiune trebuie rezolvată în fiecare dintre ţări şi în contextul regional, într-o manieră echitabilă şi transparentă.
Pirateria a fost localizată iniţial într-o mică parte a coastei somaleze. Pretextul piraţilor a fost cel de a percepe o taxă de pescuit de la navele din apele somaleze. După cum bine ştiţi, această activitate s-a extins semnificativ, iar acum ameninţă furnizarea de ajutoare umanitare în Somalia şi siguranţa maritimă în Golful Arden şi mai departe, inclusiv navele care se deplasează în largul coastelor Kenyei şi Tanzaniei.
Există, de asemenea, câteva alte interdependenţe care au un impact grav asupra Europei şi a altor ţări din Cornul Africii, cum sunt terorismul şi migraţia.
Deci care sunt acţiunile pe care Uniunea Europeană intenţionează să le întreprindă? Care este angajarea sau implicarea noastră? Instrumentul politic principal la dispoziţia Consiliului - pe care am onoarea să-l reprezint astăzi aici - este dialogul politic, nu numai cu ţările individuale, ci şi cu alte părţi interesate din regiune, cum sunt Uniunea Africană, Autoritatea Interguvernamentală pentru Dezvoltare, Liga Statelor Arabe şi Statele Unite şi China, ca ţări importante.
Dialogul politic reprezintă un angajament reciproc din cadrul Acordului de la Cotonou între UE şi fiecare dintre ţările din acea regiune. Dialogul are loc în principal prin intermediul şefilor misiunilor UE în ţările în cauză. Este un instrument foarte important pentru Consiliu, având în vedere că ne oferă un contact direct cu autorităţile din ţările respective. Acesta furnizează oportunitatea de a cunoaşte punctul lor de vedere, dar şi de a explica clar percepţiile noastre şi de a ridica motive de îngrijorare pe care le avem asupra anumitor aspecte. Acestea privesc în special problemele legate de guvernare şi drepturile omului. Acestea sunt aspectele principale.
În plus, Consiliul dispune de instrumentele Politicii Europene de Securitate şi Apărare (PESA). Începând din septembrie 2009, Consiliul a utilizat acest instrument pentru a combate pirateria din largul coastei somaleze, mai întâi prin celula de coordonare NAVCO a UE, amplasată la Bruxelles, iar apoi, începând din decembrie 2008, prin operaţiunea maritimă numită UE NAVFOR Atlanta.
În cele din urmă, UE acţionează prin intermediul instrumentelor financiare ale Comisiei Europene, cum sunt Facilitatea pentru Pace în Africa şi Instrumentul de Stabilitate. Voi permite dnei comisar Ferrero-Waldner să dezvolte subiectul în continuare, deoarece aceasta este responsabilitatea Comisiei.
Desigur, Consiliul caută în permanenţă, împreună cu Comisia Europeană, moduri de a consolida eficienţa şi vizibilitatea acţiunii UE. Aştept propunerile şi recomandările dumneavoastră asupra acestui aspect particular.
Membră a Comisiei. -Dle Preşedinte, Comisia a solicitat în ultimii ani ca Uniunea Europeană să acorde o mai mare atenţie situaţiei din Cornul Africii. Astăzi, în cadrul acestei dezbateri, îi ţin locul colegului meu, Louis Michel, care, din păcate, nu a putut fi prezent; Preiau această problemă cu mare interes, atât pentru situaţia în sine, cât şi pentru că afectează direct Europa - de exemplu, necesitatea de a mobiliza flotele militare pentru a combate pirateria, iar acesta este numai un exemplu recent.
Prin urmare, considerăm foarte bine venită iniţiativa delegaţiei parlamentare care a vizitat regiunea, precum şi raportul lor ulterior, şi proiectul de rezoluţie, pe care îl sprijinim, de asemenea, de principiu.
Situaţia internă în fiecare din ţările Cornului Africii nu poate fi înţeleasă separat de dinamica regională. Trebuie să continuăm să încurajăm o abordare globală, bazată pe dezvoltare economică, guvernare şi securitate, dacă dorim să promovăm stabilitatea regională, respectul pentru elementele esenţiale şi fundamentale ale Acordului de la Cotonou şi lupta împotriva sărăciei.
Daţi-mi voie să comentez situaţia pe ţări înainte de a încheia cu observaţii privind strategia regională pentru Cornul Africii.
În primul rând, permiteţi-mi să spun câteva cuvinte despre Etiopia/Eritreea. Etiopia ocupă o poziţie economică şi politică strategică în regiune. Comisia continuă să sprijine Etiopia în eforturile de ameliorare a sărăciei, unde s-au înregistrat progrese importante.
Securitatea regională precară şi tensiunile intracomunitare afectează situaţia internă a ţării, în special în Ogaden, unde accesul la populaţie este încă restrictiv. Comisia va continua, de asemenea, să monitorizeze situaţia drepturilor omului şi procesul de democratizare. Luând în considerare circumstanţele alegerilor generale din 2005, Comisia va monitoriza îndeaproape pregătirea şi desfăşurarea alegerilor din 2010, în special în contextul legislaţiei recent aprobate privind ONG-urile şi al re-arestării liderului opoziţiei, dna Birtukan Medeksa.
Situaţia internă din Eritreea este determinată, în parte, de impasul din conflictul de la frontiera cu Etiopia. Comisia rămâne în mod serios preocupată de încălcarea drepturilor omului şi situaţia socială şi economică precară. În opinia noastră, există un argument puternic pentru continuarea programului de cooperare care vizează îmbunătăţirea condiţiilor de trai ale populaţiei. Dialogul politic iniţiat în 2008 furnizează o bună platformă de angajare susţinută cu autorităţile eritreene. Pentru clarificare: preconizăm măsuri pozitive şi tangibile în Eritreea ca rezultat al acestui proces.
După cum aţi indicat în proiectul de rezoluţie, demarcaţia virtuală a frontierei dintre Etiopia şi Eritreea - hotărâtă de Comisia pentru trasarea frontierelor - nu va conduce la o soluţionare deplină a problemei dacă nu este însoţită de un dialog care să vizeze normalizarea relaţiilor dintre cele două ţări.
Disputa recentă între Eritreea şi Djibouti trebuie privită într-un context regional mai larg şi pentru care trebuie căutată o soluţie globală, prin intermediul actorilor locali şi regionali. Vom continua să sprijinim aceste procese.
Acum, când trupele etiopiene se retrag din Somalia, cooperarea atât a Etiopiei, cât şi a Eritreei în procesul de pace din Somalia va fi esenţială pentru succesul acestuia.
În ceea ce priveşte situaţia din Sudan, ader pe deplin la analiza Parlamentului. Într-adevăr, 2009 este un an decisiv pentru viitorul acestei ţări. Persistenţa violenţei în Darfur şi dificultăţile în realizarea punerii în aplicare a Acordului de pace global dintre nord şi sud (APG) prezintă potenţialul de a destabiliza ţara şi de a afecta întreaga regiune. Prin urmare, trebuie să păstrăm un dialog strâns şi să exercităm o presiune constantă asupra autorităţilor de la Khartoum pentru a obţine cooperarea deplină a acestora, atât în ceea ce priveşte APG, cât şi asupra Darfur şi proceselor acestora. Aceste autorităţi, precum şi alte părţi interesate sudaneze, cunosc chiar foarte bine în ce constă responsabilitatea lor şi ce trebuie să ofere.
Următorul punct este raportul Consiliului şi Comisiei privind strategia Uniunii Europene privind Belarus.
Preşedinte în exerciţiu al Consiliului. -Dle Preşedinte, situaţia din Belarus şi ceea ce ar trebui să întreprindem, precum şi modul în care putem ajuta vor fi, cred eu, fără îndoială, în centrul atenţiei Consiliului în timpul preşedinţiei cehe.
Permiteţi-mi să încep într-o notă pozitivă. Am luat notă cu satisfacţie despre măsurile luate de Belarus în ultimele săptămâni, inclusiv înregistrarea mişcării "Pentru Libertate”, tipărirea şi distribuirea de cotidiene independente, cum ar fi Narodnaya Volya sau Nasha Niva, masa rotundă privind reglementarea internetului, cu reprezentantul OSCE pentru libertatea presei şi anunţarea începerii consultărilor cu experţi OSCE/ODIHR pentru îmbunătăţirea legislaţiei electorale.
Aceste măsuri vizează îndeplinirea criteriilor exprimate de UE drept condiţie pentru păstrarea suspendării interdicţiei vizelor după perioada iniţială de şase luni. UE a subliniat importanţa continuării acestor aspecte în contactele sale cu administraţia Belarus.
Înaintea revizuirii sancţiunii - în cazul căreia trebuie să luăm o decizie până la începutul lunii aprilie - vom continua să utilizăm toate contactele politice, inclusiv contactele bilaterale, pentru a încuraja Belarus să se îndrepte în continuare spre punctele problematice care au fost identificate în cadrul concluziilor Consiliului din 12 octombrie, prin măsuri substanţiale suplimentare. Ca semn suplimentar de încurajare, preşedinţia noastră intenţionează să organizeze o altă troică a ministerului de externe, cu Belarus, la sfârşitul lunii ianuarie, în cadrul Consiliului pentru afaceri generale şi relaţii externe.
Vom continua, de asemenea, să monitorizăm situaţia generală a drepturilor omului şi a libertăţilor fundamentale în ţară, cu o atenţie specială acordată mediului de reglementare a ONG-urilor şi presei. Discutăm şi facem schimb de opinii şi informaţii îndeaproape, cu diverşi reprezentanţi ai opoziţiei şi alte persoane din Belarus, persoane ca dl Alexander Milinkievich, dl Kosolin şi altele.
Belarus, din câte ştim, face parte dintre ţările din Parteneriatul estic, o mişcare care vizează crearea unor tendinţe de dezvoltare pozitive în vecinătatea noastră est-europeană. Participarea Belarus va depinde de dezvoltarea sa internă. Plănuim să lansăm Parteneriatul estic în cadrul reuniunii la nivel înalt de la Praga, din luna mai, iar alegerea zilei a fost, de asemenea, selectată exact când se încheie perioada de şase luni şi putem face o evaluare. Astfel, nu s-a luat încă nicio decizie dacă dl Lukashenko va fi invitat sau nu.
Credem cu certitudine că este necesar să fim constructivi în legătură cu Minskul; să spunem că este un imperativ strategic. Rămânem, desigur, realişti şi nu ne aşteptăm la schimbări dramatice, însă credem că încercarea dlui Lukashenko de a echilibra relaţiile cu Moscova poate reprezenta o oportunitate. Suntem, de asemenea, o comunitate care împărtăşeşte anumite valori şi trebuie să păstrăm pârghiile în mâinile noastre. Este interesul nostru să utilizăm această oportunitate pentru a încuraja în continuare dinamica pozitivă din Belarus în această privinţă.
membră a Comisiei. - Domnule Preşedinte, este o mare plăcere să vorbesc despre Belarus, datorită progresului pozitiv care a fost realizat, pe care suntem încântaţi să-l constatăm. Belarus constituie o prioritate pe agenda noastră, dar nu numai pentru că este una dintre ţările din regiune puternic lovite de criza financiară din prezent. Există, de asemenea, o oportunitate unică pentru noi să începem un nou capitol al relaţiilor noastre cu Belarus.
Ne aflăm acum la jumătatea drumului în cadrul suspendării pe o durată de şase luni a sancţiunilor împotriva Belarus, care a fost hotărâtă la reuniunea miniştrilor de externe ai UE din 12 octombrie 2008. Având în vedere că această suspendare se încheie la 13 aprilie 2009, acum este momentul să facem prima evaluare dacă Belarus se îndreaptă în direcţia bună şi dacă, prin urmare, putem prelungi suspendarea şi putem lua măsuri pozitive în continuare în privinţa Belarus.
La 13 octombrie, Consiliul pentru afaceri generale şi relaţii externe a exprimat clar faptul că progresul pozitiv care a început cu eliberarea în august a ultimilor deţinuţi politici va trebui să continue pentru ca suspendarea să fie prelungită. Domeniile în care este necesar să vedem un progres continuu şi susţinut sunt: încetarea arestărilor sau a încarcerărilor pe baze politice, cooperarea cu OSCE/ODIHR în privinţa reformelor legislaţiei electorale, progresul privind libertatea presei, condiţii operaţionale mai bune pentru ONG-uri şi inexistenţa hărţuirii societăţii civile, precum şi progrese semnificative privind libertatea de întrunire.
Am constatat câteva progrese în ultimele trei luni. De exemplu, a fost ridicată interdicţia asupra a două cotidiene independente majore, iar acestea şi-au reluat acum tipărirea şi distribuţia. În al doilea rând, organizaţiei ,,Pentru Libertate" a dlui Milinkievich i s-a permis înregistrarea şi, în al treilea rând, vor exista consultări între Belarus şi ODIHR la 22 ianuarie, privind reforma electorală. Acest progres a fost un răspuns direct la solicitările efectuate de Comisie la începutul lunii noiembrie şi îl considerăm încurajator.
Cu toate acestea, sunt necesare mai multe progrese pentru a începe o nouă eră a relaţiilor noastre şi pentru a confirma suspendarea. Este necesar să constatăm progrese în domeniul libertăţii presei, inclusiv libertatea internetului şi acreditarea jurnaliştilor străini. Este necesar, de asemenea, să constatăm proceduri de înregistrare mai simple şi condiţii de lucru pentru ONG-uri, precum şi ridicarea restricţiilor privind libertatea persoanelor care activează în ONG-uri - cum ar fi, de exemplu, dl Barazenka - şi este necesar să constatăm în continuare dovezi privind faptul că demonstraţiile paşnice pot avea loc liber şi fără ca participanţilor să le fie teamă de arest.
Progresul reprezintă, cu toate acestea, un cuţit cu două tăişuri. În cazul în care Belarus poate face progrese importante, atunci cred că este esenţial, de asemenea, să răspundem printr-un pachet semnificativ de măsuri. Comisia a elaborat propuneri pentru un astfel de pachet, care ar include următoarele: o extindere a dialogurilor tehnice care au început acum un an, în privinţa energiei, transportului şi mediului, precum si înspre alte domenii; o creştere simbolică a alocaţiei IEVP pentru Belarus, pentru a susţine aceste discuţii; sprijinirea Belarus să se adapteze la noile provocări economice cu care se confruntă în prezent şi extinderea eligibilităţii Belarus pentru împrumuturile BEI şi BERD; intensificarea contactelor; la 26 ianuarie, troica se va întâlni cu Ministrul de Externe Martynov, sub auspiciul CAGRE, ocazie cu care intenţionez să-i transmit clar dlui Martynov ce anume aşteaptă UE din partea Belarus şi ce avem de oferit; şi, desigur, intensificarea dialogului cu societatea civilă.
Cu această ocazie, consider că trebuie comasate toate eforturile şi că, de exemplu, ar fi de cea mai mare utilitate reuniunile pe care deputaţii europeni le-ar putea avea la Minsk cu parlamentarii bieloruşi.
O altă chestiune pentru reflecţie este posibilitatea de a începe negocieri privind facilitarea vizelor şi un acord de readmisie. În privinţa acestei chestiuni, decizia este în mâinile Consiliului şi este clar că Belarus mai are încă progrese de făcut. Însă noi, Comisia, suntem pregătiţi să demarăm activitatea şi să contribuim la negocieri imediat ce miniştrii constată că s-au realizat suficiente progrese.
În cele din urmă, suntem pregătiţi să dezvoltăm pentru Belarus întreaga gamă de oferte din cadrul PEV şi al Parteneriatului estic. Aceasta ar cuprinde deblocarea APC şi o creştere semnificativă a asistenţei noastre.
După 13 aprilie, în cazul în care miniştrii apreciază că s-au făcut progrese suficiente, se va lua decizia dacă se va confirma suspendarea sancţiunilor. În cazul în care progresul Belarus va fi suficient de mare pentru a garanta acest lucru, suntem într-adevăr pregătiţi să recompensăm acest lucru şi sper că vom putea atunci să deschidem un nou capitol în relaţiile cu Belarus.
în numele Grupului PPE-DE. - (PL) Dle Preşedinte, Comisar, Preşedinte în exerciţiu, ocazia principală pentru dezbaterea de astăzi o constituie prima jumătate a suspendării de şase luni a sancţiunilor împotriva Belarus, care survine în această săptămână. Revizuirea la jumătatea perioadei a relaţiilor dintre ţara în cauză şi Uniunea Europeană a fost primită cu precauţie pozitivă de această Cameră, cu apreciere pentru schimbările care au avut loc în Belarus.
În primul rând am dori să ne exprimăm satisfacţia că mişcarea ,,Pentru Libertate" condusă de Aleksander Milinkievich a fost legalizată şi că două cotidiene independente Narodnaya Volya şi Nasha Niva au fost legalizate şi li s-a permis să intre în sistemul de distribuţie de stat. În acelaşi timp, cu toate acestea, condamnăm în continuare faptul că deţinuţii politici eliberaţi în ultimii ani nu au fost repuşi integral în drepturi şi că un student protestatar a fost arestat ilegal în timpul perioadei precontecioase.
Am dori să subliniem că criteriile esenţiale pentru ridicarea permanentă şi normalizarea relaţiilor Uniunea Europeană - Belarus sunt modificarea legii electorale, abrogarea legilor restrictive privind presa şi modificarea codului penal pentru a împiedica abuzul împotriva opoziţiei democratice şi a jurnaliştilor independenţi. În acest context, încurajăm autorităţile din Belarus să lucreze în strânsă cooperare cu OSCE şi Asociaţia Jurnaliştilor din Belarus. Apreciem reuniunile preliminare care au avut loc cu privire la ambele măsuri menţionate, însă îndemnăm la cooperarea permanentă cu experţi străini şi reprezentanţi ai societăţii civile din Belarus.
În cadrul rezoluţiei dezbătute astăzi, intenţionăm, de asemenea, să îndemnăm autorităţile din Belarus să elimine restricţiile asupra activităţilor partidelor politice, a organizaţiilor neguvernamentale şi să legalizeze o presă mai independentă. Acest lucru, cu toate acestea, nu va reprezenta o stradă cu sens unic. Invităm, de asemenea, Comisia Europeană şi Consiliul să ia măsuri mai rapide pentru reducerea taxei de eliberare a vizelor de intrare în UE şi de a spori investiţiile, prin Banca Europeană de Investiţii, în infrastructura energetică, în special în infrastructura de tranzit în Belarus. Aş dori să subliniez că Parlamentul European îndeamnă din nou Comisia să asigure sprijin financiar pentru Bielsat TV, iar autorităţile din Belarus să recunoască Uniunea polonezilor din Belarus, condusă de Angelika Borys drept singurul reprezentant legal al celei mai mari minorităţi naţionale din ţară.
Păreţi un om ocupat, dar aţi reuşit să luaţi cuvântul în ultimul moment.
în numele Grupului PSE. - (LT) Garduri bune înseamnă vecini buni. Acesta este un vechi proverb englezesc. Astăzi, dacă ne gândim la ţările învecinate, ar fi mai potrivit să spunem că gardurile mici sunt mai bune sau chiar lipsa lor.
La trecerea dintre secolele XX şi XXI, având tendinţe crescute spre autoritarism, Belarus a devenit bătrânul ciudat şi bolnav al Europei. Ţara a alunecat în auto-izolare şi izolare în timp ce gardurile care o înconjurau au devenit mai înalte. Datorită abuzurilor împotriva drepturilor omului, un stat din centrul Europei nu a mai avut loc în Consiliul Europei.
Anul trecut ne-a oferit speranţa că relaţiile dintre Uniunea Europeană şi Belarus se pot schimba şi că gardurile pe care le-am menţionat pot fi micşorate. S-au menţionat aici micile măsuri pe care Minskul le-a luat în direcţia bună, în termeni de deţinuţi politici, înregistrarea partidelor şi a cotidienelor. Putem menţiona, de asemenea, deschiderea în viitor a unei reprezentanţe a Uniunii Europene. Împărtăşesc optimismul prudent al membrei comisiei şi al ministrului şi cred că cerul se înseninează, dar mai există încă mulţi nori. Colegul nostru, dl Protasiewicz, a menţionat deja atât libertatea presei, cât şi condiţiile reale care permit formarea de partide politice, iar ţara este, de asemenea, în general, la începutul unor modificări economice şi sociale majore. Reformele ar trebui să vizeze viitorul şi să facă mai bună viaţa oamenilor obişnuiţi.
Cred că Uniunea Europeană ar trebui, de asemenea, să meargă pe drumul înţelegerii reciproce. Mai întâi, prin eliminarea sau cel puţin micşorarea obstacolelor financiare în materie de cerinţe pentru vize, care împiedică un nivel mai mare de comunicare între oameni.
Belarus a luat decizia de a construi o nouă centrală nucleară, care va apărea, probabil, destul de aproape de capitala Lituaniei, Vilnius. Câteva astfel de centrale electrice sunt planificate pentru regiune în Lituania, Estonia şi Polonia. Trebuie să existe dialog între toate acestea şi alte state, precum şi consultări permanente, astfel încât să evităm neînţelegerile, deteriorarea mediului şi nerespectarea intereselor altor ţări. Bruxellesul trebuie să monitorizeze atent modul în care Minskul pune în aplicare recomandările IAEA, convenţiile pentru securitatea nucleară şi să apere interesele ţărilor din Uniunea Europeană.
Nu cred că Belarus poate face un progres real dacă zidul dintre instituţiile oficiale şi popor nu este dărâmat. Guvernul trebuie să fie interesat să discute şi să negocieze cu opoziţia, ONG-urile, uniunile şi organizaţiile pentru tineret. În câteva luni, Parlamentul European va adresa recomandări legat de dărâmarea acelui zid sau construirea unuia mai înalt. Dacă nu profităm de această şansă, oamenii de ambele părţi vor fi deziluzionaţi. Mingea, după cum se spune, este în terenul Minskului.
Comemorarea zilei de 11 iulie ca zi comemorativă a victimelor masacrului de la Srebrenica (dezbatere)
Următorul punct este declaraţia Consiliului şi a Comisiei privind comemorarea zilei de 11 iulie ca zi comemorativă a victimelor masacrului de la Srebrenica.
Preşedinte în exerciţiu al Consiliului. -Domnule Preşedinte, Srebrenica, după cum ştim cu toţii, a fost o crimă oribilă. Masacrul a mai mult de 8 000 de bosniaci din Srebrenica şi din afară marchează unul dintre cele mai întunecate momente istorice din Bosnia şi Herţegovina, din fosta Iugoslavie şi, de asemenea, din întreaga Europă. Este, fără îndoială, cea mai mare atrocitate din Europa după cel de-al doilea război mondial.
Uitându-ne înapoi, s-ar fi putut face mult mai multe şi mai din timp. Srebrenica a fost un eşec colectiv al comunităţii internaţionale, inclusiv al UE. Acest lucru reprezintă o mare ruşine şi regretăm profund acest fapt. Este obligaţia noastră morală, umană şi politică de a nu mai lăsa să se repete Srebrenica vreodată.
Marcând cea de-a 10-a comemorare a masacrului de la Srebrenica, Consiliul şi-a exprimat din nou condamnarea pentru crimele comise şi şi-a extins compasiunea asupra victimelor şi familiilor acestora.
Consiliul, reamintind rezoluţiile 1503 şi 1534 ale Consiliului de Securitate al ONU, a subliniat că o cooperare deplină şi nerestricţionată cu TPI rămâne o cerinţă esenţială pentru continuarea procesului spre UE. Transferul la Haga al ultimelor fugari acuzaţi de crime de război, care continuă să eludeze justiţia internaţională ar constitui un tribut potrivit adus victimelor de la Srebrenica, precum şi un progres în direcţia păcii, stabilităţii şi reconcilierii permanente. Prin urmare, Consiliul rămâne decis ca făptuitorii crimelor din Srebrenica şi Bosnia şi Herţegovina în general, precum şi de oriunde din regiunea Balcanilor de Vest să fie aduşi în faţa justiţiei.
În acelaşi timp, de-a lungul istoriei, integrarea europeană s-a dovedit de ajutor pentru vindecarea rănilor şi a nedreptăţii în trecut, astfel încât trebuie să ne concentrăm, de asemenea, asupra viitorului. UE, ca factor de integrare, a adus pace, stabilitate, încredere şi prosperitate în Europa în a doua jumătate a secolului trecut. Sprijinirea Balcanilor de Vest pe calea spre UE face parte, prin urmare, dintre priorităţile preşedinţiei cehe în domeniul relaţiilor externe. Reconcilierea este vitală pentru integrare, iar reconcilierea este dificilă daca nu se face dreptate pe deplin.
După 13 ani, este momentul să încheiem episodului ruşinos de la Srebrenica. Arestarea lui Karadžić a dovedit că nu există nicio impunitate pentru astfel de crime monstruoase, cum sunt cele împotriva umanităţii. Este încă necesar ca Ratko Mladić să fie adus la Haga, astfel încât familiile victimelor de la Srebrenica să poată fi sprijinite să facă faţă trecutului şi să privească spre viitor.
UE va face în continuare tot ce-i stă în putere pentru a transforma acest lucru în realitate. Însă, de asemenea, mai sunt multe de făcut astfel încât Srebrenica să se transforme dintr-o amintire istorică tristă într-un loc unde viaţa oferă perspective. Angajarea comunităţii internaţionale nu are loc în vid: este combinată în mod activ cu acţiunile locale la nivel de stat, precum şi cu cele ale ambelor entităţi. S-a făcut multe eforturi de apreciat.
Viitorul regiunii Srebrenica poate fi asigurat cel mai bine prin dezvoltare economică şi crearea de locuri de muncă pentru a îmbunătăţi condiţiile economice şi sociale ale populaţiei din cadrul acesteia. Autorităţile din Republica Srpska, precum şi Consiliul de Miniştri şi Federaţia Bosniei şi Herţegovinei au acordat finanţare şi au făcut investiţii în regiunea Srebrenica. Activele alocate au vizat recuperarea Srebrenica, inclusiv construcţiile, reconstruirea, dezvoltarea infrastructurii, promovarea afacerilor, îmbunătăţirea serviciilor publice, proiectele cu rentabilitate sustenabilă şi educaţia.
Toate aceste eforturi locale au stat, de asemenea, la baza conferinţei donatorilor pentru Srebrenica, organizată acum un an, în noiembrie 2007. Aceasta poate constitui o ocazie bună pentru un apel de a face şi mai multe investiţii pentru acest oraş şi regiunea acestuia.
Este foarte important ca Srebrenica să nu fie uitată niciodată şi ca efortul comun să continue. Noi toţi din cadrul UE, comunitatea internaţională şi autorităţile locale vizăm cooperarea pentru îmbunătăţirea condiţiilor de trai din zona Srebrenica. Numai perspectiva unei vieţi mai bune poate contribui la reducerea tensiunii politice, crearea unui spaţiu pentru dialog şi, în consecinţă, le poate permite rudelor victimelor, care încă suferă, să meargă mai departe. Acesta ar fi cel mai bun tribut posibil adus victimelor din Srebrenica.
membră a Comisiei. - Domnule Preşedinte, în iulie 1995, aproximativ 8 000 de bărbaţi şi băieţi au fost ucişi şi au dispărut în Srebrenica. Cele mai înalte curţi de drept internaţional au numit masacrul cu denumirea potrivită: genocid. În timp ce continuăm urmărirea în justiţie împotriva făptuitorilor, cred că trebuie să ne reamintim victimele şi să exprimăm compasiune pentru familiile acestora. Prin urmare, mă alătur dumneavoastră astăzi în sprijinul acestei iniţiative, pentru a recunoaşte ziua de 11 iulie ca zi de comemorare a genocidului de la Srebrenica.
Srebrenica este un simbol al ororii şi al durerii neconsolabile. Rememorarea este pe cât de dureroasă, pe atât de necesară. Este necesar pentru că nu putem şi nu trebuie să uităm. Este necesar să contracarăm rememorarea selectivă a celor care continuă să nege, până astăzi, ceea ce a avut loc cu adevărat. Recunoaşterea a ceea ce s-a întâmplat în iulie 1995 este fundamentală pentru reconcilierea cu Bosnia şi Herţegovina şi în procesul regional. Proclamarea zilei de 11 iulie drept zi comemorativă europeană pentru victimele din Srebrenica trebuie, prin urmare, să fie un pas mai departe către reconcilierea cu Bosnia şi Herţegovina şi regiunea respectivă. Cred ca poate constitui o oportunitate de a transmite un mesaj, nu doar de respect şi amintire, ci şi de speranţă pentru viitor - un viitor în cadrul Uniunii Europene, clădit pe reconciliere, care să permită rănilor să se vindece în timp.
Dar nu este suficientă numai recunoaşterea. Justiţia este în mod egal esenţială. Cred că este important ca toţi făptuitorii acelor atrocităţi să fie aduşi în faţa justiţiei, să fie puşi sub acuzare şi să plătească pentru crimele pe care le-au comis. Prin urmare, este inacceptabil ca după atâţia ani Generalul Ratko Mladić să fie încă liber. Comisia sprijină pe deplin activitatea Tribunalului Penal Internaţional pentru fosta Iugoslavie, TPI. Salutăm cooperarea Bosniei şi Herţegovinei cu TPI şi gestionarea de către aceasta a cazurilor transferate de Tribunal sub jurisdicţia locală. Noi, Comisia, folosim fiecare ocazie pentru a încuraja autorităţile să continue eforturile lor şi să se asigure că toate crimele sunt urmărite penal în mod corespunzător.
În plus faţă de justiţia tribunalelor, putem oferi o a doua formă de justiţie pentru victime, iar aceasta înseamnă un viitor mai bun pentru persoanele dragi care au supravieţuit. Aceasta este nucleul eforturilor noastre în Balcanii de Vest. Dorim ca ţările din regiune să se îndrepte spre un viitor european comun. Dorim să vedem o Bosnia şi Herţegovina într-un context regional stabil, în care graniţele contează mai puţin, iar încrederea între vecini este restaurată. Ştim că acest lucru va însemna un drum lung, însă dacă istoria Uniunii Europene şi a extinderii sale ne spune ceva, acest lucru este că drumul merită, pentru toate părţile implicate.
Nu putem străbate drumul spre Uniunea Europeană în locul Bosniei şi Herţegovina. Aceasta va trebui să îndeplinească ea însăşi condiţiile şi să depăşească provocările externe de una singura, dar noi o putem sprijini. Vom sprijini ţara şi dorim ca aceasta să reuşească, în semn de triumf al supravieţuitorilor asupra acelora care au avut alte planuri.
în numele Grupului PPE-DE. - (DE) Domnule Preşedinte, Preşedinte în exerciţiu al Consiliului, comisar. Război, lagăre de concentrare, genocid - niciodată! După ororile celui de-al doilea război mondial, nimeni din Europa nu şi-ar fi putut imagina că acest lucru se va mai întâmpla vreodată.
Şi totuşi s-a întâmplat: în mijlocul anilor '90, la şase ani după căderea zidului Berlinului, în timp ce Europa occidentală şi centrală de dezvoltau împreună în pace, s-a întâmplat din nou în Bosnia-Herţegovina. Greşelile comunităţii internaţionale - mulţi ani de privit în altă direcţie, de relaţii aproape fără griji cu ucigaşii de acolo, de strângeri de mână prieteneşti cu criminali ca Ratko Mladić - au întărit acceptarea acestuia şi a complicilor săi: au scăpat fără probleme când au adăugat un masacru anilor de expulzări etnice, de epurare etnică.
Până astăzi, Ratko Mladić nu a răspuns în faţa justiţiei. Cine îl ascunde? Cine îl ajută, plasându-se alături de acesta sub o şi mai mare povară de vinovăţie? Mulţi alţi făptuitori sunt, încă, de asemenea, liberi şi unii dintre aceştia încă trăiesc în Bosnia-Herţegovina printre familiile îndoliate ale victimelor. Prin urmare, trebuie să insistăm nu numai ca Tribunalul Penal Internaţional pentru fosta Iugoslavie de la Haga, ci şi tribunalele locale pentru crime de război din Bosnia Herţegovina, să-şi poată exercita atribuţiile în mod corespunzător.
Ziua comemorativă pe care am proclamat-o se intenţionează a fi un semnal de trezire, de a nu uita şi de a demonstra familiilor îndoliate că suntem alături de suferinţa lor. Într-adevăr, poate că această zi poate servi pentru a produce conştientizarea acestor crime teribile, chiar şi în cei care încă nu cred că s-a întâmplat, chiar dacă o dovedesc şi înregistrări video, iar apoi se pot pune bazele pentru reconcilierea necesară. Fără recunoaşterea responsabilităţii directe şi indirecte pentru acest masacru nu poate exista pace. Datorăm acest lucru, precum şi condamnarea făptuitorilor, victimelor şi familiilor acestora.
în numele Grupului PSE. - Domnule Preşedinte, în fiecare an în Regatul Unit, atunci când are loc comemorarea războaielor din secolul XX, utilizăm cuvintele "la apusul soarelui şi la răsărit, ne vom aminti de ei”. Acestea sunt cuvinte impresionante pentru mine şi generaţia mea, pentru părinţii mei care au luptat în al doilea război mondial. Şi chiar şi pentru acele generaţii care urmează, această comemorare nu este doar un simplu tribut potrivit pentru toţi cei care au luptat. Este o reamintire a răului şi a costurilor umane ale războiului, un avertisment pentru acele generaţii şi o protejare a păcii şi împotriva conflictului, pentru anii viitori.
Aceasta este importanţa comemorării şi, după cum a afirmat şi dna comisar în această seară, recunoaşterea este foarte importantă pentru reconciliere, pentru generaţiile din prezent.
Suntem toţi conştienţi de masacrul care s-a întâmplat la Srebrenica în 1995. Opt mii de bărbaţi şi băieţi musulmani au fost ucişi în timp ce se refugiau în zona sigură declarată de Consiliul de Securitate al ONU în Srebrenica.
Cu toate că s-a întâmplat acum aproximativ 14 ani, este drept şi corect să comemorăm victimele şi să ne amintim de evenimente şi ura de rasă care a dus la acest eveniment îngrozitor.
Chiar luna trecută, un grup care depăşea o mie de membri care glorificau deschis genocidul din Srebrenica a fost creat pe site-ul de comunicare Facebook. Grupul, cu un nume care s-ar traduce "Cuţit, Sârmă, Srebrenica" promova uciderea bărbaţilor şi băieţilor din Srebrenica numai pe baza faptului că erau musulmani bosniaci. Grupul vorbea, de asemenea, despre respectul pentru acţiunile lui Ratko Mladić, o altă dovadă, dacă mai era necesar, că faptul că Mladić este în continuare liber foloseşte numai pentru alimentarea urii şi furnizarea de muniţie celor care încearcă să aprindă tensiunile din trecut.
Datorită unei reclamaţii publice, site-ul Facebook a fost retras rapid, dar nu înainte să se înscrie peste o mie de membri într-o singură lună, între decembrie 2008 şi ianuarie 2009.
Comemorarea victimelor de la Srebrenica transmite un mesaj clar acelor indivizi care glorifică acţiunile lui Ratko Mladić şi Radovan Karadžić, că nu vom lăsa astfel de lucruri să se întâmple din nou şi că sunt singuri şi izolaţi în vederile lor.
Un tribunal bosniac a audiat luna trecută psihologi care afirmau că supravieţuitorii masacrului de la Srebrenica sunt intens traumatizaţi. Tribunalul a constatat că problema pentru mulţi dintre supravieţuitori este că nu au avut şansa de a-şi lua rămas bun de la rude.
Cu toate că nu putem da timpul înapoi pentru a le oferi acestor rude o a doua şansă, putem să ne asigurăm că genocidul nu este uitat şi că cei responsabili sunt aduşi în faţa justiţiei.
Următorul punct este dezbaterea privind întrebarea orală adresată Comisiei de dl Parish, în numele Comisiei pentru agricultură şi dezvoltare rurală, referitoare la transportul de animale - B6-0496/2008).
autor. -Domnule preşedinte, iau astăzi cuvântul pentru a adresa această întrebare orală, nu doar în numele Comisiei pentru agricultură şi dezvoltare rurală, ci şi în numele Integrupului pentru bunăstarea animalelor, deoarece consider că avem o agricultură puternică în Uniunea Europeană. Cu toate acestea, pentru a avea o agricultură puternică, trebuie să avem şi o politică puternică privind bunăstarea, deoarece consider că viitorul agriculturii europene este, în mare măsură, un produs de înaltă calitate şi, în plus, unul care are standarde foarte bune de bunăstare. Ne putem folosi de acest lucru pentru a ne promova produsele într-un mod pozitiv şi de aceea transportul de animale nu este doar un motiv, ci este esenţial să dispunem de o legislaţie corectă în vigoare.
Din mai multe puncte de vedere, doresc să ne concentrăm în această dimineaţă asupra faptului că dispunem de legislaţie în vigoare. Putem argumenta dacă acest lucru este suficient sau nu, însă în acest moment principala problemă este să verificăm această legislaţie şi să fim absolut siguri că statele membre respectă această legislație, deoarece ştim, de exemplu, că în unele state membre există probleme între guvernele naţionale care pun în aplicare legislaţia în vigoare şi guvernele regionale care trebuie să o pună în aplicare. În momentul respectiv apar probleme. Într-un final, cele care suferă sunt animalele.
Aş putea sublinia multe aspecte, însă un aspect special care ridică probleme în Europa este transportul de cai. În Italia mulţi cai ajung să fie transformaţi la sfârşitul vieţii în salam şi aceştia nu sunt transportaţi în cele mai bune condiţii din niciun punct de vedere. Am urmărit multe dintre aceste vehicule de-a lungul statelor noastre membre din Uniunea Europeană în care nu s-au respectat normele, autocamioanele nu au oprit când trebuia, tipul de vehicule nu era corect şi nu au avut instalaţii de apă sau aer condiţionat adecvate, şi nu putem permite ca aceste lucruri să continue.
Deseori înfrunt Comisia şi propun acesteia să nu adauge costuri, însă de multe ori, când animalele sunt duse la abator, dacă costul transportului este mai mare deoarece trebuie să se facă o muncă de calitate, aceştia trebuie să aibă vehiculele adecvate şi nu trebuie să le supraîncarce, atunci spun, ei bine, aşa să fie! Deoarece de multe ori, în loc ca animalele să parcurgă distanţe lungi pentru a fi sacrificate, acestea ar trebui ucise în statul membru şi ar trebui să fie transportate sub formă de carne refrigerată. Prin urmare, avem mult de lucru în acest sens.
Aş dori să vă comunic, de asemenea, că dl Kyprianou, comisarul anterior al Direcţiei Generale Sănătate şi Protecția Consumatorilor ne-a reasigurat, la rândul său, în timpul mandatului său, nu doar că va pune în aplicare în mod adecvat legislaţia actuală, ci şi că va revizui situaţia la sfârşitul acestuia. În momentul de față suntem foarte aproape de sfârşitul acestei sesiuni parlamentare, precum şi al Comisiei actuale şi îl invit pe dl Vassiliou, care a fost un foarte bun înlocuitor al domnului Kyprianou, să onoreze acest angajament, deoarece transportul animalelor reprezintă unul dintre acele aspecte pe care trebuie să le luăm foarte în serios.
Am mai discutat aceste aspecte în nenumărate rânduri, dar suntem o societate civilizată şi o astfel de societate, de multe ori, este judecată în mare măsură după modul în care îşi tratează, nu doar oamenii, ci şi animalele. Prin urmare, nu pot, după cum am precizat, să subliniez acest lucru îndeajuns.
Concluziile mele finale privesc întrebarea orală în sine şi faptul că Regulamentul privind transportul de animale este în vigoare începând din 2007. Comisia ar fi trebuit, prin urmare, să primească primele sale rapoarte anuale din partea statelor membre privind punerea în aplicare a regulamentului. Poate Comisia menționa statele membre care au prezentat aceste rapoarte? A realizat Comisia deja analiza preliminară a rapoartelor care ar permite formularea unor concluzii privind deficienţele şi dificultăţile, dar şi realizările majore, în ceea ce privește punerea în aplicare a legislaţiei? În consecinţă, va pregăti Comisia un raport privind procesele de punere în aplicare a regulamentului în statele membre? O astfel de analiză ar fi esenţială în contextul planificării unei revizuiri a Regulamentului privind transportul de animale. Prin urmare, domnule comisar, aş dori primirea unor răspunsuri la aceste întrebări.
Domnule preşedinte, doamnelor şi domnilor, sunt de acord cu opinia domnului Parish şi anume că modul în care tratăm animalele, inclusiv efectivul de animale vii, este un aspect care implică fără nicio îndoială, atât etica, cât şi civilizaţia. Comisia este conştientă de faptul că transportul de animale în scopuri comerciale poate produce animalelor suferinţă gravă. O astfel de suferinţă este provocată, în special, aşa-numitelor animale cu valoare redusă, cum ar fi animalele de sacrificat. Punerea în aplicare a legislaţiei privind transportul pe distanţe lungi nu este satisfăcătoare. În ultimele luni, Comisia a obţinut rapoarte privind cazuri de cruzime faţă de animale. Comisia continuă să susţină cele mai bune alternative disponibile pentru îmbunătăţirea situaţiei. Obiectivul final este o mai bună punere în aplicare a legislaţiei UE şi, prin urmare, animale mai sănătoase şi condiţii de trai decente pentru animalele în cauză. Un studiu realizat de Centrul Comun de Cercetare a concluzionat că sisteme noi şi mai eficiente de control, precum monitorizarea transportului cu ajutorul sistemelor de poziţionare prin satelit, ar contribui la îmbunătăţirea situaţiei şi ar facilita o punere în aplicare mai transparentă a normelor. Utilizarea acestor tehnologii noi ar contribui, de asemenea, la reducerea sarcinii administrative impuse asupra autorităților şi organizaţiilor inter-statale.
Înainte de expirarea acestui mandat, Comisia are în vedere, de asemenea, propunerea unor standarde noi bazate pe rezultatele cercetărilor ştiinţifice legate de durata transportului, numărul de animale încărcate şi numărul de animale încărcate în vehicule. Comisia evaluează punerea în aplicare a legislaţiei UE pe baza rapoartelor furnizate de statele membre în conformitate cu reglementările UE existente. Informaţiile conţinute în aceste rapoarte sunt combinate cu rezultatele inspecţiilor la faţa locului efectuate de experţii veterinari în statele membre. Rezultatele acestor inspecţii efectuate de experţii Comisiei sunt publicate pe site-ul web al acesteia. Se află în curs de desfăşurare, de asemenea, o evaluare a datelor din rapoartele publicate de către organizaţiile neguvernamentale internaţionale active din acest domeniu.
Majoritatea statelor membre au prezentat deja Comisiei rapoarte privind transportul de animale în 2007. La sfârşitul lui 2008, se aşteptau încă rapoarte din partea Ciprului, Lituaniei, Maltei, Bulgariei şi Luxemburgului. Comisia le-a reamintit statelor de obligaţia lor, iar situaţia va fi supravegheată îndeaproape. Cu toate acestea, Regulamentul (CE) nr. 1/2005 nu solicită Comisiei să redacteze un raport privind progresul referitor la punerea în aplicare a regulamentului în statele membre. Comisia este de acord că punerea în aplicare reprezintă un aspect esenţial al oricărei legislaţii propuse. În consecinţă, Comisia acordă o atenţie sporită unei analize a rapoartelor statelor membre şi unei posibile modificări viitoare a reglementărilor comunitare din acest domeniu.
în numele Grupului PPE-DE. - Domnule preşedinte, vă rog să ne permiteți să examinăm mai întâi, împreună, contextul acestui fapt. Termenul limită obligatoriu de opt ore pentru animalele transportate a fost convenit în decembrie 2004 şi a intrat în vigoare în ianuarie 2007 în toate cele 27 de state membre, cu derogări speciale care se aplică călătoriilor mai lungi atunci s-a putut demonstra că standardele vehiculelor au fost îmbunătăţite, asigurând animalelor acces la apă, control al temperaturii, aerisire adecvată, precum şi în cazul în care perioadele de odihnă frecvente au fost încorporate în durata călătoriei.
De asemenea, au fost permise derogări speciale pentru zonele rurale şi insulele izolate, precum Orkney şi Shetland din circumscripţia mea, de exemplu, unde călătoriile mai lungi sunt inevitabile. În aceste cazuri, cu toate acestea, au fost proiectate unităţi speciale de paturi, cu acces la apă, astfel încât animalele să poată fi transportate relativ confortabil. În plus, a fost introdusă o interdicţie completă de transport a anumitor animale, cum ar fi viţeii mai tineri de 10 zile şi mieii mai tineri de o săptămână.
Raportez cu o oarecare satisfacţie că aceste norme de transport au fost respectate în mod strict, în special în ţări precum Scoţia, unde continuăm să menţinem unul dintre cele mai ridicate niveluri de bune practici din întreaga UE. Cu toate acestea îmi exprim îngrijorarea cu privire la relatările referitoare la faptul că, după cum ne-a comunicat Neil Parish, aceste norme nu sunt respectate în mod similar în alte părţi ale UE, în special în unele state membre sud-mediteraneene şi în unele dintre statele est-europene în curs de aderare şi, în special, după cum a subliniat din nou Neil Parish, în cazul în care este vizat transportul de cai care urmează să fie sacrificaţi.
ONG-urile din domeniul bunăstării animalelor aduc în continuare probe cu privire la abuzul oribil asupra cailor şi uneori cu privire la transportul de alte specii pe distanţe lungi în călduri dogoritoare, fără acces la apă sau la o aerisire adecvată, fără perioade de odihnă, înghesuite în camioane supraaglomerate. În timpul călătoriei, aceste animale devin din ce în ce mai extenuate şi deshidratate, unele cedează căldurii şi pot fi văzute cum gâfâie şi caută cu disperare aer, iar, în cel mai rău caz, multe dintre acestea mor. Această practică trebuie oprită şi trebuie pusă sub observaţie respectarea strictă a regulamentului în toate statele membre.
Îmi exprim sprijinul față de termenii întrebării orale adresată astăzi de Neil Parish, care vizează verificarea nivelului de respectare a acestor măsuri. Sper că, în momentul de faţă, Comisia ne poate furniza aceste informaţii şi ne poate reasigura cu privire la faptul că se fac paşi în vederea asigurării aplicării riguroase a duratei limită de transport de opt ore pentru animale, cu derogările adecvate pe care le-am menţionat, precum şi a încetării încălcării grave a reglementărilor UE existente, care are loc în continuare.
în numele Grupului PSE. - (ES) Domnule preşedinte, doamnelor şi domnilor, pentru unele ţări europene, în funcţie de poziţia lor geografică - după cum a indicat dl Stevenson - şi de suprafaţa lor terestră şi volumul fluxurilor lor comerciale, transportul de animale este un subiect care prezintă o importanţă specială.
Domnule comisar, aş dori să fac trimitere la două aspecte specifice. În primul rând, mi se pare în continuare clar că, în ceea ce priveşte efectuarea unei analize a situaţiei pe teritoriul comunitar, Comisia întâmpină dificultăţi. Deşi, în temeiul regulamentului actual, statele membre ar trebui - după cum am văzut - să redacteze anual un raport privind inspecţiile desfăşurate în anul precedent, regulamentul nu prevede un număr minim de inspecţii şi nu pare să existe, de asemenea, uniformitate în legătură cu bazele statistice. Acest lucru împiedică efectuarea unei comparaţii a datelor raportate de diverse ţări. Domnule comisar, consider că, pentru binele tuturor persoanelor vizate, această situaţie ar trebui rectificată cât mai curând posibil.
Cu toate acestea, mă îngrijorează un al doilea aspect. În discursul dumneavoastră, aţi descris animalele transportate în vederea sacrificării drept animale cu valoare redusă. Domnule comisar, nu sunt absolut deloc de acord cu dumneavoastră. Personal, consider că aceste animale prezintă o valoare economică ridicată şi sunt sigură că industria mă aprobă. În aceste condiţii şi întrucât această carne prezintă o valoare economică ridicată, condiţiile adecvate de transport sunt esenţiale indiferent de destinaţia finală - chiar dacă aceasta este abatorul - şi indiferent de distanţa parcursă. Cu alte cuvinte, grija semnificativă - în realitate, grija majoră - este ca aceste animale să fie transportate în condiţii favorabile.
Aş dori să vă rog, prin urmare, să ţineţi seama de aceste cerinţe în cadrul schimbărilor propuse ale regulamentului la care lucrează Comisia. Ştim că, pe lângă tehnologii noi, reforma va aborda schimbările în ceea ce priveşte durata maximă de transport - după cum s-a menţionat aici - şi în ceea ce priveşte temperaturile minime şi maxime de transport al animalelor.
Vă rog din nou domnule comisar, şi solicit şi Comisiei ca, înainte de modificarea unor astfel de caracteristici fundamentale, să fie căutată şi găsită o bază solidă ştiinţifică pentru schimbările propuse. Mai mult, v-aş ruga ca, întrucât nu dispunem de această bază ştiinţifică solidă, care deocamdată lipseşte pentru unele aspecte, să ne abţinem să introducem pe ascuns modificările propuse pentru regulamentele în vigoare în rapoarte care nu au nicio legătură cu transportul - mă refer la protecţia animalelor în momentul sacrificării, raport la care lucrăm în momentul de față. Consider că în chestiuni care prezintă o astfel de importanţă şi semnificaţie, am trebui cu toţii - Comisia şi Parlamentul - să jucăm cu cărţile pe faţă.
în numele Grupului ALDE. - (DA) Domnule preşedinte, domnule comisar, doresc să precizez că sunt puţin dezamăgită că după patru ani, nu am văzut încă o propunere din partea Comisiei cu privire la modul în care putem întări legislaţia privind transportul de animale. Au existat intenţii bune şi cooperări constructive între dl Kyprianou, iar, în prezent, desigur, dl Vassiliou, şi Parlament. Cu toate acestea, când vom avea o propunere? Acesta este un lucru pe care aş dori foarte mult să-l aflu. Este, de asemenea, important să ajungem la un nivel adecvat de punere în aplicare a legislaţiei. Este important să ne asigurăm că, în realitate, restricţionăm durata de transport a animalelor destinate sacrificării la opt ore. Cu toate acestea, ar trebui să mergem mai departe. Nu ar trebui să vorbim pur şi simplu despre o durată limită. Cercetările au arătat că o oră poate fi prea mult în cazul în care animalul nu este destul de puternic pentru a fi transportat, iar călătoriile cu o durată mai mare pot fi bune dacă animalul este puternic şi sănătos şi este transportat în condiţii bune. Probabil că vom continua să transportăm animale de reproducere pe distanţe lungi şi, în această privinţă, Parlamentul a propus, desigur, un proiect pilot pentru punctele de odihnă, în care animalele trebuie să se odihnească după 24 de ore. Aş dori să aflu care este evoluţia acestui proiect privind punctele de odihnă. Intenţia este, desigur, să reunim operatorii punctelor de odihnă, autorităţile veterinare, cercetătorii şi organizaţiile pentru bunăstarea animalelor pentru a le permite să definească în comun bune practici în acest domeniu. Iniţierea unui astfel de proiect este dificilă, însă merită încercat, deoarece este important ca cercetările şi cunoştinţele noastre privind bunăstarea animalelor pe timpul transportului să se reflecte, de asemenea, în legislaţie şi în practică.
în numele Grupului UEN. - (PL) Domnule preşedinte, domnul Parish ne-a reamintit în mod corect un lucru pe care l-am menţionat de multe ori în această cameră, şi anume, faptul că modul în care tratăm animalele se reflectă asupra noastră - asupra gradului nostru de cultură şi civilizaţie. Există foarte multă cruzime faţă de animale în timpul transportului. S-au făcut anumite îmbunătăţiri prin introducerea unor standarde mai ridicate ale transportului de animale, dar aceste măsuri nu îşi ating încă scopul.
În opinia mea, soluţia adecvată, şi prima care a fost propusă cu mult timp în urmă, ar fi limitarea duratei de transport pentru animale la opt ore şi a duratei totale a timpului petrecut de animale în tranzit şi la abator la doisprezece ore. Urmărim să prezentăm această propunere în cadrul lucrărilor actuale referitoare la Regulamentul privind protecţia animalelor în momentul sacrificării.
Onorabile doamne şi onorabili domni! Prezentarea de argumente privind măsurile umane reprezintă un lucru, însă există, de asemenea, un alt argument, şi anume cel financiar (care este mult mai atrăgător pentru unele persoane). Ideea este că aceste transporturi pe distanţe lungi cresc costurile care, în cele din urmă, sunt transferate mai departe asupra consumatorului. Ar trebui să estimăm aceste costuri şi să le utilizăm ca argument pentru a pune în sfârşit restricţii, după ani de zile de dezbateri, asupra transporturilor de animale şi pentru a uşura suferinţa animalelor.
în numele Grupului Verts/ALE. - (SV) Domnule preşedinte, un nivel de dezvoltare al civilizaţiei poate fi judecat după modul în care tratează creaturile cele mai lipsite de apărare din cadrul civilizaţiei respective. Judecând după modul în care ne tratăm animalele, suntem încă barbari.
Îmi aduc aminte de momentul în care Suedia a aderat la UE, ceea ce în curând va însemna cincizeci de ani în urmă. Multe dintre discuţiile purtate înainte de aderare au fost legate de transportul de animale. Acesta a fost un domeniu în care trebuia să îmbunătăţim situaţia. Apoi a venit prima directivă în anul 2005. Cu toate acestea, condiţiile pentru animale nu s-au îmbunătăţit şi ni s-a spus, în acel moment, că monitorizarea va începe de acum înainte, că sistemele GPS vor fi introduse de acum înainte, că şoferii vor fi pregătiţi de acum înainte şi că autocamioanele vor merge mai bine de acum înainte. Cinci ţări nici măcar nu s-au obosit să depună un raport. Solicit amendarea imediată de către Comisie a celor cinci ţări. În ceea ce priveşte celelalte 22 de ţări, câte inspecţii au fost efectuate? Cum s-au conformat aceste ţări acestor norme? Funcţionează această directivă? În multe cazuri răspunsul este, din păcate, negativ.
Ulterior, dl Kyprianou ne-a promis că va reveni aici înainte de terminarea mandatului său, dacă era necesar - este necesar - şi dacă ar fi existat opinie publică - şi există opinie publică! Multe dintre noile state membre sunt, de fapt, mici şi probabil că nu este necesară o călătorie de 24 de ore urmată de încă o călătorie de 24 de ore. Vom avea o nouă directivă privind sacrificarea care permite existenţa abatoarele mobile şi care va reduce necesitatea deplasărilor.
Trebuie să revizuim condiţiile pentru animale în timpul transportului. Câţi dintre noi ar aprecia existenţa a patru vaci sau zece oi în paturile lor duble timp de 24 de ore? Aceasta este densitatea animalelor înghesuite în prezent. Sau imaginaţi-vă, nu există, în realitate, o interdicție totală pentru ca găinile de la nivelul superior al autocamionului să nu îşi facă excrementele peste cele de la nivelul inferior. Cine ar dori să fie transportat în astfel de condiţii? Invit toate persoanele din ministerele agriculturii ale statelor membre UE să vină cu mine într-o călătorie de la Stockholm la Bruxelles în aceleaşi condiţii precum cele în care sunt transportate aceste animale. Mă întreb câţi vor accepta invitaţia. Probabil că mai degrabă ar modifica legislaţia.
Următorul punct este întrebarea orală adresată Comisiei de dl Parish, în numele Comisiei pentru agricultură şi dezvoltare rurală, privind dieta mediteraneană, o dietă la care, întâmplător, preşedintele acestei adunări plenare aderă, într-o manieră rezonabil de strictă, cu rezultate mai mult decât acceptabile.
autor. -Domnule preşedinte, sunt încântat că urmaţi dieta mediteraneană şi văd că, în ceea ce vă priveşte, are succes!
Ceea ce mi-a demonstrat această dimineaţă, ca preşedinte al Comisiei pentru agricultură şi dezvoltare rurală, este că avem o gamă foarte variată de subiecte de dezbătut. Acum un minut discutam despre transportul de animale - un subiect foarte important - şi acum vorbim despre un alt subiect foarte important: dieta mediteraneană.
Una dintre sarcinile care îmi revine, ca preşedinte al Comisiei pentru agricultură şi dezvoltare rurală, şi una pe care încercăm să o stăpânim în special, este că, cu ocazia Consiliului de Miniştri care a avut loc la Bruxelles la 16 iulie 2007, Comisia a reiterat suportul său deplin pentru numirea dietei mediteraneene drept Patrimoniu cultural intangibil al umanităţii de către UNESCO. Această nominalizare va fi examinată în 2009 - de fapt, este în prezent examinată - de comitetul responsabil UNESCO. Plănuieşte Comisia să stabilească o strategie specifică şi coordonată pentru susţinerea acestei nominalizări, întrucât acum ne mişcăm foarte rapid?
Eu reprezint aici, după cum am spus, Comitetul pentru agricultură, dar probabil că îi reprezint pe toţi membrii când vorbesc despre dietă, deoarece unul dintre lucrurile grozave legate de Europa este diversitatea şi cultura acesteia, iar în cadrul acestei diversităţi şi culturi se găseşte, desigur, alimentaţia noastră.
Dieta mediteraneană este una foarte bună. Ce este dieta mediteraneană? Sunt sigur că am putea vorbi mult despre acest subiect în această dimineaţă, dar, în general, aceasta este o dietă bogată în peşte gras, ulei de măsline, fructe şi legume. Fără nicio îndoială este o dietă foarte gustoasă şi puteţi vedea după proporţiile mele că sunt un mare admirator al acesteia. Este, de asemenea, o dietă sănătoasă: este o sursă bogată de acizi graşi esenţiali şi antioxidanţi, o combinaţie care poate ajuta la îmbunătăţirea nivelurilor de colesterol şi la protejarea sănătăţii cardiace. Cercetări medicale recente au sugerat, de asemenea, că poate ajuta la reducerea riscului unor boli precum demenţa.
Când te deplasezi în ţările mediteraneene, poţi vedea că oamenii se bucură de aceasta şi nu doar cei care locuiesc acolo, ci şi mulţi dintre noi care călătorim în ţările mediteraneene, în special când ne dorim puţin soare şi de asemenea, puţină mâncare foarte bună.
Este un aspect pe care trebuie să îl luăm în serios într-o lume în care totul pare a fi uniform. Vedem noile generaţii bombardate de lanţurile fast-food - nu le voi numi astăzi, aici, pe toate - care se răspândesc în întreaga Uniune Europeană. Ar trebui să ne amintim că, da, lanţul fast-food are un rol, însă ar fi un lucru teribil dacă, în anii următori, tot ce am găsi când am călători de-a lungul Europei ar fi mâncare de tip fast-food. Dacă călătoreşti prin diverse părţi ale Americii - în special pe coasta de vest - nu pare să existe altceva decât lanţuri de fast-food şi acesta este ultimul lucru pe care îl dorim, aici, în Uniunea Europeană.
După cum am spus, trebuie să susţinem alimentaţia mediteraneană şi aceasta este o idee foarte bună pentru cultură şi diversitate. Cred că pe viitor, va trebui să studiem şi alte forme de dietă din întreaga Uniune Europeană, deoarece, ceea ce vreau să vă spun cât se poate de clar în această dimineaţă este că, în timp ce sunt un susţinător înfocat al dietei mediteraneene, nu vin aici ca preşedinte al Comisiei pentru agricultură doar să susţin dieta mediteraneană, deoarece există şi alte diete în întreaga Europă care sunt la fel de bune, dar au calităţi diferite şi alimente diferite.
Prin urmare, acesta este începutul a multor lucruri care vor urma şi, după cum am spus, doresc cu adevărat să aflu cum intenţionează Comisia să susţină în mod activ această ofertă de-a lungul anului, deoarece aşteptăm cu nerăbdare un premiu pentru dieta mediteraneană şi aşteptăm cu nerăbdare, de asemenea, să avem o mâncare mediteraneană foarte bună în viitor.
membru al Comisiei. - (CS) Domnule preşedinte, doamnelor şi domnilor, doresc să încep prin a sublinia importanţa unei diete sănătoase pentru prevenirea bolilor. Ca deputaţi europeni, ştiţi că acea Cartă Albă intitulată "O strategie pentru Europa privind problemele de sănătate legate de alimentaţie, excesul de greutate şi obezitate”, care a fost adoptată de Comisia Europeană la 30 mai 2007, a reunit toate politicile comunitare care pot contribui la îmbunătăţirea obiceiurilor de alimentaţie şi la prevenirea obezităţii. Aceasta implică, în principal măsuri în domeniul sănătăţii publice, al catering-ului, transportului, politicii regionale, sportului, educaţiei şi statisticilor, precum şi al politicii agricole.
Unul dintre cele mai bune exemple este iniţiativa Comisiei care cuprinde programul pan-european de aprovizionare a şcolilor cu fructe şi legume. Obiectivul programului este de a facilita un început sănătos în viaţă pentru copiii noştri. Acesta va fi lansat la începutul anului şcolar 2009/2010 cu un buget anual de 90 milioane EUR pentru achiziţionarea şi aprovizionarea şcolilor cu legume şi fructe proaspete.
În ceea ce priveşte întrebarea specifică adresată de un deputat european privind cererea de a include dieta mediteraneană pe lista patrimoniului cultural mondial al UNESCO, predecesorul comisarului, Markos Kyprianou, a abordat acest subiect în cadrul reuniunii Consiliului pentru agricultură care a avut loc în luna iulie 2007. Comisia salută această iniţiativă, deoarece poate contribui la încurajarea obiceiurilor de alimentaţie sănătoase în întreaga UE.
Comisia Europeană, desigur, nu are atribuţii formale pentru a sprijini o astfel de cereri în cadrul UNESCO, deoarece nu este membră a UNESCO şi, prin urmare, nu poate participa la procesele de luare a deciziilor. Cu toate acestea, sper ca statele participante să aibă succes cu cererea lor la UNESCO şi că vor primi sprijin adecvat în acest scop din partea celorlalte state membre UE.
în numele Grupului PSE. - (ES) Domnule preşedinte, mai întâi, aş dori să mulţumesc Comisiei pentru sprijinul exprimat în mod repetat privind nominalizarea dietei mediteraneene drept Patrimoniu cultural al umanităţii de către UNESCO.
După ce am ascultat răspunsul comisarului, este important să nu uităm că dieta reprezintă un bun cultural şi că ideea de dietă este mult mai cuprinzătoare decât tipul de alimente pe care îl mănâncă o persoană. Desigur, după cum a precizat dl Parish, ca tip de mâncare, dieta mediteraneană joacă un rol foarte important într-un stil de viaţă sănătos, inclusiv în prevenirea bolilor legate de o dietă incorectă sau lipsa de exerciţiu fizic.
Cu toate acestea, conceptul de dietă mediteraneană înseamnă mult mai mult decât atât, şi, din acest punct de vedere, comentariile mele vin în completare. Aceasta înglobează un mod specific de viaţă, un mod de a împărţi mâncarea şi de a te bucura de ea într-o companie care are legătură cu un anumit tip de peisaj şi teritoriu, precum şi cu societăţi care, de secole, şi-au dezvoltat cultura, arta, tradiţiile şi festivalurile în jurul conceptului de dietă mediteraneană.
După ce am clarificat ce înseamnă dieta mediteraneană pentru mine şi majoritatea persoanelor implicate în acest domeniu şi motivul din spatele nominalizării, şi cu confirmarea bunăvoinţei Comisiei de a coopera, să ne gândim, domnule Comisar, că, deşi Comisia nu este membră UNESCO - după cum ştim deja - şi nici nu participă la procesele decizionale - după cum ştim de asemenea - Comisia poate susţine nominalizarea prin acţiuni indirecte care vor avea, fără îndoială, un efect pozitiv asupra percepţiilor celor implicaţi în procedura de votare.
Printre aceste opţiuni, aş sugera o declaraţie formală de susţinere din partea Comisiei Europene pentru nominalizare, după cum fac şi alte organizaţii internaţionale precum FAO, Organizaţia Mondială a Sănătăţii şi comunităţile ştiinţifice şi academice.
În ceea ce priveşte planul viitor de gestionare, credem, desigur, că aceasta ar trebui să se implice, prin sprijinirea sau participarea cu acţiuni transnaţionale specifice care pot fi propuse. Acesta a fost anul dialogului intercultural şi unul dintre statele care a contribuit la nominalizare este un popor mediteranean de-al nostru, Regatul Marocului. Toate acestea sunt în special importante, dacă luăm în considerare, după aţi precizat, interesul Comisiei de a promova diete şi stiluri de viaţă sănătoase pentru europeni.
Comisia ar putea contribui la căutarea de sprijin şi colaborare şi ar putea iniţia eforturi diplomatice, dat fiind respectul acordat Comisiei, în special în ţările mediteraneene din afara UE, precum şi din afara zonei mediteraneene şi a Uniunii Europene. Desigur, domnule comisar, Comisia se poate arăta disponibilă pentru organizarea sau colaborarea la activităţi potenţiale, care ar putea să apară în aceste luni în unele domenii de activitate.
Domnule preşedinte, îi mulţumesc foarte mult domnului Parish pentru întrebarea sa, precum şi, de asemenea, comisarului pentru răspunsul său. Europa are multe lucruri pentru care este invidiată în lume: moda noastră, si stilul nostru de viaţă, sistemele noastre de securitate socială - şi, din ce în ce mai mult, dieta noastră. Noi în Europa am face bine să atragem atenţia asupra celei mai sănătoase diete, şi anume, dieta mediteraneană.
Pentru a clarifica definiţia: dieta mediteraneană îşi are originile în tiparele de dietă tipice unei mari părţi din Grecia, inclusiv insula Creta şi tipice sudului Italiei - de unde şi numele. Principala sa componentă - după cum a menţionat deja comisarul - este uleiul de măsline. Acesta este încă un motiv - şi adresez acest lucru nu doar comisarului Špidla, dar şi întregii Comisii - de a acorda acestui produs original european o şi mai mare protecţie.
Dieta mediteraneană constă, de asemenea, în pâine bogată în fibră, cantităţi mari de fructe şi legume - motiv pentru care salutăm programul Comisiei de încurajare a consumului de fructe în şcoli - peşte, produse lactate cu moderaţie, precum şi vin. S-a dovedit ştiinţific - s-a ajuns la această concluzie în ediţia din septembrie 2008 a British Medical Journal - că dieta mediteraneană contribuie la reducerea riscului apariţiei bolilor cardiovasculare, a diabetului de tip 2 - epidemia contemporană europeană - şi a cancerului, precum şi la reducerea efectelor bolilor Alzheimer şi Parkinson. Acest lucru este ilustrat de o vizită la cimitirele din Creta, insula de unde este originar tatăl meu: să vezi oamenii în vârstă trăind acolo ţi-o aduce cu adevărat aproape.
Prin urmare, trebuie să facem tot ce ne stă în putinţă pentru a creşte numărul de adepţi ai dietei mediteraneene în Europa şi nu numai, iar includerea sa pe lista Patrimoniului cultural mondial reprezintă un pas important în această privinţă. Aş dori să mulţumesc Comisiei pentru eforturile sale.
Cu toate acestea, trebuie, să conştientizăm, de asemenea că, dacă China şi India adoptă dieta americană, după cum şi fac din ce în ce mai mult, efectele adverse vor fi triple. Mai întâi, sănătatea populaţiei mondiale va fi în declin. În al doilea rând, va exista o creştere a activităţii intensive de creştere a animalelor, cu toate efectele sale adverse asupra mediului înconjurător, iar cel de-al treilea efect vizează producţia de metan, deoarece tipul de carne majoritar va fi cel de vită. Vitele produc metan şi acest lucru nu este favorabil climei globale. De aceea este atât de important să se facă acest pas special. Vă mulţumesc din nou, domnule Parish.
în numele Grupului UEN. - (IT) Domnule preşedinte, domnule comisar, doamnelor şi domnilor, decizia Uniunii Europene de a sprijini recunoaşterea dietei mediteraneene drept Patrimoniu cultural al umanităţii de către UNESCO ne aminteşte, înainte de toate, de dreptul de protecţie a identităţii oamenilor în relaţia strânsă cu ţara lor. Cu toate acestea, angajamentul instituţional afişat de Italia, Grecia şi Maroc nu poate fi limitat doar la obţinerea acestei recunoaşteri prestigioase.
Cred că trebuie să reconstruim legătura, care în zilele noastre este din ce in ce mai slabă şi fragilă, între produsele agricole şi alimentaţia destinată consumului cotidian; adică, trebuie să încurajăm consumatorii să se informeze cu privire la principiile unei diete sănătoase şi ale caracterului sezonier al produselor. Produsele trebuie să fie din nou naturale şi fără aditivi sau conservanţi chimici. Comunitatea ştiinţifică internaţională ne asigură că un consum a unor astfel de produse reduce în mod semnificativ ratele mortalităţii. Mă gândesc, de exemplu, la uleiul de măsline extra virgin, la vin şi la fructe şi, în special, la portocalele roşii siciliene, unice în lume pentru pigmentul lor bogat în antioxidanţi.
În concluzie, sper ca acest obiectiv să poată fi împărtăşit cu alte ţări mediteraneene, iar, întrucât este necesară o strategie specifică, doar Comisia poate adopta rolul principal şi poate acţiona ca interpret în această chestiune.
(DE) Domnule preşedinte, vă sunt recunoscător pentru că mi-aţi dat cuvântul. Cu permisiunea dumneavoastră şi a colegilor mei membri, aş dori să fac două observaţii, prima privind rezoluţia supusă la vot şi cea de-a doua, o declaraţie personală privind un membru al acestei camere.
În ceea ce priveşte rezoluţia, grupul meu a discutat subiectul, din nou, ieri seară. Discuţia a fost profundă şi foarte dinamică, dar a fost de asemenea foarte serioasă. Cred că, în această dimineaţă, întrucât ne pregătim să votăm, suntem cu toţii zguduiţi de ceea ce tocmai ne-a comunicat dl Wurtz. Când ostilităţile armate se extind, astfel încât instituţiile internaţionale nu mai sunt în siguranţă, situaţia este extrem de gravă. Trebuie făcut un apel către Israel, în special, în acest caz, pentru a respecta organismele comunităţii internaţionale, deoarece o astfel de nereuşită expune riscului infrastructura umanitară, lucru care, cu siguranţă, nu este conform legislaţiei internaţionale.
Cu toate acestea, am hotărât să susţinem această rezoluţie, deoarece - ca urmare a discuţiei îndelungate de ieri - considerăm că este corect şi vital să o adoptăm acum şi că ne este util nouă, Parlamentului European ca instituţie, să trimitem astfel de semnale. Cu toate acestea, un lucru este cert, şi anume, că atunci când violenţa se extinde atât de mult încât nu cruţă nici şcolile şi nici grădiniţele, nu este vorba despre o chestiune de regret, ci de condamnare în cei mai aspri termeni. Deşi, rezoluţia nu conţine acest lucru,
dorim să subliniem acest lucru aici, deoarece considerăm că reflectă sentimentele multor dintre colegii noştri membri, inclusiv a celor din alte grupuri.
Permiteţi-mi să precizez, acum, câteva cuvinte despre un coleg care, de-a lungul carierei sale politice, a adus o contribuţie deosebită păcii la nivel mondial şi în cadrul Uniunii Europene. Aceasta este ultima sesiune plenară la care participă colegul meu dl Rocard. Pentru noi, cei din Grupul socialist din Parlamentul European, dar cred că pentru noi toţi...
Vă mulţumesc foarte mult, domnule Schulz. Întrucât nu am putut să iau parte la recepţia de ieri, organizată cu ocazia vizitei preşedintelui Consiliului, primul ministru ceh Mirek Topolánek, aş dori să-i adresez domnului Rocard următoarele. Domnule Rocard, aş dori să îmi exprim prietenia şi cel mai profund respect pentru dumneavoastră şi vă doresc fericire şi succes în toate planurile dumneavoastră viitoare. Sper că vom continua să ne vedem frecvent şi doresc să vă mulţumesc pentru contribuţia deosebită pe care aţi adus-o integrării europene. Vă asigur de mulţumirile mele sincere, domnule Rocard!
- Înainte de vot - aspecte legate de alineatul (3):
(DE) Domnule preşedinte, în acord cu grupul meu şi cu alte grupuri, de asemenea, aş dori să vă propun următorul amendament:
De a înlocui "o responsabilitate specială” cu "un rol important”, astfel încât să aibă următorul conţinut: "care implică un rol important pentru Egipt”.
Doamnelor şi domnilor, doresc să vă informez că, în calitatea mea de preşedinte al Adunării parlamentare euro-mediteraneene (EMPA), nu voi încerca să prezint o rezoluţie similară în cadrul Oficiului EMPA, deoarece această Cameră tocmai a hotărât acest lucru.
Domnule Preşedinte, domeniul remunerării egale şi al egalităţii între sexe a fost, probabil, exemplul suprem al activismului judiciar din Uniunea Europeană, al tratatului care afirmă un lucru şi apoi al Curţii Europene care interpretează lucrul respectiv într-un mod expansiv şi creativ.
Tratatul de la Roma cuprinde o singură frază referitoare la subiectul pe care l-aţi crezut foarte uşor de înţeles: "Bărbaţii şi femeile vor primi o remuneraţie egală pentru aceeaşi muncă prestată”. Cu toate acestea, într-o serie de hotărâri litigioase - Defrenne c. Sabena, Barber c. Guardian Royal Exchange, şi altele - definiţia a fost extinsă treptat, mai întâi pentru a include indemnizaţiile pentru concediu şi pensiile şi aşa mai departe, iar apoi pentru a include munca cu o valoare echivalentă.
Nu este deloc clar cum ar trebui un angajator să evalueze munca echivalentă, în cazul în care i se solicită, de exemplu, să ţină seama de disponibilitatea solicitanţilor cu o calificare potrivită. Demonstraţia mea nu are de-a face cu egalitatea de gen, ci are de-a face cu corectitudinea statelor membre, care cred că au semnat un tratat şi care află apoi că acesta este interpretat în instanţe de către judecători, care îi dau un sens ce s-ar putea să nu fie cel intenţionat.
Înainte de a deschide uşa extinderilor noi şi masive prin intermediul Tratatului de la Lisabona, acest lucru ar trebui să fie supus unui referendum. Pactio Olisipiensis censenda est!
(NL) Domnule preşedinte, nu mă pot identifica cu raportul doamnei Riera Madurell şi aceasta nu din cauză că mă opun principiului egalităţii între sexe. Chiar din contră, desigur, însă problema acestui raport şi, în realitate, a tuturor rapoartelor similare, prezentate în această cameră, corectă din punct de vedere politic, este tonul ocrotitor. Cum ar putea cineva să aplaude inversarea sarcinii probei, de exemplu, chiar dacă este un principiu fundamental al statului de drept, să se dovedească vinovăţia în loc de inocenţa oamenilor?
De ce sunt întreprinderile împovărate cu obligaţia anuală de a depune un plan de afaceri pentru egalitatea de gen? Acest lucru este foarte condescendent şi împovărează întreprinderile, după cum este cazul, de exemplu, cu nonsensuri birocratice, pur şi simplu, pentru a introduce forţat un număr de principii care sunt universal acceptate, dar care nu sunt uşor de aplicat în practică. Cum putem forţa o întreprindere să angajeze un număr egal de femei şi bărbaţi în loc să examinăm care este cea mai potrivită persoană pentru postul respectiv?
(LT) Am votat în favoarea rezoluţiei privind situaţia din Fâşia Gaza, întrucât multe dintre lucrurile care sunt importante pentru rezidenţii din Lituania, care m-au delegat în acest Parlament, sunt incluse în această rezoluţie.
Cel mai important dintre acestea, o încetare urgentă şi permanentă a focului. Statisticile difuzate ieri la radio de agenţiile de ştiri din lume sunt îngrozitoare - peste 1000 de morţi, sute de răniţi, persoane mutilate, copii care plâng. Această situaţie nu poate continua.
În calitate de membru al Subcomisiei pentru drepturile omului din cadrul Parlamentului European, încălcările drepturilor omului şi situaţia umanitară din Fâşia Gaza prezintă o importanţă deosebită pentru mine. Nu ar trebui să existe niciun fel de obstacole în calea ajutorului umanitar. Trebuie să oferim ajutor persoanelor cărora le-a fost alocat şi care au cea mai mare nevoie de acesta - civilii.
Salut această rezoluţie a Parlamentului European. Era de mare necesitate. Parlamentul European nu tace niciodată şi nu trebuie să tacă atunci când mor oameni.
Domnule preşedinte, pare mai degrabă inutil să salutăm această propunere de rezoluţie privind Gaza, pe care, desigur, o salut, deoarece până în momentul de față, cuvintele nu s-au făcut auzite din cauza zgomotului şi ecoului rachetelor, gloanţelor şi ţipetelor bărbaţilor, femeilor şi ale copiilor care au fost răniţi şi care au murit în această regiune. Dar s-ar putea ca astăzi să se facă paşi înainte în direcţia încetării focului din regiune, lucru care ar fi cel mai binevenit. Din acest punct de vedere, susţinem eforturile Egiptului pentru a negocia un acord de încetare a focului. În timp ce Egiptul şi conducătorii arabi pot influenţa gruparea Hamas, când vine vorba despre Israel, cred că Statele Unite ale Americii pot avea această influenţă, deşi sper că această propunere de rezoluţie, care a fost susţinută, în mod răsunător, astăzi, în Parlament, va exercita o presiune mai mare în vederea acordării de ajutor umanitar de urgenţă şi eficient, pentru a asigura o încetare a focului şi o pace de durată în regiune.
Domnule preşedinte, mai întâi am fost încântat să constat că nu s-a întreprins nicio acţiune împotriva membrilor care au decis să demonstreze în timpul acestei votări cu pancartele lor care afişează mesajul "Opriţi războiul” şi cu drapelele palestiniene. Sper că am stabilit acum un precedent în ceea ce priveşte faptul că, spre deosebire de cei care au demonstrat pentru un referendum, acceptăm dreptul de a ne apăra punctul de vedere pe cale paşnică şi într-o manieră adecvată, ca parte a procesului democratic.
Ca toţi ceilalţi din această cameră, sunt, desigur, oripilat de ceea ce se întâmplă în Orientul Mijlociu. Perdanţii nu sunt de o parte sau de alta, ci oamenii de bună credinţă din întreaga regiune. Există în Gaza familii care încearcă să-şi crească copiii în mod paşnic, care sunt mai mult decât îngroziţi de iadul dezlănţuit asupra lor prin lansarea rachetelor. Există cetăţeni în Israel care înţeleg că într-o zi un palestinian independent le va fi vecin şi că este puţin probabil ca acţiunile de acest tip să-l facă un vecin paşnic. Cu toate acestea, în circumstanţele actuale, nimeni nu vrea să asculte astfel de voci.
Aş dori să precizez doar că sunt nedumerit cu privire la insistenţa rezoluţiei asupra proporţionalităţii. Nu sunt sigur de înţelesul proporţionalităţii. Ar fi mai fericiţi criticii guvernului israelian dacă ar fi fost lansat un număr egal de rachete, aleatoriu, în satele din Gaza? Văd ciocănaşul ridicat aşa că voi preciza, pur şi simplu, că sper că se va negocia rapid încetarea focului şi că vom putea reveni la dezbaterea şi la găsirea unei rezoluţii paşnice.
(DE) Domnule preşedinte, aş dori să mulţumesc preşedintelui în exerciţiu, Ministrul ceh al Afacerilor Externe, Karel Schwarzenberg şi Comisarului pentru relaţii externe şi politica europeană de vecinătate, Benita Ferrero-Waldner, pentru participarea la dezbaterea noastră de ieri şi, de asemenea, colegilor mei membri pentru votul de astăzi, care a fost aproape unanim.
Uniunea Europeană este într-adevăr mult mai unită decât se spune. Dacă rămânem astfel, putem realiza ceva în Orientul Mijlociu şi, de aceea, trebuie să continuăm în această direcţie.
Componentele sunt clare: "da” pentru dreptul Israelului de a exista, "nu” pentru război şi vărsare de sânge, "nu” asaltului cu rachete Hamas, "nu” terorismului din partea Hamas şi, în mod crucial, "da” negocierilor privind mărul discordiei, inclusiv problema coloniştilor, deoarece aceasta, împreună cu terorismul inacceptabil din partea Hamas, reprezintă miezul problemei.
Prin urmare, componentele fundamentale sunt declarate deschis şi astfel sarcina UE este de a impulsiona lucrurile cu energie şi hotărâre în loc să degenereze într-un atelier de discuţii dezbinat, ceea ce - din păcate - am fost în ultimii ani în ceea ce priveşte politica în Orientul Mijlociu.
(FI) Domnule preşedinte, cred că toţi cei din Uniunea Europeană şi Parlamentul European doresc pace în această regiune - pace şi încetarea focului. Mai mult, pentru ca focul să înceteze, trebuie să depunem un efort uriaş pentru a ne asigura că organizaţia teroristă, Hamas, este complet dezarmată.
În opinia mea, s-ar fi putut face mai mult prin această propunere de rezoluţie cu privire la natura grupării Hamas ca organizaţie teroristă, însă ştiu că atunci când se ajunge la un astfel de compromis între diversele părţi implicate, acest lucru poate fi dificil de realizat. În orice caz, noi, ca europeni, trebuie să rămânem imparţiali şi obiectivi şi, mai presus de toate, trebuie să susţinem cu tărie, fără întrerupere, principiile democraţiei, drepturilor omului şi libertăţii de exprimare şi să ne opunem terorii în orice împrejurare. Acesta este cel mai important lucru dintre toate. Trebuie să ne amintim, de asemenea, că toate acestea au început cu un atac terorist, iar acum trebuie să eliminăm elementul terorii.
Domnule preşedinte, sunt încântat că Parlamentul nostru a putut adopta această rezoluţie cu un vot atât de impresionant, fără nici un vot împotrivă. Noi, şi eu personal, susţinem această rezoluţie, deoarece Parlamentul European trebuie să aibă o poziţie clară şi să ajungă la un consens, chiar dacă rezoluţia adoptată astăzi nu corespunde pe deplin poziţiei Grupului Socialist.
Permiteţi-mi să reiterez faptul că Grupul Socialist îşi exprimă cea mai profundă indignare faţă de violenţa din Fâşia Gaza, consecinţele utilizării disproporţionate a forţei de către armata israeliană şi extinderea militară care provoacă sute de victime - majoritatea dintre acestea fiind civili, inclusiv mulţi copii - şi că regretăm puternic faptul că au fost loviţi civili şi ţinte ONU.
Subliniem din nou faptul că intensificarea relaţiilor politice între UE şi Israel trebuie puternic condiţionată de respectarea dreptului umanitar internaţional, de angajamentul real de a ajunge la un acord de pace multilateral, de încetarea crizei umanitare din Gaza şi din Teritoriile Palestiniene Ocupate şi de respectarea punerii complete în aplicare a Acordului de asociere interimar dintre Comunitatea Europeană şi Organizaţia pentru Eliberarea Palestinei.
(FR) Domnule preşedinte, ar trebui să facem pur şi simplu o clarificare, deoarece într-o explicaţie orală a votării, unul dintre colegii mei membri a afirmat câteva lucruri şi a susţinut că rezoluţia cuprinde lucruri pe care aceasta nu le conţine, în realitate. Nu există nicio o obligaţie din partea angajatorilor să redacteze planuri de afaceri. Am eliminat toate aceste obligaţii, toate aceste cereri din raport, întrucât fusese adoptat de Comisia pentru drepturile femeilor şi egalitatea între sexe. Am prezentat o rezoluţie comună şi sper că respectivul meu coleg nu se opune sublinierii necesităţii de încurajare a dialogului social dintre partenerii sociali, în vederea punerii în aplicare a principiului egalităţii, sau că nu se opune invitaţiei adresate statelor membre de a încuraja angajatorii să furnizeze, în mod regulat, lucrătorilor salariaţi şi reprezentanţilor lor informaţii privind gradul de respectare a principiului egalităţii. Prin urmare, tot ceea ce s-a criticat nu mai apare în rezoluţia adoptată şi am vrut să clarific acest lucru.
(LT) Am votat în favoarea rezoluţiei noastre privind strategia Uniunii Europene privind Belarus. Consider că documentul reflectă perfect schimbările care au avut loc în această ţară în decursul ultimelor şase luni care trebuie evaluate.
Desigur, primul cântat al cucului nu indică neapărat venirea primăverii, însă Belarus este un stat mare şi important, un vecin al Uniunii Europene şi suntem încântaţi, fără nicio îndoială, de orice schimbări pozitive. Eliberarea prizonierilor politici, anularea anumitor restricţii privind libertatea presei şi dialogul cu Uniunea Europeană privind energia, mediul şi alte aspecte sunt schimbări pozitive.
Astăzi doresc să îmi exprim convingerea că a venit timpul ca delegaţia Parlamentului European să viziteze Belarus şi că această rezoluţie comunică, în mod clar, importanţa acestui subiect. Sper că se apropie momentul când Belarus va putea profita de ocaziile pozitive oferite de Politica Europeană de Vecinătate. Să nu ne oprim la jumătatea drumului: acest lucru se aplică, atât Belarusului, cât şi Uniunii Europene.
(IT) Domnule preşedinte, doamnelor şi domnilor, am votat împotriva rezoluţiei, deşi aceasta conţinea elemente echilibrate şi acceptabile. Consider că nu mai există motive suficiente pentru a menţine sistemele de sancţionare împotriva Belarusului. Din punctul de vedere al libertăţii economice, politice şi religioase, este o ţară care s-a conformat aproape în totalitate principiilor libertăţii în care credem.
Următorul punct este dezbaterea asupra celor cinci propuneri de rezoluţii privind Iranul.
autor. -Domnule preşedinte, persecuţia laureatei Premiului Nobel, dna Shirin Ebadi, constituie doar un exemplu, dintre multe altele, care au loc în Iran în prezent şi o astfel de persecuţie nu ar trebui să ne surprindă, dacă luăm în considerare viziunea orbită a anacronicilor conducători teocraţi din această ţară.
Nu ar trebui să ne surprindă nici faptul că regimul din Iran nu va ţine cont, oricum, de această rezoluţie. Aceştia îşi vor bate joc de ea şi o vor arunca la coş în exact acelaşi mod în care au procedat cu toate rezoluţiile anterioare ale acestui Parlament. Şi cine îi poate învinovăţi? Ei ştiu că rezoluţiile noastre sunt doar vorbe, nu fapte şi, din punctul lor de vedere, acestea nu merită nici măcar hârtia pe care sunt scrise.
Dacă dorim într-adevăr să contribuim la schimbarea Iranului trebuie să ne punem vorbele în acord cu acţiunile. De exemplu, putem îndepărta PMOI (Organizaţia iraniană Mujahedinii poporului) de pe lista noastră a teroriştilor, sau putem înceta contractele avantajoase încheiate între statele membre UE şi ţările solicitante şi Iran. Dacă acţionăm astfel, atunci putem fi siguri că autorităţile de la Teheran ne vor lua în serios şi se vor gândi bine atunci când vine vorba de continuarea persecuţiei cetăţenilor lor care doresc democraţie.
Prin urmare, mi se pare că ar fi trebuit să avem o a doua propunere de rezoluţie, pe lângă aceasta, care să solicite guvernelor câtorva state membre UE, precum Regatul Unit al Marii Britanii şi Franţa, şi ţărilor solicitante, ca Turcia, să pună capăt atitudinii lor ipocrite faţă de Iran şi să înceapă să ia măsuri adevărate, urgente şi eficiente împotriva acestuia.
autor. -Domnule preşedinte, presupun că ne este cunoscută, astăzi, tuturor povestea lui Shirin Ebadi, avocata câştigătoare a Premiului Nobel, prima femeie musulmană şi primul cetăţean iranian care a primit premiul. Acesta a fost prima femeie judecător din ţara sa, însă a fost obligată să demisioneze datorită revoluţiei din Iran.
A apărat drepturile femeilor şi copiilor din Iran, prin lupta sa de a schimba legislaţia din Iran privind divorţul şi moştenirea. Ea a adoptat o poziţie fermă pentru a apăra minorităţile religioase şi drepturile acestora, iar, cel mai recent, a apărat şapte membri ai comunităţii religioase Bahá'í care au fost arestaţi în mod colectiv şi care riscă să fie persecutaţi, la fel ca mulţi alţi adepţi ai acestei religii din Iran. Însă munca sa privind drepturile omului şi curajul său şi determinarea au fost cele care au câştigat respectul tuturor celor din această cameră.
Dânsa, împreună cu alţi activişti pentru drepturile omului, au fondat în mod curajos Centrul pentru apărarea drepturilor omului din Teheran. Obiectivul acestuia era de a raporta încălcările drepturilor omului din Iran, de a oferi reprezentare prizonierilor politici şi de ajuta familiile acestora. Cu toate acestea, chiar de la început, autorităţile au încercat să închidă centrul. Persoanele care lucrează acolo au fost ameninţate, întemniţate şi intimidate. Shirin Ebadi s-a confruntat personal cu numeroase ameninţări cu moartea şi comunitatea internaţională îşi exprimă, de o perioadă de timp, preocuparea cu privire la siguranţa acesteia. Ulterior, cu puţin înainte de Crăciun, în momentul în care persoanele de la centru urmau să comemoreze ce-a de-a 60-a aniversare a Declaraţiei Universale a Drepturilor Omului, oficialii securităţii iraniene au închis centrul.
Centrul trebuie redeschis urgent. Trebuie să exercităm presiune asupra Comisiei, asupra Înaltului Reprezentant, asupra preşedinţiei cehe şi asupra propriilor noastre state membre să examineze acest caz şi să aibă grijă ca centrul să fie redeschis.
Este dificil pentru noi să stăm aici în această cameră şi să înţelegem cu adevărat curajul, vitejia şi puterea de care au nevoie activiştii pentru drepturile omului, precum Shirin Ebadin, pentru a-și desfăşura activitatea în Iran şi a înfrunta dictatura. Cu toate acestea, este necesară activitatea avocaţilor şi a activiştilor pentru drepturile omului pentru a scoate la iveală ceea ce se întâmplă în Iran şi pentru a da speranţă persoanelor, precum fraţii Alaei. Arash şi Kamiar Alaei sunt amândoi medici, care ajută persoanele afectate de HIV/SIDA şi care au fost acuzaţi că ar fi cooperat cu inamicul, în condiţiile în care tot ceea au încercat să facă era să îi ajute pe bolnavi.
Sper că vom fi martori la redeschiderea Centrului pentru drepturile omului şi că acest Parlament va face tot ce îi stă în putinţă, pentru a o ajuta pe Shirin Ebadi. În cele din urmă, ca şi concetățean, lupta ei este şi lupta noastră.
autor. -Domnule preşedinte, cred că este important ca noi să-i susţinem pe apărătorii drepturilor omului, indiferent dacă ne gândim că guvernele respective ne vor asculta sau nu. Populaţia ne-a comunicat, deseori, faptul că îşi găsește curajul în vocile din afară care recunosc ameninţarea ce planează asupra lor.
După cum s-a spus, acesta este un caz grav, deoarece un atac asupra unui astfel de apărător al drepturilor omului cu reputaţie internaţională indică faptul că oamenii care pun sub semnul întrebării statul sau exercitarea drepturilor lor fundamentale, precum dreptul la libertatea credinţei, nu vor fi în siguranţă, aceştia trebuind să se conformeze statului sau să suporte consecinţele.
Shirin Ebadin însăşi a fost ameninţată cu moartea în nenumărate rânduri, și nu doar pentru că i-a apărat pe cei şapte membri ai comunităţii religioase Bahá'í din Iran, care, la rândul lor, sunt expuşi riscului ridicat de a fi persecutaţi. Am fost martori la arestări ulterioare, în ultimele 24 de ore, ale persoanelor care au colaborat cu aceasta şi, într-adevăr, şi a altor membri ai comunităţii religioase Bahá'í.
În momentul în care examinăm ceea ce facem aici, trebuie să realizăm, de asemenea, că, de fapt, suntem martori la o schimbare a modului de recunoaștere a drepturilor omului din partea anumitor guverne din lume şi că acest lucru are un impact asupra ţărilor cu care Uniunea Europeană are relaţii. În prezent, aceştia simt că nu trebuie să acorde o atenţie atât de mare drepturilor omului, întrucât pot colabora şi face comerţ cu ţări cărora, într-adevăr, nu le pasă. Prin urmare, consider că este mult mai important să ne asigurăm că încercăm să menţinem acele standarde şi că, după cum s-a spus, nu încercăm să intensificăm activităţile de comerţ cu ţări ale căror fapte consemnate privind drepturile omului sunt nesfârşite, ci depunem toate eforturile pentru a-i susţine pe cei care activează pentru drepturile omului şi pe acei democraţi care se opun forţelor nedemocratice.
autor. -Domnule preşedinte, situaţia cetăţenilor din Iran care trăiesc sub dictatura tiranică a mulahilor de la Teheran este alarmantă şi s-a deteriorat în toate domeniile începând din 2005. Prin urmare, îndemn Comisia să-şi continue acțiunile de monitorizare a situaţiei drepturilor omului în Iran şi să prezinte un raport cuprinzător privind situaţia de pe parcursul primei jumătăţi a acestui an.
Astăzi, protestăm împotriva hărţuirii câştigătoarei Premiului Nobel pentru pace, dna Shirin Ebadi şi a Centrului său pentru apărarea drepturilor omului. Deseori ne-am întrebat care sunt rezultatele acestor proteste. Această întrebare ar trebui adresată, de asemenea, Consiliului şi Comisiei.
Regimul iranian reprezintă cea mai mare ameninţare potenţială pentru pacea mondială şi pentru statul de drept. Probabilitatea este că, în viitorul apropiat, Teheranul va avea focoase nucleare - acesta deţine deja rachetele purtătoare. Iranul este, de asemenea, un mare exportator de terorism - în ceea ce priveşte Irak, de exemplu, acesta este un susţinător al Hezbollah şi Hamas.
În acelaşi timp, UE speră încă că va putea convinge această dictatură prin compromisuri şi a ajutat, până de curând, regimul terorist de la Teheran să lege mâinile opoziţiei democratice, etichetând-o ironic ca fiind o organizaţie teroristă.
Prin urmare, avem nevoie de o poziţie clară şi convingătoare privind drepturile omului şi trebuie să facem din situaţia drepturilor omului din Iran o prioritate în relaţiile cu Teheranul.
Domnule preşedinte, dl Matsakis are dreptate. Persecuţia doamnei Shirin Ebadi nu este un incident izolat. Conform criticilor regimului, aceasta s-a bucurat de o poziţie privilegiată timp de mai mulți ani. Existenţa centrului său pentru drepturile omului a creat impresia că situaţia din Iran nu era chiar atât de rea.
Majoritatea victimelor regimului teocrat din Iran sunt necunoscute. Menţinând o poziţie politică diferită, protestele din partea minorităţilor etnice şi religioase discriminate, homosexualitatea şi lupta împotriva poziţiei dezavantajate a femeilor, reprezintă toate motive pentru a fi întemniţat sau asasinat. Multe dintre lucrurile pe care le luăm drept bune în Europa vă pot ucide în Iran. Unele victime sunt spânzurate, drept exemplu, în prezenţa unei mari mulţimi, de macarale înalte.
În ciuda acestui lucru, lumea exterioară, inclusiv Europa, nu este teribil de interesată de această situaţie îngrozitoare şi de modul în care aceasta poate fi stopată. Atenţia internaţională tinde să se concentreze asupra altor lucruri. În timp ce ar dori să limiteze utilizarea forţei militare de către Iran şi să înceteze utilizarea energiei nucleare, comunitatea internaţională acordă importanţă, în principal, furnizării continue de petrol şi menţinerii şi/sau extinderii relaţiilor bune de comerţ.
Drept rezultat, Iranul a fost ameninţat în mod constant cu războiul, în timp ce critica privind drepturile omului nu este exprimată. Acest lucru duce chiar la o situaţie în care cooperarea cu regimul iranian este cumpărată prin plasarea principalelor grupuri de opoziţie exilate pe lista teroriştilor. Trebuie să punem capăt acestei situaţii bizare în care, de fiecare dată când există o hotărâre judecătorească care declară această plasare pe lista teroriştilor ca fiind ilegală, Consiliul ia, în numele Uniunii Europene, o nouă decizie identică.
Spre deosebire de majoritatea celorlalte victime ale persecuţiei din Iran, Shirin Ebadi nu este o persoană anonimă, ci este cunoscută şi respectată pe plan internaţional. Până în prezent, statutul de câştigătoare a Premiului Nobel i-a asigurat, uneori, un anumit grad de libertate. Faptul că acest statut se apropie de sfârşit indică nevoia unui sprijin internaţional pentru acele forţe care caută schimbarea.
Domnule preşedinte, biroul meu din München este amplasat pe o stradă unde locuiesc mulţi armenieni creştini din Iran. Aceştia sunt membrii uneia dintre cele mai vechi comunităţi creştine din lume şi sunt, în acelaşi timp, persani patriotici. Acest lucru demonstrează că Iranul/Persia are o tradiţie veche de toleranţă, nu doar faţă de religii diferite, ci şi faţă de oamenii de pe cuprinsul marelui său imperiu.
Acest mod de a conduce atât de intolerant, precum cel al regimului mulah, este total împotriva spiritului iranian/persan. Este împotriva celor mai bune şi nobile tradiţii ale uneia dintre cele mai vechi ţări din lume. Prin urmare, este în interesul cetăţenilor iranieni şi viitorului lor să fim mai clari în denunţul nostru al acestor abuzuri.
Dna Shirin Ebadi, care a denunţat aceste abuzuri, asumându-şi personal un mare risc, şi care a câştigat premiul Nobel pentru pace, continuă să procedeze în acest fel, în numele tuturor grupurilor etnice şi al tuturor comunităţilor religioase. Nu putem tolera o persecutare atât de abominabilă şi îngrozitoare a doamnei Ebadi. Aceasta are nevoie de solidaritatea noastră. Prin urmare, fac apel la preşedinţia cehă a Consiliului de a pune în aplicare în această chestiune, de asemenea, politica sa sănătoasă în domeniul drepturilor omului.
Domnule preşedinte, domnule comisar, mai întâi de toate, aş dori să vă atrag atenţia asupra absenţei reprezentanţilor preşedinţiei cehe în timpul acestei dezbateri. Regret foarte mult acest lucru, deoarece Republica Cehă este moştenitoarea unei tradiţii democratice a luptei pentru drepturile omului în toată Europa Centrală şi de Est. Repet: este foarte regretabil faptul că nu există reprezentanţi ai preşedinţiei cehe care participă la această dezbatere, deşi, alte preşedinţii ale Consiliului, precum cea germană, au trimis întotdeauna reprezentanţi.
Următorul punct este dezbaterea a şase propuneri de rezoluţii privind situaţia din Guineea.
autor. -Domnule preşedinte, Guineea a avut o istorie foarte zbuciumată, ţările europene fiind implicate într-un fel sau altul în trecutul său tragic. Aceasta a fost cucerită de portughezi în secolul al XV-lea şi cetăţenii săi au fost supuşi comerţului european cu sclavi în secolul al XVI-lea şi dincolo de acesta. În 1890, a fost colonizată de Franţa. După independenţa din 1958, s-au format legături strânse cu Uniunea Sovietică. Perioada sa post-colonială a fost în mare parte dominată de un totalitarism prezidenţial, liderii acesteia fiind susţinuţi de armata sa mai degrabă primitivă.
Guineea, deşi binecuvântată cu zăcăminte foarte bogate de minereuri, inclusiv fier, aluminiu, aur, diamante şi uraniu, este, cu toate acestea, una dintre cele mai sărace ţări din lume. Aceste minereuri sunt exploatate de companii din Rusia, Ucraina, Franţa, Marea Britanie, Australia şi Canada.
Gradul mare de corupţie al oficialilor este cunoscut, iar guvernelor ţărilor cărora le aparţin aceste companii pare să nu le pese de bunăstarea cetăţenilor din Guineea şi încep să se plângă de situaţia îngrozitoare a drepturilor omului în ţară doar atunci când interesele lor financiare sunt subminate sau ameninţate.
Este adevărat că, în prezent, există un alt dictator la putere în Guineea, un tânăr ofiţer de armată numit căpitanul Camara. Acesta conduce o juntă care a promis, în mod solemn, că va scăpa ţara de corupţie şi va îmbunătăţi standardele de viaţă pentru cele 10 milioane de cetăţeni ai acesteia. În acest scop, a fost creat un Consiliu naţional pentru democraţie şi dezvoltare, cu 32 de membri, pentru a guverna ţara.
Nu am nicio idee dacă acest căpitan Camara este sincer în strădaniile sale, sau dacă va reuşi să îmbunătăţească situaţia lucrurilor în Guineea. Cu toate acestea, un lucru este cert: lucrurile nu se pot înrăutăţi mai mult decât au făcut-o în ultimii zeci de ani, timp în care Europa şi restul lumii s-au mulţumit doar să se relaxeze, să privească şi să se bucure de beneficiile exploatării minereurilor din Guineea. Prin urmare, deşi mă opun dictaturii militare a priori, pot spera doar, că după o perioadă scurtă de timp, va avea loc o tranziţie către democraţie.
autor. -(FR) Domnule preşedinte, domnule Špidla, doamnelor şi domnilor, la 22 decembrie 2008, preşedintele Republicii Guineea, Lanzana Conté, a murit la vârsta de 74 de ani. În timpul acelei nopţi de 22 spre 23 decembrie, în mijlocul zvonurilor legate de o lovitură de stat, rudele sale apropiate se ocupau de aranjamentele pentru perioada interimară.
Chiar în acel moment, erau sinceri acei oameni care conduceau o ţară considerată de Transparency International a fi una dintre cele mai corupte din lume şi care se baza pe un stat de drept şi o democraţie care, în realitate, nu au existat niciodată? Chiar în acel moment, îşi aduceau aminte cum, în urmă cu 24 de ani, generalul Lanzana Conté a preluat puterea când tatăl independenţei din 1958, preşedintele marxist Sékou Touré, a murit în 1984? Chiar în acel moment, se gândeau că un simplu ofiţer responsabil cu aprovizionarea armatei cu combustibil ar putea prelua puterea? Chiar în acel moment, regretau că nu au acţionat suficient de mult pentru a stabili adevăratul stat de drept şi adevărata democraţie care ar fi facilitat organizarea acelor alegeri preţioase în termen de 60 de zile, după cum era prevăzut în constituţie?
În cazul în care au regretat într-adevăr aceste lucruri, sentimentele căpitanului Moussa Dadis Camara şi ale prietenilor săi urmau să se transforme în remuşcare în câteva ore. În ziua de miercuri, 24 decembrie, necunoscutul căpitan s-a autodeclarat preşedintele Republicii, a fost ovaţionat de mii de cetăţeni şi, la 25 decembrie, a etalat supunerea oferită de guvernul civil, care a fost de acord cu ultimatumul său. A promis că va lupta împotriva corupţiei şi va organiza alegeri înainte de 2010. A numit o persoană decentă în funcţia de prim-ministru, un funcţionar civil internaţional stabilit în Egipt. Acesta a raportat bucuros că nici o persoană din Guineea nu-l condamnă; partidele politice de opoziţie şi societatea civilă au acceptat această situaţie.
În aceste împrejurări ar trebui să fie condamnată lovitura de stat? Da, doamnelor şi domnilor, trebuie să o condamnăm! Grupul Partidului Popular European (Creştin-Democrat) şi al Democraţilor Europeni, în numele cărora am onoarea să iau cuvântul, condamnă această lovitură de stat, deşi nu suntem naivi; ştim că soluţiile politice nu sunt niciodată simple atunci când o ţară iese la lumină din dictatură. Vă invităm să votaţi în favoarea unei rezoluţii comune a şase grupuri politice.
Domnule preşedinte, la 15 februarie 2007, am discutat despre violenţa de stat a dictatorului Lansana Conté în Guineea ca fiind o chestiune urgentă. Acest dictator a venit la putere în urma loviturii de stat din 1984, iar de atunci a fost la putere. Acesta a considerat ţara drept proprietatea sa, aceasta având o însemnătate deosebită datorită zăcămintelor sale naturale de aur, fier şi bauxită. Cea mai mare parte a partidelor nu au participat la alegerile care au fost organizate sub controlul acestuia, iar opoziţia oficială, care era reprezentată temporar în parlament, a fost mai târziu forţată să plece.
În consecinţă, confederaţiile sindicale CNTG şi USTG au devenit principala forţă a luptei pentru democraţie. Forţa de securitate prezidenţială, condusă de fiul dictatorului, a răspuns mitingului de protest din 22 ianuarie 2007, prin asasinarea a 59 de persoane şi rănirea altor 150.
Acest regim îngrozitor a luat sfârşit, în mod neaşteptat, când dictatorul a murit anul trecut în decembrie. Junta a numit un bancher în funcţia de viitor prim-ministru. Întrebarea acum se referă la ceea ce a creat exact junta militară care a preluat ulterior puterea. Este acesta un pas înainte spre democraţie şi egalitate pentru toţi rezidenţii, sau urmează ca această nouă lovitură de stat să pregătească drumul pentru noul dictator care este, repet, interesat, în principal, de resursele naturale ale ţării sale şi de perspectiva umplerii propriilor sale buzunare?
Reacţia lumii externe este una de confuzie. Blocul cooperativ vest-african, Comunitatea Economică a Statelor Vest Africane (ECOWAS), a condamnat ultima lovitură de stat. Preşedintele nigerian aduce elogii ultimului dictator, însă, din fericire, acesta cere un transfer rapid al puterii către un guvern ales în mod democratic. Franţa şi Senegalul, de asemenea, exercită presiuni în vederea organizării de alegeri care urmează să aibă loc anul viitor.
Grupul meu a susţinut întotdeauna, de-a lungul anilor, solicitările din partea opoziţiei democratice din Guineea, care încă par a fi trecute cu vederea. Nu condamnăm schimbarea puterii, însă condamnăm posibila continuare a lipsei democraţiei în viitorul apropiat. Nu există, deocamdată, niciun motiv pentru a penaliza şi a izola Guineea, dar ar trebui să le reamintim noilor lideri că momentul lor de glorie poate fi doar de scurtă durată. Această ţară nu are nevoie de un alt dictator, ci de reinstaurarea democraţiei.
Domnule preşedinte, domnule comisar, din păcate a trecut timpul când singurul mod cunoscut de a răsturna un guvern în Vest-Africa era prin intermediul unei lovituri de stat. În timp ce în ţările care au o graniţă comună cu Guineea, şi anume Sierra Leone, Coasta de Fildeş, Senegal sau Liberia, are loc o îmbunătăţire a situaţiei politice, regimurile militare s-au prăbuşit şi iese la iveală o nouă democraţie, Guineea rămâne blocată în trecut. Însuşi preşedintele actual Conté a preluat puterea printr-o lovitură de stat şi acum avem o senzaţie de déjà vu. La douăzeci şi patru de ore după anunţarea morţii preşedintelui, armata a preluat puterea în Guineea şi a suspendat constituţia.
Singura veste bună era că lovitura de stat a fost condamnată de celelalte state africane şi de Uniunea Africană. În plus, ajutorul din partea Uniunii Europene pentru Guineea trebuie condiţionat, fără îndoială, de restabilirea ordinii constituţionale şi de solicitarea organizării de alegeri prezidenţiale cât mai curând posibil. Organizaţiile internaţionale independente ar trebui să supravegheze procesul electoral şi să monitorizeze corectitudinea acestor alegeri. În cazul în care căpitanul Camara doreşte, chiar şi în cea mai mică măsură, să fie un Obama al Guineei, atunci corupţia şi sărăcia din această ţară vor trebui să fie reduse în mod radical.
în numele Grupului UEN. - (PL) Domnule preşedinte, în timpul zilei care a urmat morţii preşedintelui Lansana Conté, la 23 decembrie 2008, o juntă militară, condusă de căpitanul Camara, a preluat puterea în Guineea, suspendând constituţia şi dreptul la activitate politică şi dizolvând guvernul. Junta a declarat război corupţiei şi intenţionează să organizeze alegeri prezidenţiale până în decembrie 2010, deşi legislaţia anterioară stipulase, până în momentul respectiv, că alegerile trebuie să aibă loc în termen de 60 de zile de la expirarea unui mandat.
Cu toate acestea, nu putem să nu observăm că populaţia din Guineea susţine noul guvern. La 29 decembrie, Uniunea Africană a suspendat calitatea de membru a Guineei, oferind acesteia un termen de şase luni pentru a restabili ordinea constituţională. Parlamentul European ar trebui să invite guvernul din Guineea să restabilească dreptul civil şi să organizeze alegeri prezidenţiale democratice cât mai curând posibil. Sper că se va furniza ajutor umanitar din partea Comisiei Europene populaţiei civile şi că se va începe un proces de dialog cu guvernul din Guineea.
Domnule preşedinte, preşedintele Lansana Conté a reprezentat prototipul bărbatului african puternic, un dictator corupt care a condus populaţia ţării cu o mână de fier. În realitate, Guineea nu s-a bucurat niciodată de o democraţie adevărată în această jumătate de secol de independenţă.
Moartea domnului Conté a oferit Guineei ocazia să întoarcă pagina, însă orice speranţe privind tranziţia către o democraţie adevărată au fost spulberate prin lovitura de stat. În mod previzibil, răspunsul Uniunii Africane la această lovitură de stat a fost lamentabil de şters. Uniunea Africană nu se poate aştepta să fie luată în serios pe plan internaţional, în condiţiile în care continuă să ocolească adevărul şi să tărăgăneze. De ce ar trebui ca noi, cei din Vest, să ne străduim atât de mult pentru a aborda această problemă, în timp ce guvernele africane par să fie atât de indiferente?
UE ar trebui să ia în considerare invocarea dispoziţiilor din Acordul de la Cotonou privind sancţiunile. Căpitanul Camara şi liderii loviturii de stat trebuie să înţeleagă că UE se aşteaptă la anumite standarde de bază privind guvernarea în schimbul unei relaţii de comerţ şi ajutor. Singura cale spre prosperitate a Guineei este prin alegerea unui guvern democratic, civil.
(PL) Domnule preşedinte, domnule comisar, avem în faţa noastră un alt caz în care un grup de ofiţeri a preluat puterea. Juntele militare se comportă în acelaşi mod: mai întâi sunt arestările, apoi constituţia este suspendată, iar, ulterior, se anunţă organizarea de alegeri democratice. În acest caz, alegerile vor avea loc peste doi ani. Cu toate acestea, în practică, ofiţerii vor începe să îşi exercite atribuţiile şi vor vedea că le place. Acest lucru conduce apoi la opresiune socială şi revolte, precum şi la încălcări ale drepturilor omului şi principiilor democratice. Avem motive să bănuim că acelaşi lucru se va întâmpla şi în Guineea, deşi noi toţi sperăm că lucrurile vor fi diferite de data aceasta, că evenimentele vor lua o întorsătură mai bună şi că rezultatul va fi mai pozitiv.
Cred că anunţul făcut de Comunitatea Economică a Statelor Vest Africane şi de Uniunea Africană, şi anume, că vor suspenda participarea Guineei la lucrările lor exercită o anumită presiune şi face apel la bunul simţ. Cred că, având în vedere situaţia socială, şi anume, scăderea constantă a venitului pe cap de locuitor, Uniunea Europeană, şi, prin urmare, şi Comisia Europeană, vor lua măsuri adecvate şi chibzuite şi, în acelaşi timp, curajoase, pentru a se asigura că această ţară se întoarce la normalitate cât mai curând posibil, pentru binele poporului său şi pentru a preveni genocidul şi încălcările drepturilor omului.
(LT) Dezbatem astăzi lovitura de stat din Guineea, una dintre cele mai corupte ţări din Africa. În plus, situaţia economică şi socială din Guineea este de neinvidiat, condiţiile de trai ale oamenilor sunt extrem de aspre, există un deficit de produse alimentare de bază, drepturile omului sunt încălcate în mod flagrant, toate acestea creând un mediu care favorizează preluarea puterii prin mijloace ilegale.
Pe de altă parte, ştim foarte bine că preluările de putere cu ajutorul loviturilor de stat au devenit o tradiţie în Guineea. În momentul expirării mandatului Adunării Generale, în urmă cu doi ani, nu fuseseră anunţate alegeri parlamentare. Toate acestea reprezintă, fără nicio îndoială, o preocupare pentru comunitatea internaţională. În orice ţară, o astfel de situaţie, mai devreme sau mai târziu, duce la revolte, la instabilitate şi, deseori, la vărsări de sânge.
Prin urmare, sunt pe deplin de acord cu rezoluţia pe care o dezbatem, care solicită organizarea de alegeri parlamentare şi prezidenţiale, respectarea standardelor internaţionale şi acordarea de ajutor din partea Uniunii Africane şi a Comunităţii Economice a Statele Vest Africane. În plus, libertatea presei, libertatea de exprimare şi libertatea de întrunire trebuie garantate înaintea alegerilor, în mod contrar, alegerile devenind o farsă electorală.
(PL) Domnule preşedinte, lovitura de stat din Guineea a urmat modelul majorităţii loviturilor de stat similare din Africa şi de pe alte continente. Aceasta a avut loc imediat după moartea preşedintelui Conté, care a venit la putere ca urmare a unei lovituri de stat organizată cu 24 de ani în urmă. Situaţia economică şi politică în această ţară extrem de săracă incită oamenii la proteste. Aceste proteste sunt apoi liniştite de forţele armate, care consolidează un guvern corupt şi o segregare a ţării între cei care prosperă şi cei care mor de foame.
Faptul că Uniunea Africană şi Comunitatea Economică Africană au suspendat relaţiile cu junta reprezintă un pas pozitiv în acest caz. Presiunea externă ar putea obliga junta să anunţe organizarea de alegeri democratice. Lecţia care trebuie învăţată din această situaţie este că, pentru a susţine democraţia în Africa, Uniunea Africană are nevoie de un plan de acţiune, care să poată împiedica loviturile de stat, ce au drept rezultat pierderi uriaşe pentru cetăţenii din această regiune săracă de pe glob. Susţin această rezoluţie.
Următorul punct este dezbaterea a şase propuneri de rezoluţii privind libertatea presei în Kenya.
autor. -Domnule preşedinte, libertatea presei este sinonimă cu libertatea de exprimare şi democraţia. Acest lucru nu se aplică, desigur, într-un mod ideal, în societatea noastră în care interferenţa media a magnaţilor media, cât şi a guvernelor şi a partidelor politice nu sunt noutăţi, ci este mai degrabă predominant în unele ţări vestice, fără a exclude Statele Unite ale Americii şi unele statele membre UE. Cu toate acestea, în ceea ce priveşte cel puţin legislaţia, mijloacelor de comunicare în masă din societatea noastră li se acordă protecţia teoretică legislativă necesară pentru ca acestea să funcţioneze cât mai adecvat posibil.
În această privinţă, ne rugăm să fim diferiţi faţă de guvernul kenyan, care introduce măsuri legislative ce pot fi folosite pentru posibile reprimări şi persecutări ale presei din partea statului. Prin urmare, invităm autorităţile kenyene să îşi reconsidere poziţia privind această problemă şi să acorde mass-mediei libertatea legislativă de care are nevoie pentru a încerca, cel puţin, să funcţioneze cât mai democratic posibil. Guvernul kenyan trebuie să înţeleagă şi să accepte că protecţia presei este esenţială pentru evoluţia ţării către o îmbunătăţire a standardelor de trai ale cetăţenilor săi. Sperăm şi avem încredere că apelul pe care l-am făcut prin această rezoluţie nu va fi văzut ca o interferenţă, ci ca un sfat prietenesc adresat guvernului kenyan, care va fi luat serios în considerare, precum şi că acesta va reconsidera într-un mod mai înţelept ceea ce a realizat până în prezent.
Domnule preşedinte, Kenya este chinuită, de mult timp, de o criză politică gravă. Actualul preşedinte, dl Kibaki, pune în aplicare măsuri care sunt menite, în mod clar, să restricţioneze libertatea de exprimare şi a presei. La 2 ianuarie 2009, acesta a încălcat dispoziţiile Declaraţiei Drepturilor Omului şi ale Cartei africane a drepturilor omului, prin sancţionarea modificărilor a ceea ce este cunoscut sub numele de Legea kenyană a comunicaţiilor din 1998, acordând autorităților naționale noi drepturi, inclusiv dreptul de a dezmembra echipamentul de difuzare şi comunicare, cât şi dreptul de a controla şi modifica conţinutul publicaţiilor mass-media. Comunitatea internaţională a declarat în unanimitate că acesta reprezintă un pas înainte spre cenzurarea mass-mediei din Kenya.
În plus, în ciuda angajamentelor anterioare rezultate din acordurile semnate în vederea instituirii marii coaliţii a Kenyei, preşedintele nu a reuşit să se consulte cu prim-ministrul în exerciţiu cu privire la această decizie sau la oricare alte decizii ulterioare. Acest lucru a exacerbat criza din Kenya, care durează deja de mai mult de un an şi care a făcut aproximativ 1 000 de victime şi a lăsat 350 000 de oameni fără adăpost. Uniunea Europeană nu poate fi un simplu spectator, în timp ce libertăţile fundamentale sunt încălcate în mod flagrant.
Ar trebui să salutăm asigurările făcute de preşedintele kenyan cu privire la faptul că modificările vor fi revizuite şi că toate puterile politice vor fi consultate în această privinţă, pentru a oferi acestor amendamente o calitate nouă, democratică şi pentru a asigura sprijinul larg al societăţii din Kenya. Uniunea Europeană trebuie să susţină aceste măsuri şi să le monitorizeze în detaliu, promovând pluralismul în timpul procesului de instituire a societăţii civile. În acelaşi timp, autorităţile kenyene ar trebui să ia măsuri mai puternice pentru a introduce în ţară o stare de normalitate, inclusiv crearea unui comitet special, alcătuit din experţi locali şi internaţionali, pentru a-i pedepsi pe cei vinovaţi de acte de violenţă şi pe cei care au provocat criza de anul trecut. Există şansa ca aceste măsuri să stabilizeze situaţia internă şi să împiedice un dezastru umanitar, care ameninţă, în mod inevitabil, această ţară est-africană cu o populaţie de zece milioane de locuitori.
autor. -Domnule preşedinte, îmi exprim regretul cu privire la faptul că preşedintele Kibaki a semnat Legea kenyană a comunicaţiilor (modificare). Acest act nu ia în considerare drepturile privind libertatea de exprimare şi libertatea presei, astfel cum sunt proclamate în Declaraţia Universală a Drepturilor Omului şi reluate de alte convenţii internaţionale, inclusiv Carta africană a drepturilor omului şi popoarelor.
Acest act ar conferi competenţe considerabile Ministrului informaţiilor kenyan să descindă în amplasamentele media care sunt considerate a constitui o ameninţare la adresa securităţii naţionale şi să demonteze echipamentul de difuzare. Actul va conferi, de asemenea, statului atribuţii privind reglementarea conţinuturilor care urmează a fi difuzate şi publicate prin intermediul mijloacelor de comunicare electronice şi, respectiv, tipărite. Cu toate acestea, salut acţiunea recentă a preşedintelui Kibaki de a revizui această lege în domeniul mass-media, precum şi gestul său de a lua în considerare modificarea legislaţiei propusă de membrii agenţiilor de presă.
Libertatea de expresie reprezintă un drept fundamental al omului prevăzut la articolul 19 din Declaraţia Universală a Drepturile Omului. Invit guvernul kenyan să iniţieze o consultare a părţilor interesate pentru a construi un consens asupra celei mai bune modalităţi de a reglementa industria comunicaţiilor, fără ca acestea să interfereze cu libertatea presei şi fără să încalce drepturile conţinute în Declaraţia Universală.
În sfârşit, doresc să subliniez necesitatea de a pune capăt culturii impunităţii în Kenya, pentru a deferi justiţiei persoanele responsabile pentru violenţele post-electorale care au avut loc în urmă cu un an. Solicit crearea unei comisii independente, alcătuită din experţi juridici locali şi internaţionali, care să efectueze investigaţii şi urmăriri penale privind evenimentele violente care au avut loc în urma alegerilor falsificate din decembrie 2007.
Domnule preşedinte, Kenya are un trecut violent. După cel de-al Doilea Război Mondial, când Europa a ajuns încet să accepte faptul că independenţa ţărilor africane era, în cele din urmă, inevitabilă, Kenya a fost exclusă în mod vehement, la fel ca şi ţara pe acum o cunoaştem în prezent sub numele de Zimbabwe. Conform liderilor coloniali, existau prea mulţi colonişti străini şi prea multe interese economice străine în ţările respective, pentru a le putea lăsa în mâinile populaţiei predominant de culoare.
Spre deosebire de ţările vest-africane, independenţa Kenyei nu a fost obţinută pe cale paşnică, ci doar ca urmare a luptelor îndelungate şi violente a mişcării pentru independenţă Mau Mau. Această nevoie pentru o luptă violentă a pus bazele unei violenţe şi unei intimidări continue. Victoriile aparţin, în principal, unui trib majoritar, Kikuyu. Celelalte grupuri ale populaţiei s-au menţinut mereu în opoziţie, în cazul în care a fost necesar, faţă de autoritatea rezultatelor alegerilor falsificate. Ultimele alegeri prezidenţiale au dovedit încă o dată că un non-Kikuyu nu poate deveni preşedinte, nici chiar dacă este votat de majoritatea alegătorilor.
Graţie unui compromis, candidatul opoziţiei este acum prim-ministru şi pacea internă pare să se fi restaurat. În timp ce, din cele două ţări africane cu alegeri prezidenţiale falsificate, Zimbabwe este considerată ca fiind ţara în care s-a ajuns la un compromis rău, Kenya a fost lăudată ca fiind ţara cu un compromis bun. Timp de ani de zile, Europa de Vest şi America au considerat Kenya a fi o mare poveste de succes. Aceasta era o ţară cu o prosperitate relativă, libertate pentru întreprinderile internaţionale, prietenie cu Vestul şi care acorda atenţie turiştilor. Kenya a pierdut acum acea imagine a poveştii de succes. Lipsa de produse alimentare şi noua lege a presei au reînnoit tensiunile. Această penurie de produse alimentare se datorează, parţial, faptului că preşedintele, în schimbul construcţiei portului, a închiriat 40 000 de hectare de teren agricol statului petrolier Qatar, în scopul aprovizionării cu hrană.
Legea presei pare să fie pârghia pe care preşedintele o foloseşte pentru a restricţiona puterea guvernului de coaliţie şi a elimina oponenţii critici. Acest lucru este cu atât mai şocant, cu cât această lege a apărut fără ca prim-ministrul să fie măcar consultat. Compromisul coaliţiei între preşedinte şi prim-ministru se află în pericol în cazul în care preşedintelui i se acordă capacitatea de a-l ocoli pe primul ministru, restricţionând rolul guvernului şi protejându-şi propriul rol împotriva criticii presei.
în numele PPE-DE. - Domnule preşedinte, până la evenimentele violente de anul trecut, Kenya avea reputaţia uneia dintre cele mai stabile ţări, din punct de vedere politic, din Africa, şi avea tradiţia unei prese relativ libere şi trainice.
Preşedintele Kibaki trebuie să realizeze faptul că stabilitatea politică şi o presă liberă se întăresc reciproc. Această restricţie a libertăţii de exprimare, astfel cum a fost propusă, este ruşinoasă pentru o ţară condusă de o persoană care a venit la putere, cu promisiuni privind o nouă eră a deschiderii şi a transparenţei. Din păcate, se pare că mulţi politicieni marcanţi din Kenya nu sunt încă suficient de susceptibili pentru a putea face faţă aluziilor răutăcioase inevitabile din partea unei prese libere şi a democraţiei. Sper că preşedintele Kibaki ne va urma sfatul şi se va răzgândi. Acest lucru ne-ar reasigura cu privire la angajamentul Kenyei îndreptat spre o societate liberă, condusă de un guvern de coaliţie care împarte puterea. Aceasta ar consolida, de asemenea, poziţia Kenyei ca o guvernare şi autoritate morală într-o regiune instabilă.
Salut angajamentul preşedintelui de a lua în considerare modificările aduse legii şi de a se consulta mai pe larg cu mass-media. Având în vedere faptul că prim-ministrul, Raila Odinga şi ODM, partidul său, se opun cu tărie acestei legi, este, de asemenea, vital pentru stabilitatea guvernului ca aceasta să nu devină, în plus, o chestiune politică incendiară şi discordantă.
în numele Grupului PSE. - Domnule preşedinte, mă bucur că am ocazia să iau cuvântul cu privire la această propunere de rezoluţie privind libertatea presei în Kenya. În urmă cu un an, ca mulţi alţii, am fost îngrozită şi dezamăgită că, după alegerile electorale falsificate din Kenya, demonstraţiile de stradă au dus la revolte şi conflicte etnice care s-au răspândit în întreaga ţară, cauzând moartea a peste o mie de persoane şi lăsând fără adăpost alte 350 000. Persoanele responsabile pentru comiterea acestor violenţe post-electorale, care au avut loc în urmă cu un an, trebuie aduse în fața justiţiei, iar o perioadă de reconciliere şi toleranţă este, în prezent, esenţială pentru Kenya.
În acest context, o veste proastă este că, în ziua de vineri, 2 ianuarie 2009, preşedintele Kibaki a semnat Legea kenyană a comunicaţiilor din 2008 (modificare), care modifică Legea kenyană a comunicaţiilor din 1998. Această lege se afişează în faţa libertăţii presei şi ignoră convenţiile internaţionale semnate de guvernul kenyan. Două secţiuni introduc efectiv cenzura directă a mass-mediei de către guvern. Secţiunea 88 conferă Ministerului Informaţiilor atribuţii semnificative care îi permit să efectueze percheziţii la agențiile mass-media, care sunt considerate ca fiind o ameninţare la adresa siguranţei naţionale, şi să demonteze echipamentele de difuzare ale acestora. Secţiunea 46 conferă statului puterea de a reglementa conţinutul care poate fi difuzat şi publicat, atât prin mijloace electronice, cât şi în presa scrisă. În Kenya, jurnaliştii, prim-ministrul Odinga şi Mişcarea Democratică Portocalie (ODM) s-au opus legii, iar adoptarea acesteia subliniază o lipsă gravă a consultărilor în cadrul marii coaliţii actuale. Regret adoptarea acestei legi şi solicit ca oricare revizuire a legii mass-mediei să ia în considerare numărul mare de rezerve exprimate.
în numele Grupului UEN. - (PL) Domnule preşedinte, ca membru al mişcării Solidarność şi ca o persoană care are experienţa legii marţiale din Polonia, ştiu că libertatea de exprimare reprezintă seva democraţiei. Guvernul kenyan a semnat şi ratificat Declaraţia Universală a Drepturilor Omului şi alte convenţii internaţionale, inclusiv Carta africană a drepturilor omului şi popoarelor. Aceste convenţii includ dreptul la libertatea de exprimare.
Astăzi, Asociaţia jurnaliştilor din Africa de Est ne informează că guvernul intenţionează să introducă cenzura în Kenya. Sper că preşedintele Kibaki se va abţine de la alte modificări ale legislaţiei privind mass-media, care ar putea încălca libertatea de exprimare. Invit autorităţile kenyene să renunţe la planurile lor de a introduce cenzura, să ajungă la un consens, pentru a încuraja libertatea presei şi sectorul public al comunicaţiilor. Sper că drepturile minorităţilor religioase şi etnice din Kenya vor fi respectate. În urmă cu un an, peste o mie de persoane au murit în timpul protestelor legate de alegeri şi 350 000 de persoane şi-au părăsit casele. Sper că persoanele responsabile pentru aceste incidente vor fi pedepsite în mod corect.
(PL) Domnule preşedinte, chiar dacă este adevărat că unele entităţi media private din Kenya au ajutat la instigarea revoltelor ca urmare a campaniei electorale emoţionantă, nu există justificare pentru restricţionarea libertăţii de exprimare.
Atacul asupra libertăţii presei din Kenya a implicat, de asemenea, încălcarea principiilor fundamentale ale democraţiei parlamentare. Merită să subliniem faptul că noua legislaţie a fost adoptată de 25 din cei 220 de membri ai parlamentului. Aceasta este o situaţie cu totul de neconceput. Ceea ce este mai rău este că, până în momentul respectiv, Kenya se mândrea cu una dintre cele mai dezvoltate şi pluralistice reţele de presă din întreaga Africă. Acest lucru se va schimba după punerea în aplicare a noii legislaţii, care va permite serviciilor speciale să intervină în activităţile mass-media, să închidă secţiuni editoriale şi să controleze publicaţiile scrise sau prezentările orale. Restricţionarea libertăţii sectorului mass-media în numele securităţii naţionale poate avea doar un efect opus celui intenţionat.
(LT) De ce suntem preocupaţi de libertatea presei în Kenya? De ce dezbate de urgenţă Parlamentul European acest aspect ca pe un caz de încălcare a drepturilor omului?
Mai întâi, deoarece libertatea de exprimare reprezintă un drept fundamental al omului, prevăzut la articolul 19 din Declaraţia Universală a Drepturilor Omului, pe care Kenya a semnat-o. Prin urmare, la fel ca alte ţări semnatare, aceasta nu trebuie doar să îi respecte spiritul, ci şi să îi urmeze litera.
Demonstraţiile care au avut loc aproape cu un an în urmă după alegerile prezidenţiale din Kenya şi care s-au transformat în revolte şi conflicte etnice, în care şi-au pierdut viaţa peste 1 000 de persoane şi zeci de mii au ajuns în stradă, reprezintă cel mai puternic argument pentru a interzice repetarea unor evenimente similare. Prin urmare, guvernul kenyan şi preşedintele ar trebui să acţioneze la unison şi să-şi onoreze propriile lor obligaţii de a respecta libertatea presei, precum şi libertatea de exprimare şi de întrunire. În plus - şi acest lucru este deosebit de important - aceştia ar trebui să lupte împotriva impunităţii şi să tragă la răspundere persoanele responsabile pentru desfăşurarea revoltelor care au avut loc în urmă cu un an.
Domnule preşedinte, în timp ce noi dezbatem aspectele umanitare şi libertatea presei din ţările terţe, profit de ocazie pentru a informa camera că, potrivit rapoartelor mass-media din Gaza, sediile ONU, care au fost bombardate mai devreme în cursul zilei de astăzi de forţele israeliene, sunt cuprinse complet de flăcări şi că întreg ajutorul umanitar ONU care era depozitat acolo, a mare parte a acestuia fiind trimis de UE, a fost complet distrus. Celelalte sedii ale Reuters şi ale altor jurnalişti din Gaza au avut aceeaşi soartă. Aș dori să menţionez faptul că împărtăşesc punctul de vedere al Secretarului general al ONU, dl Ban Ki-moon, aflat în prezent în Israel, care, după cum se raportează, îşi exprimă indignarea deplină față de autorităţile israeliene.
Domnule Matsakis, vă mulţumesc pentru declaraţia dumneavoastră, deşi, în teorie, nu ar trebui să o accept deoarece normele prevăd că atunci când doriţi să interveniţi conform procedurii "catch the eye”, trebuie să vă referiţi la subiectul dezbătut, care este, vă reamintesc, libertatea presei în Kenya, chiar dacă evenimentele la care aţi făcut referire sunt într-adevăr dramatice, lucru cu care sunt de acord toţi cei prezenţi.
(PL) Domnule preşedinte, rezoluţia Parlamentului European privind libertatea presei în Kenya subliniază un aspect important. Dictatura începe cu restricţii asupra libertăţii presei şi informaţiilor, cât şi asupra drepturilor civile. Sper că acest proces va fi oprit prin luarea unor măsuri interne şi internaţionale. Cred că preşedintele Kibaki şi prim-ministrul Odinga vor lua măsurile adecvate. Rezoluţia, pe care o susţin, va sprijini, cu siguranţă, procesul de democratizare din Kenya.
A fost distribuită versiunea finală a proiectului de ordine de zi pentru această sesiune întocmit de Conferinţa preşedinţilor în cadrul reuniunii de joi, 29 ianuarie 2009, în conformitate cu articolele 130 şi 131 din Regulamentul de procedură. Au fost propuse următoarele amendamente:
Luni: Doamna Roure şi-a retras cererea de a face o prezentare succintă a raportului domniei sale privind stabilirea standardelor minime pentru primirea solicitanţilor de azil şi a refugiaţilor în statele membre. Prin urmare, raportul va fi supus votului joi.
Joi: Grupul Uniunea pentru Europa Naţiunilor a cerut ca punctul privind situaţia din Filipine să fie înlocuit cu un punct intitulat "Refuzul de extrădare din Brazilia a lui Cesare Battisi”.
în numele Grupului UEN. - (IT) Domnule Preşedinte, după consultări cu colegii mei deputaţi, aşa cum aţi precizat, vă solicit o modificare a ordinii de zi. Mai exact, aş dori să ştiu dacă afacerea Battisi poate fi inclusă ca problemă urgentă.
Cu câteva zile în urmă, guvernul brazilian a hotărât respingerea cererii de extrădare a teroristului Cesare Battisi, care a fost condamnat la închisoare pe viaţă pentru comiterea a patru crime, şi i-a acordat acestui criminal statutul de refugiat politic. Această decizie nu este doar un afront adus instituţiilor şi justiţiei italiene, ci şi o insultă la adresa memoriei victimelor şi a familiilor acestora, şi a revoltat opinia publică.
Acesta este motivul solicitării, care, printre altele, cred că ar trebui supusă unei audieri şi pentru care cererea iniţială a venit din partea celor mai înalte oficialităţi din Italia, începând cu Preşedintele Republicii, domnul Napolitano. Acesta este, prin urmare, motivul cererii.
Urmează intervenţii cu durata de un minut cu privire la chestiuni politice importante.
În cadrul intergrupului pentru limbi regionale şi minoritare, am întocmit un raport în scopul de a proteja minorităţile naţionale tradiţionale. De ce este important? Multe dintre noile state membre, printre care, de pildă, România, nu au o legislaţie în ceea ce priveşte minorităţile. Anul trecut am văzut cum poliţişti în uniformă băteau civili în Slovacia. În România, de la intrarea în funcţie a noului guvern, am observat că simbolurile minorităţilor sunt înlăturate, că a început să devină o problemă faptul că cineva vorbeşte mai mult decât o limbă şi că mai multe sute de copii au rămas în mod accidental neînscrişi la şcoală. Acesta este motivul pentru care considerăm că este important ca Parlamentul European să adopte un raport, o rezoluţie, prin care să se garanteze protecţia minorităţilor, protecţia minorităţilor etnice tradiţionale. Domnule Preşedinte, vă mulţumesc foarte mult.
Doamnelor şi domnilor, conflictul dintre Rusia şi Ucraina şi sistarea aprovizionării cu gaze naturale în luna ianuarie a determinat pierderi grave pentru câteva ţări europene, în special pentru Bulgaria.
Pierderile directe înregistrate de economia Bulgariei în doar câteva zile s-au ridicat la peste 230 de milioane de euro, care reprezintă suma necesară demarării proiectului Nabucco. Acest fapt a lăsat economia noastră într-o o stare precară şi ne-a obligat să căutăm cooperare în vederea redeschiderii reactoarelor de la centrala nucleară Kozloduy.
Dialogul pe marginea acestei probleme trebuie să fie raţional şi calm, bazat pe analize pertinente. Soluţiile sunt dificile, dar totuşi nu ar trebui să pornim cu idei preconcepute şi să le respingem categoric, aşa cum din păcate a sugerat Comisia.
Consider că Bulgaria şi o parte din ţările cele mai afectate ar trebui să aibă posibilitatea de a obţine fonduri suplimentare de la Planul European de Dezvoltare, şi nu doar o mică parte din cele 20 de milioane de euro alocate deja proiectelor pentru gaze. Este inexplicabil faptul că cele mai afectate ţări primesc cea mai mică sumă, în condiţiile în care aproape 3,5 milioane de euro vor fi alocate pentru proiecte energetice.
În curând vom începe discuţia privind strategia energetică. Fac apel la toţi deputaţii pentru a demonstra că avem o viziune asupra independenţei energetice, că, în pragul alegerilor, putem depăşi diferenţele politice şi putem proteja ceea ce ne-a unit, şi anume solidaritatea şi asistenţa reciprocă.
Domnule Preşedinte, doamnelor şi domnilor, Preşedinţia cehă a început în urmă cu o lună, dar, prin cadoul oferit, a reuşit deja să ne împroaşte cu noroi şi să ne insulte: Estonia este acoperită cu emblema secerii şi ciocanului, pe podeaua unei saune finlandeze zace un beţiv, Germania are o zvastica, Italia are fotbalişti care ţin mingile lângă organele genitale, Bulgaria e acoperită de toalete etc. Aşa au fost portretizate naţiunile şi ţările Uniunii Europene de către artistul care a realizat, prin lucrarea sa, cadoul Cehiei pentru Uniunea Europeană.
Arta poate şoca şi, de multe ori, trebuie să şocheze, dar să fie batjocorirea altei ţări şi a oamenilor cea mai bună metodă de a face acest lucru? Guvernul ceh vorbeşte de libertatea de expresie a artistului: adevărat, dar în acest caz libertatea a fost categoric folosită într-un context greşit. Guvernul nu are dreptul să se amestece în libertatea de creaţie a artistului: tot adevărat, dar, dăruind cadoul, guvernul ceh a acceptat mesajul vehiculat de acest cadou şi, în calitate de donator al cadoului, guvernul, şi nu artistul, trebuie să îşi asume responsabilitatea pentru consecinţe. E greu de înţeles cum conducerea Cehiei se poate considera îndreptăţită să insulte alte state membre.
Ca reprezentat ales din Estonia, aştept un răspuns şi scuze de la ţara care deţine Preşedinţia, pentru a le putea transmite poporului estonian. Din nefericire, niciunul dintre reprezentanţii Preşedinţiei nu se află aici, dar cred că solicitarea mea le va fi adusă la cunoştinţă.
Domnule Preşedinte, cinci mii de camioane trec zilnic prin oraşul Augustow. Zilnic, copiii în drum spre şcoală sunt nevoiţi să meargă de-a lungul şoselei pentru că nu există trotuare. Aproape zilnic unul dintre ei moare sub roţile unui camion. Ecoteroriştii au blocat construirea unei şosele de centură, în numele protejării păsărilor împotriva zgomotului. Pentru fiecare săptămână de amânare a realizării acestui progres, unul din copiii din Augustow plăteşte cu viaţa. Nici ecoteroriştii, nici judecătorii Curţii Europene de Justiţie nu şi-au trimis copiii sub roţile camioanelor. Vieţilor copiilor din Augustow li se acordă mai puţină importanţă decât bunăstării păsărilor.
Sunt o susţinătoare a grijii pentru mediu şi a acţiunii pentru protejarea naturii. Totuşi, atunci când este vorba de viaţa umană, nu ar trebui să o tratăm cu atâta indiferenţă. Voi adresa o întrebare Comisiei Europene: câţi copii polonezi trebuie să plătească cu vieţile lor din cauza blocării construirii şoselei de centură? Cât au contat vieţile lor când s-a luat decizia?
Domnule Preşedinte, aş dori să atrag atenţia Parlamentului European asupra deteriorării - dacă aşa ceva mai este posibil - a situaţiei drepturilor omului în Tunisia.
Începând cu 11 decembrie, Sihem Bensedrine, un cunoscut apărător al drepturilor omului şi redactor şef al Kalima, a fost ţinta unor atacuri mediatice şi a unor remarci calomnioase care sunt absolut intolerabile şi incompatibile cu statul de drept.
Pe 23 ianuarie, domnului Amin, responsabilul Coordonării regiunii Maghrebului din cadrul Organizaţiilor pentru drepturile omului, i s-a refuzat intrarea în Tunisia.
Pe 28 ianuarie, postul de radio Kalima, care de la acea dată transmite prin satelit, a fost complet înconjurat. Jurnaliştii au fost închişi, iar cei care le-au sărit în ajutor au fost maltrataţi în stradă. Postul de radio este în continuare înconjurat de poliţia tunisiană, rezultatul fiind subminarea libertăţii de informare şi de expresie.
Mâine, în cadrul recursului, va avea loc audierea lucrătorilor din Gafsa care luptă împotriva corupţiei şi împotriva exploatării lor în această zonă a minelor de cărbune, şi vom asista iar la o negare a justiţiei, aşa cum s-a întâmplat la primele audieri.
Şefii misiunilor din Tunisia sunt îngrijoraţi de această situaţie; au discutat problema şi poate că o discută chiar în acest moment. Azi urmau să se întâlnească.
Domnule Preşedinte, vă invit să luaţi o iniţiativă politică majoră pentru a pune capăt încălcării sistematice a drepturilor omului în Tunisia.
A sosit acum şi noul şi fostul nostru coleg, Martin Kastler. Îmi spune că a fost blocat în trafic. Există două modalităţi de a evita întârzierea: fie pleci mai devreme, fie prin îmbunătăţirea reţelelor trans-europene.
Domnule Preşedinte, omorârea prizonierilor de război şi a civililor capturaţi pe timp de război constituie una dintre cele mai grave încălcări ale dreptului internaţional. A treia şi a patra Convenţie de la Geneva afirmă clar că astfel de acte se află mult sub standardele de drept internaţional şi îl fac pe autor răspunzător în faţa comunităţii internaţionale. În acelaşi spirit, articolul 2 din Convenţia europeană a drepturilor omului declară că luarea de vieţi este o încălcare flagrantă.
Recentele mărturisiri ale actorului turc Attila Olgaç despre asasinarea a 10 ciprioţi greci captivi în timpul invaziei turce în Cipru în vara lui 1974 au adus la lumină încă o dată crimele comise de Turcia şi implică o responsabilitate evidentă din partea Turciei, care trebuie să deschidă arhivele pentru a investiga soarta tuturor persoanelor dispărute. Comunitatea internaţională, în cadrul căreia Uniunea Europeană joacă un rol important, trebuie să facă presiuni puternice asupra Turciei pentru ca aceasta să se conformeze dreptului internaţional, deciziilor conexe ale Curţii Europene a Drepturilor Omului şi tuturor rezoluţiilor relevante ale ONU.
Motto-ul Preşedinţiei cehe "Europa fără bariere” nu ar trebui să fie doar un slogan, ci ar trebui să fie un răspuns clar la provocările actuale. Preşedinţia ar trebui să se ocupe de problemele care îi îngrijorează pe cetăţenii europeni, pentru care barierele existente fac imposibilă exercitarea drepturilor lor pe teritoriul UE.
Uniunea Europeană are cincizeci de milioane de europeni cu diferite probleme de sănătate şi care în viaţa de zi cu zi se confruntă cu diferite greutăţi. Mulţi dintre ei au venit la mine cu întrebări privind necesitatea recunoaşterii reciproce a cărţilor de identitate pentru persoane cu dizabilităţi grave. Cetăţenii cu dizabilităţi nu pot folosi aceste carduri în toate statele membre. Ceea ce, de exemplu, face dificilă pentru ei parcarea maşinilor în spaţiile desemnate în parcări. Am adresat o întrebare Consiliului şi Comisiei şi sper ca măsurile de armonizare a acestor carduri să fie adoptate în cel mai scurt timp.
"Europa fără bariere” trebuie să însemne ridicarea tuturor barierelor, inclusiv a celor fizice, sociale şi arhitecturale, precum şi prevenirea oricărei forme de discriminare a persoanelor cu dizabilităţi.
În documentele reuniunii din 5 februarie de la Praga este prevăzută o dezbatere pe tema obiectivelor Barcelona privind serviciile publice de îngrijire a copiilor, subliniindu-se îngrijirea copiilor acasă. Mă întreb dacă Preşedinţia cehă are cunoştinţă de raportul Comisiei Europene din octombrie 2008, care precizează că peste 6 milioane de femei cu vârsta cuprinsă între 25 şi 49 de ani afirmă că sunt constrânse să nu lucreze sau că se pot angaja doar în regim part time din cauza responsabilităţilor de familie.
Îngrijirea copiilor acasă nu trebuie să fie în detrimentul serviciilor publice. Ca social democrată, consider că investiţia în serviciile publice de îngrijire a copiilor este benefică la nivelul întregii societăţi. Solicit preşedinţiei cehe să aibă în vedere cum pot fi ajutate statele membre pentru îmbunătăţirea cantitativă şi calitativă a serviciilor publice de îngrijire a copiilor, mai ales în contextul actual al crizei.
Săptămâna aceasta, în Elveţia va avea loc un referendum privind libera circulaţie a persoanelor. Poporul elveţian va decide dacă acordul dintre ţara lor şi Uniunea Europeană va fi extins atât temporal, cât şi în ceea ce priveşte domeniul de aplicare, şi dacă va include şi cetăţenii din Bulgaria şi România.
Prin această hotărâre, Elveţia va facilita şi defini nu doar evoluţia situaţiei în privinţa aplicării de vize şi frontiere, dar va hotărî, de asemenea, dacă deciziile responsabile legate de dezvoltarea economică din ultimii 30 de ani vor continua să se aplice şi în viitor. Politica libertăţii de mişcare a cetăţenilor contribuie la dezvoltarea economică, atât în Elveţia, cât şi în Uniunea Europeană, precum şi la îmbunătăţirea standardului general de viaţă.
Evaluarea impactului compromisurilor la care s-a ajuns pe parcursul negocierilor din cadrul Rundei Doha cu privire la accesul la piaţă al produselor neagricole și servicii la sfârșitul lunii iulie 2008 (dezbatere)
Următorul punct dezbătut este declaraţia Comisiei privind evaluarea impactului compromisurilor la care s-a ajuns pe parcursul negocierilor din cadrul Rundei Doha cu privire la accesul la piaţă al produselor neagricole şi servicii la sfârşitul lunii iulie 2008.
membră a Comisiei. - Doamnă preşedintă, ne confruntăm cu cea mai mare provocare economică din ultima generaţie, în cadrul căreia atât ţările dezvoltate, cât şi ţările în curs de dezvoltare sunt nevoite să ia unele decizii dificile şi importante.
Avem nevoie de un răspuns pozitiv din partea globalizării, pentru a putea răspunde la efectele negative ale acesteia. Sunt ferm convinsă că, indiferent de direcţia în care începem să privim pentru a vedea ceea ce trebuie să facem, vom ajunge la concluzia că finalizarea rundei multilaterale de negocieri comerciale - Runda Doha - prezintă o importanţă esenţială pentru noi.
Probabil că nu este nevoie să vă reamintesc, onorabili membri, ceea ce ne învaţă istoria cu privire la protecţionism, cu privire la importanţa de a menţine pieţele noastre deschise, precum şi la posibilitatea de care oamenii de afaceri trebuie să dispună pentru a putea desfăşura activităţi comerciale în întreaga lume. Probabil că nu trebuie să amintesc tuturor membrilor onorabili că, pur şi simplu, în conformitate cu normele Organizaţiei Mondiale a Comerţului, dacă ţările şi-ar modifica modul în care aplică tarifele în prezent şi le-ar aplica în conformitate cu modul în care li se permite în temeiul acestor norme, costurile legate de comerţ s-ar ridica la o sumă de ordinul a 260 de miliarde de EUR. Sunt convinsă că nu trebuie să reamintesc stimaţilor membri faptul că, atunci când se gândesc la viitor, ţările în curs de dezvoltare îşi exprimă profunda îngrijorare cu privire la ceea ce se va întâmpla cu o parte a ajutorului care le-a fost pus la dispoziţie până în prezent.
În consecinţă, în ceea ce priveşte situaţia actuală, cunoaştem valoarea unei negocieri care este în prezent finalizată în proporţie de 80%, precum şi faptul că, în iulie 2008, 80% din ceea ce trebuia realizat fusese realizat. În cadrul acordului respectiv, valoarea constă din următoarele: câştigurile în ţările în curs de dezvoltare ar fi de ordinul a 12-14 miliarde de EUR anual; ar exista un nou acces la pieţele emergente din ţările în curs de dezvoltare, precum China; ni s-ar oferi posibilitatea de a efectua noi exporturi în Uniunea Europeană, sub forme noi, diversificate, de exemplu în sectorul produselor chimice şi al produselor textile, iar în domeniul serviciilor, potenţialul comercial este în valoare de 14 miliarde de EUR. Un alt aspect îl reprezintă în prezent faptul că barierele netarifare - barierele neimpozabile - au însemnat pentru întreprinderile Uniunii Europene în 2007, doar în China, un cost de 20 de miliarde de euro. Această rundă este deosebit de importantă.
Tocmai m-am întors de la Davos, unde discuţiile care au avut loc între miniştrii comerţului au consolidat necesitatea de a ne întoarce la masa negocierilor, discuţiile de natură tehnică continuând, desigur, la Geneva.
Aşteptăm cu toţii ca administraţia americană să îşi revizuiască politicile comerciale, aşa cum intenţionează în prezent, şi să ajungă la o concluzie similară cu a noastră. Aşteptăm cu nerăbdare summit-ul G20 din 2 aprilie 2009 şi oportunitatea pe care acesta o oferă liderilor mondiali pentru a găsi soluţii de rezolvare a crizei economice şi financiare, aceştia având posibilitatea de a discuta din nou necesitatea finalizării rundei. Există apoi alegerile din India din luna aprilie sau mai, care vor constitui, la rândul lor, o ocazie pentru guvernul actual sau pentru noul guvern de a reveni la acest subiect.
Dintre punctele importante care au rămas nerezolvate se numără mecanismul special de sprijin, care, în cele din urmă, a constituit aspectul care a împiedicat continuarea negocierilor între India şi Statele Unite ale Americii. Există noi propuneri în curs de examinare. Urmează să se ia o decizie cu privire la bumbac, însă şi în acest caz există propuneri în curs de negociere. În ceea ce priveşte Statele Unite ale Americii, există probleme reale în anumite sectoare.
Nu există nicio îndoială cu privire la faptul că mai sunt multe de făcut, însă sunt ferm convinsă că, dacă există voinţă politică, toate aceste probleme pot fi rezolvate, alternativa nefiind o opţiune. În ceea ce ne priveşte, aspectele referitoare la servicii sunt foarte importante şi vor continua să fie dezbătute.
În concluzie, ne aflăm în prezent într-un moment special, în care necesitatea finalizării acestei runde este foarte evidentă şi foarte clară şi intenţionez să continui, în numele dumneavoastră, precum şi al Comisiei, eforturile depuse pentru a asigura că vom realiza acest lucru.
în numele Grupului PPE-DE. - (EL) Doamnă preşedintă, doamnă comisar, doamnelor şi domnilor, comerţul cu produse industriale şi servicii prezintă, într-adevăr, o importanţă strategică pentru economia europeană. Uniunea Europeană reprezintă, după cum se ştie, cel mai mare exportator din lume şi principala sursă de investiţii străine directe. Uniunea Europeană constituie una dintre cele mai deschise pieţe, în condiţiile în care parteneri remarcabili ai noştri menţin bariere comerciale ridicate. Solicităm o reducere semnificativă a tarifelor aplicate şi examinarea barierelor netarifare nejustificate. Alături de ţările terţe avansate din punct de vedere industrial, există, de asemenea, economii în curs de dezvoltare care trebuie să facă concesii în funcţie de gradul de dezvoltare şi de competitivitatea sectorială a acestora. Cu toate acestea, doamnă comisar, problema nu priveşte doar eliminarea barierelor: diferenţele care există între sistemele de reglementare generează costuri suplimentare la export, plasând produsele europene pe o poziţie dezavantajată în comparaţie cu importurile provenite din ţări care au standarde mai flexibile, în multe cazuri ridicându-se problema securităţii şi protecţiei consumatorilor europeni. Eşecul de lungă durată de a se ajunge la un acord accentuează climatul de nesiguranţă economică şi prejudiciază credibilitatea sistemului comercial multilateral. Acordurile bilaterale şi interregionale pot avea doar un caracter adiţional. În plus, criza economică poate atrage intensificarea barierelor comerciale unilaterale, restrictive sau denaturante. Există deja exemple de acest fel, acestea având în prezent un domeniu de aplicare limitat, aşa cum atestă raportul relevant prezentat de directorul general al Organizaţiei Mondiale a Comerţului, dl Lamy. Clauza de protecţie pentru produsele provenite din Statele Unite ale Americii adoptată de Camera Reprezentanţilor reprezintă un pas în aceeaşi direcţie îngrijorătoare. Consider că revenirea la abordările unilaterale nu constituie o soluţie. În prezent, mai mult decât oricând, trebuie să gestionăm provocările împreună, printr-o integrare mai pozitivă şi prin crearea sau consolidarea unor sisteme internaţionale de reglementare cu ajutorul unei convergenţe sistematice. Avem nevoie de o nouă arhitectură economică internaţională. Avem nevoie de o guvernare comercială globală mai transparentă şi mai echilibrată, iar, cu privire la acest punct, aşteptăm, doamnă comisar, o propunere integrată privind "globalizarea cu o înfăţişare europeană”, care să ia în considerare schimbările realizate deja, precum şi legătura dintre dimensiunea economică şi cea comercială, pentru o Europă eficientă, democratică şi transparentă la nivel mondial, în acest moment de criză.
în numele Grupului PSE. - Doamnă preşedintă, Partidul Socialiştilor Europeni s-a angajat să contribuie la obţinerea unui rezultat de succes în cadrul Rundei de dezvoltare Doha; cu toate acestea, mersul ceasului politic a creat o situaţie care, putem spune, ţine progresul pe loc. Comisarul Ashton a subliniat faptul că în Statele Unite ale Americii avem o nouă administraţie, în opinia mea, foarte binevenită, şi anume administraţia preşedintelui Obama, însă aşteptăm o revizuire a politicii comerciale, lucru care s-ar putea să dureze.
În aprilie sau mai, vor avea loc alegeri în India. Un lucru pe care comisarul Ashton nu l-a menţionat se referă la Uniunea Europeană însăşi, în care vor avea loc propriile noastre alegeri parlamentare în luna iunie, în urma cărora se va alege o nouă Comisie, în componenţa căreia sper că dna Ashton va deţine în continuare portofoliul de comisar pentru comerţ. Aceasta nu înseamnă că nu putem face nimic între timp. Europa trebuie să sublinieze în continuare angajamentul său în ceea ce priveşte dezvoltarea şi comerţul liber, asigurând încetarea exploatării şi îndeplinind nevoia de dezvoltare durabilă.
Sunt de acord cu dl Papastamkos: un comerţ liber pe această bază poate reprezenta o situaţie avantajoasă pentru toţi participanţii. Criza economică şi financiară actuală constituie un motiv de a merge înainte, nu de a bate în retragere.
Comisarul Ashton şi Comisia pot încerca să pregătească terenul pentru atingerea unui compromis între Statele Unite ale Americii şi India. În opinia mea, încăpăţânarea de ambele părţi a fost cea care a compromis ajungerea la o concluzie de succes în cadrul ultimei runde de întrebări. Se poate spune că problemele au fost rezolvate în proporţie de 80%, însă este nevoie de restul de 20%. Avem o nouă administraţie în Statele Unite ale Americii. Rezultatul alegerilor din India ne poate oferi încă una.
Între timp, nu există o altă alternativă decât să continuăm să încheiem acorduri bilaterale. Salut progresul realizat pe parcursul negocierilor din ultima săptămână privind acordul de comerţ liber cu Republica Coreea, caz în care, din câte am înţeles, suntem aproape de a ajunge la un acord, care va aduce, încă o dată, beneficii ambelor părţi.
Sunt raportorul pentru acordul de liber schimb cu ASEAN şi trebuie să spun că baza de negociere creează un obstacol instituţional. Trebuie să examinăm posibilitatea de a urmări realizarea unei coaliţii a ţărilor care prezintă bunăvoinţă şi capacitate din rândul ţărilor membre ale ASEAN şi care pot, în cazul în care se preferă acest lucru, conveni cu privire la încheierea unui acord. În ceea ce priveşte India, în opinia mea, nu există în momentul de faţă niciun fel de voinţă guvernamentală pentru a se ajunge la un rezultat. În urma alegerilor, administraţia viitoare de la Delhi, indiferent că este vorba de una nouă sau de cea veche, trebuie să se instaleze, iar noi, Uniunea Europeană, trebuie să se îndreptăm spre cei care nu doresc doar să vorbească, ci şi să ajungă la o concluzie.
În sfârşit, îi urez bun venit dlui Pannella, următorul vorbitor, care este noul purtător de cuvânt al Grupului ALDE pentru comerţ. S-ar putea ca efectuarea unei vizite Comisiei pentru comerţ internaţional să se dovedească a fi adecvată. Noi îi urăm bun venit.
în numele Grupului ALDE. - (IT) Doamnă preşedintă, doamnelor şi domnilor, consider că, într-o anumită măsură, putem încep, având în vedere că aceşti termeni au circulat mult în ultimele zile, doamnă comisar, cu un fel de comparaţie stranie între omul de la Doha sau ex-Doha - aşa cum speram - şi omul de la Davos. În mod evident, nu consider că această distincţie este adecvată, însă este interesantă.
Suntem în prezent, după cum aţi afirmat, doamnă comisar, într-o anumită măsură dependenţi de evenimentele care au loc în Europa: evenimentele din Statele Unite ale Americii, din India, iar dl Ford ne-a reamintit, de asemenea, unele domenii importante cum ar fi Asociaţia Naţiunilor din Asia de sud-est sau Coreea de Sud. Cu toate acestea, problema reală o reprezintă măsura în care, în momentul de faţă, noi, Comisia şi Uniunea Europeană, reuşim să înţelegem faptul că izbucnirea naţionalismului, care a fost menţionată cu puţin timp în urmă, precum şi a ideilor autocrate şi a noilor iluzii protecţioniste ar putea să îngreuneze foarte mult activitatea dumneavoastră, doamnă comisar, şi, totodată, activitatea Uniunii Europene.
Consider că, în timpul acestei campanii electorale, va fi foarte important să înţelegem măsura în care Grupul Socialist din Parlamentul European, Grupul Partidului Popular European (Creştin-Democrat) şi al Democraţilor Europeni, precum şi Grupul Alianţei Liberalilor şi Democraţilor pentru Europa vor reuşi, împreună cu ceilalţi participanţi, să găsească o modalitate prin care să dezvolte propunerea noastră, propunere pentru care dumneavoastră, doamnă comisar, aţi fost numită drept purtător de cuvânt, şi să afle dacă suntem într-adevăr capabili să o transformăm într-o propunere europeană, şi nu într-o simplă propunere, sau cred că ar trebui să spun mai degrabă: centrul nostru Bruxelles împotriva unui număr de capitale care sunt deja preocupate cu propriile lucruri, după cum s-a întâmplat, din păcate, în nenumărate rânduri în ultimul secol.
în numele Grupului GUE/NGL. - (FR) Doamnă preşedintă, nu are nici un sens să negăm acest lucru: în timpul negocierilor din iulie, administraţia Bush şi Uniunea Europeană au fost prinse în propria capcană de către India şi China. În plus, contrar afirmaţiilor ipocrite ale economiştilor liberali, în opinia cărora eşecul negocierilor de la Doha ar fi constituit un dezastru pentru ţările sărace, acest lucru nu s-a dovedit a fi adevărat.
Dimpotrivă, pentru aceste ţări aflate în dificultate, eşecul a reprezentat o oportunitate istorică, într-un context marcat de fluctuaţii semnificative ale preţurilor la materiile prime. Experţii înşişi admit că respectivele câştiguri pe care ţările sărace le-ar fi putut obţine ar fi fost mult inferioare pierderilor fiscale provocate prin eliminarea taxelor vamale din aceleaşi ţări, taxe care ar fi atins suma de 60 de miliarde de USD.
Pe parcursul acestor negocieri, Comisia, încurcată fiind în dogmele sale liberale, a arătat o lipsă totală de responsabilitate faţă de populaţia Europei, mergând chiar până la a propune prejudicierea şi chiar sacrificarea industriei producătoare de automobile de pe teritoriul Europei, cu scopul de a se putea ajunge la încheierea unui acord.
În ceea ce priveşte Organizaţia Mondială a Comerţului (OMC) şi Comisia, există numai consumatori şi niciodată "creatori de bogăţii”. Acest mod de abordare a lucrurilor se află la baza crizei actuale, întrucât, prin transformarea concurenţei în principiu şi scop al tuturor lucrurilor, suntem împinşi mai degrabă în direcţia reducerii salariilor şi, în consecinţă, spre sărăcirea absolută a lucrătorilor şi distrugerea metodică a întregului sistem de protecţie socială.
Dacă Runda Doha ar fi finalizată, acest lucru ar reprezenta un dezastru pentru toate naţiunile. În plus, ceea ce este foarte dureros în contextul actual este faptul că, în pofida prejudiciilor considerabile înregistrate, există dorinţa de a se merge în continuare în direcţia greşită, indiferent de costuri. Este absolut necesar să se revoluţioneze OMC, astfel încât să se instituie democraţia în cadrul acesteia.
(NL) Negocierile din cadrul Rundei Doha se desfăşoară deja de o bună perioadă de timp şi merită salutat faptul că Europa a înregistrat un progres real în vederea aproprierii poziţiilor noastre. Europa a prezentat o propunere ambiţioasă privind agricultura, însă, din păcate, eforturile noastre nu au fost susţinute de alte ţări. Acesta reprezintă un alt motiv pentru care este deosebit de important ca pachetul să fie examinat în ansamblu, ceea ce înseamnă inclusiv APNA (accesul la piaţă al produselor neagricole) şi serviciile.
Puteţi să contaţi pe sprijinul meu integral în eforturile dumneavoastră de a se ajunge rapid la un acord. În calitate de europeni, trebuie să ne apărăm de practicile protecţioniste, care îşi fac din ce în ce mai mult apariţia, în special datorită situaţiei dezastruoase a economiei mondiale, însă şi sub stindardul protecţiei siguranţei alimentare. În calitate de europeni, trebuie să ne reafirmăm angajamentul în ceea ce priveşte conceptul de reciprocitate. Dacă suntem deschişi, atunci şi ceilalţi trebuie să fie la fel.
Ce ar trebui să aşteptăm, în acest sens, de la noul preşedinte al Statelor Unite ale Americii şi de la pachetul de măsuri pe care acesta tocmai l-a anunţat? Ce putem să aşteptăm din partea Chinei? În realitate, aceasta este perspectiva din care am vrea ca dumneavoastră să acţionaţi în primul rând, întrucât, în această perioadă de criză financiară şi economică, cu concedieri în masă şi economii în scădere, tocmai această deschidere a pieţei prezintă potenţialul care ne poate promova interesele.
Producția și ocuparea forței de muncă din sectorul produselor textile și al confecțiilor din diverse state membre ale UE
Următorul punct este întrebarea orală urmată de dezbatere adresată Comisiei privind producţia şi ocuparea forţei de muncă din sectorul produselor textile şi al confecţiilor din diverse state membre ale UE.
membru supleant. - Doamnă preşedintă, în numele Comisiei pentru comerţ internaţional, aş dori să precizez despre ce este vorba aici.
Este vorba despre producţia şi ocuparea forţei de muncă în sectorul produselor textile şi al confecţiilor din diverse state membre ale UE. Uniunea Europeană şi China au ajuns la un acord privind crearea unui sistem comun de supraveghere referitor la exporturile anumitor categorii de produse textile şi de confecţii din China către Uniunea Europeană, sistem care însă a expirat la 31 decembrie 2008.
În ultimii doi ani, au dispărut 350 000 de locuri de muncă, iar numărul întreprinderilor s-a redus cu 5% în aceeaşi perioadă. Având în vedere numărul în creştere al întreprinderilor care îşi încetează activitatea, ceea ce are drept rezultat o creştere a ratei şomajului în anumite regiuni, aş dori să adresez următoarele întrebări în numele Comisiei pentru comerţ internaţional.
Vreau să știu dacă Comisia sau un stat membru a propus sau a solicitat extinderea mecanismului de supraveghere cu dublu control dincolo de data de 31 decembrie 2008, precum şi luarea altor măsuri în cadrul respectiv?
Care sunt măsurile pe care Comisia intenţionează să le adopte în vederea protejării producţiei şi a locurilor de muncă din sectorul produselor textile şi al confecţiilor?
Va monitoriza Comisia în continuare, în timp real, evoluţiile pieţei, statisticile privind importul şi controlul graniţelor şi va furniza în continuare sectorului informaţii cu privire la cele mai recente evoluţii?
Care este situaţia actuală referitoare la propunerea de regulament privind etichetele "fabricat în”?
Care sunt măsurile luate de către Comisie pentru a examina propunerile adoptate de Parlament în rezoluţia sa din 13 decembrie 2007?
membră a Comisiei. - Doamnă preşedintă, în acest climat, este de înţeles că există preocupări cu privire la succesul producţiei în faţa concurenţei, produsele textile fiind, desigur, foarte importante. Locurile de muncă au continuat să scadă, iar producţia s-a redus, acest lucru având loc după mai mulţi ani de stabilitate relativă. Sectorul este, bineînţeles, foarte avansat în ceea ce priveşte globalizarea. Întreprinderile mici şi mijlocii joacă un rol imens în acest sens.
În urma încetării Memorandumului de înţelegere din 2005, s-a ajuns la acordul privind sistemul comun de supraveghere, în privinţa căruia dna Wortmann Kool ne-a atras atenţia, acesta oferindu-ne o informare din timp cu privire la fluxurile comerciale. În consecinţă, suntem mai capabili să reacţionăm în cazul în care ne-am confrunta cu o creştere bruscă a industriei noastre. Un pas înainte în procesul de tranziţie îl reprezintă, de asemenea, deschiderea pieţelor concepute şi dezvoltate - lucru de care sunt convinsă că membrii au cunoştinţă - împreună cu actorii economici vizaţi, în colaborare cu statele membre şi cu Parlamentul. Prin promovarea unei schimbări treptate, am contribuit la adaptarea sectorului. Acest lucru a fost sprijinit de către partenerii sociali. Aceştia nu au solicitat o extindere a nivelurilor de creştere voluntară în temeiul Memorandumului de înţelegere (MOU) în momentul încetării acestuia în 2008 şi nici continuarea funcţionării sistemului de supraveghere în anul 2009,deşi cred că unele state membre ar fi preferat să facem acest lucru. Importurile provenite din China au crescut pretutindeni, în limite însă rezonabile. Creşteri semnificative în ceea ce priveşte anumite categorii cum ar fi rochiile, pantalonii şi puloverele au fost echilibrate prin scăderea importurilor de produse textile provenite de la furnizori din alte ţări. În consecinţă, pe ansamblu, în 2008 s-a înregistrat doar o uşoară creştere totală, pieţele amortizând acest lucru într-un mod destul de acceptabil.
Răspunsurile politice corecte nu sunt de a închide pieţele noastre sau de a monitoriza importurile. Trebuie să ne asigurăm că toate întreprinderile sunt deschise schimbării, se pot adapta, pot face comerţ şi pot fi inovatoare în condiţiile actuale. Tocmai prin acordarea de sprijin întreprinderilor în acest mod a fost susţinut planul de redresare economică. Acest lucru reprezintă, desigur, o creştere considerabilă de 1,5% a PIB-ului UE, ceea ce ar trebui să stimuleze sectorul produselor textile şi al confecţiilor. Provocările pentru acest sector datează dinaintea actualei încetiniri. Opt dintre cele cincisprezece cereri formulate în temeiul Fondului de ajustare la globalizare au avut drept obiect acordarea de sprijin lucrătorilor din sectorul produselor textile.
Comisia este pregătită să sprijine iniţiative în vederea creării de parteneriate în sectorul produselor textile şi al confecţiilor destinate să anticipeze restructurarea, în scopul protejării locurilor de muncă, precum şi, în general, avantajele sectorului faţă de existenţa unui cadru de lungă durată pentru dialog social. Salutăm rezoluţia Parlamentului privind viitorul sectorului produselor textile. Vom urmări accesul la piaţă, fondurile provenite din Iniţiativa privind pieţele-pilot, precum şi orice acord de comerţ liber, în calitatea lor de cauze dedicate unor standarde sociale şi de mediu. Devalorizarea monedei de schimb rămâne, desigur, pe ordinea noastră de zi.
în numele Grupului PPE-DE. - (EL) Doamnă preşedintă, sectorul produselor textile şi al confecţiilor reprezintă un sector globalizat al economiei par excellence, caracterizat printr-o schimbare continuă în ceea ce priveşte locul producţiei, restructurările constante şi adaptările la noile situaţii precum liberalizarea comerţului internaţional. Pentru multe state membre ale Uniunii Europene, inclusiv Grecia, acest sector reprezintă o sursă importantă de exporturi şi de locuri de muncă. Cu toate acestea, numărul considerabil al unităţilor de producţie care îşi schimbă locaţia şi reducerea constantă a locurilor de muncă au dobândit proporţii îngrijorătoare. Alături de problemele structurale, discrepanţa acută dintre tarifele la import ale Uniunii Europene, pe de o parte, şi ale celor mai importanţi concurenţi, pe de altă parte, joacă un rol negativ. Doamnă comisar, discutăm despre un sector care reprezintă un procent extrem de ridicat al confiscărilor globale de produse contrafăcute efectuate la graniţele Uniunii Europene, acesta fiind în continuă creştere. În această situaţie, consider că propunerea de instituire a unui observator european privind produsele contrafăcute ar fi o idee bună, în vederea realizării unei mai bune cooperări între autorităţile competente, statele membre şi serviciile Comisiei, precum şi a unor condiţii care să asigure o cooperare eficientă cu sectorul privat. Consider că este necesară adoptarea de regulamente privind eticheta "fabricat în”, care să asigure o protecţie a condiţiilor privind concurenţa loială şi protecţia consumatorului. Stabilirea unor norme mai eficiente privind originea este importantă pentru aplicarea contingentelor tarifare în cadrul sistemului de preferinţe tarifare generalizate şi al acordurilor regionale. Ni se solicită să elaborăm un nou cadru al relaţiilor de cooperare dintre agenţiile care pun în aplicare politica şi angajamentele regionale şi industriale şi să sprijinim în mod efectiv întreprinderile europene, în special întreprinderile mici şi mijlocii, pentru ca acestea să îşi poată păstra şi îmbunătăţi în continuare specializarea care le asigură competitivitatea. Mă refer produsele cu o valoare adăugată ridicată din punctul de vedere al calităţii şi al modului de prezentare, precum şi al caracterului inovativ şi al modului de utilizare a noilor tehnologii.
în numele grupului PSE. - Mulţumim pentru răspunsurile la întrebările orale. Aş vrea să subliniez faptul că sectorul textil, după cum ştim, are o contribuţie deosebit de importantă la GDP-ul tuturor statelor membre şi, dacă vreţi, inclusiv al României. Ştim bine că acest sector creează noi locuri de muncă, în special pentru forţa de muncă feminină. Sunt de acord şi susţin măsurile pe care dumneavoastră le propuneţi pentru că, ştiind cât de important este comerţul în actuala situaţie de criză, trebuie să ştim cât de importante sunt măsurile pe care trebuie să le luăm pentru protejarea locurilor de muncă.
Având în vedere că la sfârşitul anului trecut s-a eliminat sistemul dublei supravegheri a importurilor de textile din China, care înţeleg că a fost un instrument important în monitorizarea pieţei, aş dori să sugerez Comisiei să acorde o importanţă mai mare acestui sector al textilelor dar şi altor sectoare din industrie care sunt senzitive, precum: oţelul, chimicalele şi maşinile şi, aş dori să sugerez Comisiei Europene să prezinte în mod regulat studii de impact, date statistice sau alte elemente, instrumente relevante privind aceste sectoare. Doresc încă o dată să salut măsurile pe care dumneavoastră le-aţi propus privind accesul, liberul schimb, fondurile, mediul
Doamnă preşedintă, doamnelor şi domnilor, ne confruntăm fără îndoială cu o criză industrială extrem de gravă, iar industria textilă europeană nu poate fi ocolită de această criză, care este, de asemenea, o consecinţă a crizei financiare.
În mod clar, întârzierea cheltuielilor de consum afectează produsele europene de vârf, inclusiv pe cele din ţara mea, Italia, într-un sector care, aşa cum a subliniat preşedintele Comisiei pentru comerţ internaţional, a înregistrat pierderea a 350 000 de locuri de muncă şi falimentul a 5% din firme.
În acest moment, însă, cred că, mai mult decât sprijin financiar, acest sector, la fel ca alte sectoare industriale, are nevoie de reglementări şi necesită, după cum s-a subliniat deja, o reciprocitate autentică. Putem înţelege că, în ceea ce priveşte ţările în curs de dezvoltare, există tendinţe pentru o deschidere reală a pieţei pentru a promova dezvoltarea ţărilor respective şi, astfel, a unor pieţe noi, însă este mult mai greu de înţeles lipsa de reciprocitate în privinţa barierelor legislative şi a barierelor tarifare impuse ţărilor celor mai dezvoltate: Statele Unite, Canada, Australia şi Japonia.
Din acest motiv, anumite chestiuni fundamentale - pentru care eu cred că angajamentul a existat mai mult pe hârtie decât în practică - precum chestiunea marcării originii, trebuie să revină în centrul atenţiei Comisiei şi Consiliului. Europa are nevoie de noi reglementări, dar are nevoie şi de reciprocitate şi de eforturi sporite pentru combaterea contrafacerii şi a pirateriei, pentru efectuarea unor intervenţii reale în ceea ce priveşte măsurile antidumping şi, în special, pentru aprobarea regulamentului privind marcarea originii.
Vedeţi dumneavoastră, doamnă comisar, dacă luăm parte la un meci de box cu o mână legată la spate, nu putem câştiga. De asemenea, aş dori să reiterez faptul că aceasta este o problemă care priveşte Statele Unite împreună cu noi, şi nu doar China sau India. Acestea au reglementări privind trasabilitatea, pe care le impun şi asupra produselor noastre, dar pe care noi nu le avem. Aşadar, aceasta este o chestiune fundamentală în privinţa căreia cred că iniţiativele Comisiei trebuie să fie intensificate mult mai mult decât în trecut, întrucât am observat că, atunci când doreşte, Comisia reuşeşte să îi convingă până şi pe contestatari, cum a fost cazul chestiunii privind mediul.
În concluzie, consider că există unele măsuri costisitoare şi altele mai puţin costisitoare, dar cele costisitoare fac parte dintr-un pachet pentru combaterea crizei, care urmează să fie lansat în curând. Acestea includ Fondul de ajustare la globalizare, punerea la dispoziţie a unui buget mai mare de creditare pentru promovarea investiţiilor şi întărirea capitalizării întreprinderilor mici şi mijlocii, majorarea fondurilor de cercetare pentru platforma tehnologică pentru textile şi creşterea sprijinului pentru exporturile întreprinderilor mici şi mijlocii. Măsurile mai puţin costisitoare sunt regulamentul privind marcarea originii, protejarea proprietăţii intelectuale, măsurile antidumping şi lupta împotriva contrafacerii. Dacă putem înainta toate aceste măsuri costisitoare şi necostisitoare, cred că vom ajuta economia Europei fără a modica normele privind concurenţa şi fără a cădea în neoprotecţionism.
Ca urmare a altor iniţiative, am propus Comisiei pentru comerţ internaţional a Parlamentului European să se adreseze o întrebare orală urmată de o dezbatere privind producţia şi ocuparea forţei de muncă în sectorul textilelor şi confecţiilor în diverse state membre ale Uniunii Europene, deoarece considerăm această chestiune ca fiind urgentă şi indispensabilă.
De asemenea, am propus ca această dezbatere să includă participarea Consiliului şi să se încheie cu o rezoluţie a Parlamentului; însă aceste propuneri nu au beneficiat de sprijinul altor grupuri parlamentare.
A trecut mai bine de un an de la dezbaterea ţinută în acest Parlament la 12 decembrie 2007. La momentul respectiv, am tras un semnal de alarmă referitor la faptul că, dacă nu se iau măsuri de protejare a producţiei şi a forţei de muncă în sectorul textilelor şi confecţiilor, ne vom confrunta în continuare cu agonia lentă şi distrugerea unei părţi importante a acestui sector strategic. De atunci, aşa cum se mai întâmplase şi înainte, s-au pierdut mii de slujbe şi nenumărate companii au fost închise, numai în ultimii doi ani înregistrându-se dispariţia a 350 000 de locuri de muncă şi a 5% din companii.
Ne întrebăm dacă asta pretinde Comisia Europeană a fi concurenţă prin restructurare. De atunci, la fel cum se întâmpla şi înainte, lucrătorii au continuat să se confrunte cu şomajul, de multe ori fără a primi plăţile compensatorii sau salariile restante care li se cuveneau, cu o exploatare intensificată, cu un nivel sporit al nesiguranţei, cu plata întârziată a salariilor şi cu ore de lucru nereglementate.
Există mai multe cauze şi persoane responsabile de această situaţie, precum cele care promovează liberalizarea comerţului cu textile şi confecţii şi relocalizarea producţiei în vederea obţinerii unor profituri maxime, care au făcut ca o marte parte a acestui sector să se confrunte cu o concurenţă bazată pe standarde duble definite de la început.
Confruntată cu această situaţie, Uniunea Europeană fie a ignorat-o, fie a luat măsuri moderate care nu oferă nici pe departe un răspuns la problemele şi necesităţile acestui sector. Comisia Europeană nu consideră industria textilă şi de confecţii ca fiind una specială, aşa cum pretind membrii acesteia, spre deosebire de alte sectoare. Alături de măsurile urgente care trebuie implementate de fiecare stat membru, Uniunea Europeană are şi datoria de a oferi un răspuns la problemele grave cu care se confruntă acest sector.
Doamnă comisar, când vor fi aplicate norme obligatorii referitoare la etichetarea de origine, prin adoptarea, de exemplu, a regulamentului privind etichetele "fabricat în”? Când vor fi aplicate aceleaşi cerinţe privind siguranţa şi protecţia consumatorului atât produselor de import, cât şi produselor fabricate în Uniunea Europeană? Cum va continua Uniunea Europeană să monitorizeze în timp real tendinţele privind importurile şi inspecţia şi controlul vămilor, asigurând informarea deplină a sectorului şi invocând clauze de salvgardare acolo unde este necesar? Cum va utiliza ea cadrul financiar 2007-2013, inclusiv aşa-numitul Fond de ajustare la globalizare, pentru a sprijini producţia şi forţa de lucru în sectorul textilelor şi confecţiilor, în special în cadrul întreprinderilor mici şi mijlocii afectate de liberalizare? Când va exista o politică monetară şi valutară care să nu penalizeze exporturile anumitor state membre? Când va fi creat programul comunitar, propus de acest Parlament, şi când vor fi deblocate resursele financiare pentru modernizarea şi promovarea sectorului şi diversificarea activităţii industriale, în special acele resurse destinate regiunilor celor mai defavorizate, care depind de ele?
Consecinţele recentei crize în domeniul gazelor - A doua revizuire strategică a politicii energetice - Provocarea eficacităţii energetice şi tehnologiile informaţiei şi comunicării (dezbatere)
raportul al doamnei Laperrouze, în numele Comisiei pentru industrie, cercetare şi energie, referitor la a doua revizuire strategică a politicii energetice;
întrebarea orală adresată Comisiei (B6-0003/2009) de către dl Remek, în numele Comisiei pentru industrie, cercetare şi energie, privind provocarea eficienţei energetice prin prisma tehnologiilor informaţiei şi ale comunicării (O 0115/2008).
membru al Comisiei. - Doamnă preşedintă, as dori să încep prin a felicita Comisia pentru industrie, cercetare şi energie şi pe doamna raportoare Laperrouze. Ei au muncit mult la elaborarea acestui raport privind siguranţa aprovizionării pentru şedinţa plenară din februarie 2009. Când domnia sa a început lucrul, nimeni nu s-ar fi aşteptat la o alimentare la debit maxim cu gaze din Rusia via Ucraina, iar acest lucru cu siguranţă impune acordarea unei atenţii sporite asupra chestiunii privind siguranţa aprovizionării.
În ceea ce priveşte criza gazelor, care este actuala stare a lucrurilor? Toate volumele stabilite ajung la destinaţie, iar asta înseamnă că majoritatea consumatorilor beneficiază de o aprovizionare cu gaze la debit maxim. Mai există însă o conductă nealimentată în Polonia; este o situaţie la care lucrăm. Este o situaţie excepţională prin faptul că această conductă era alimentată de RosUkrEnergo, care acum a ieşit din înţelegere, însă depunem eforturi şi pentru restabilirea completă a aprovizionării cu gaze în toate regiunile Uniunii Europene care au fost afectate de criză.
Întrucât acordul de aprovizionare este pe 10 ani, ne putem aştepta ca acest acord să ofere o bază solidă pentru evitarea unei astfel de situaţii pe viitor. Totuşi, aş dori să subliniez că toate dispozitivele de monitorizare ale UE sunt încă în funcţiune în vederea urmăririi debitelor de gaze şi ne aşteptăm să nu mai fie nevoie de ele pe viitor. Le-am scris colegilor mei din Rusia şi Ucraina, întrebându-i cum ar trebui să procedăm în privinţa monitorizării pe viitor, deoarece, după părerea mea, dacă avem încredere în acord şi dacă acesta este unul stabil, atunci nu mai este nevoie de monitorizare în acest moment; însă dispozitivele de monitorizare încă există.
Consider că nu ar trebui să rămânem pasivi în această chestiune a tranzitului. Trebuie să continuăm colaborarea cu ambele părţi - cu partea furnizoare, Rusia, şi cu Ucraina, în calitate de ţară de tranzit - şi trebuie să ne asigurăm că există o separare între aprovizionarea cu gaze către Ucraina şi fluxurile de tranzit către Uniunea Europeană şi că aceste fluxuri de tranzit sunt avantajoase din punct de vedere financiar şi pentru Ucraina, aducând ţării profitul şi beneficiile economice de care are atâta nevoie. Vom continua să lucrăm asupra acestei chestiuni, dar, în principiu, putem considera criza gazelor ca fiind încheiată.
Care sunt lecţiile pe care trebuie să le învăţăm? Am menţionat acest lucru data trecută, însă din această experienţă am aflat că UE este mai solidă decât ne-am aşteptat. Este adevărat că, în această situaţie dificilă, ţările UE au avut un reprezentant unic, Preşedinţia, şi au contat pe sprijinul Comisiei. Am asistat la numeroase dovezi de solidaritate când unele ţări membre au ajutat alte ţări membre. De asemenea, am realizat fără putinţă de tăgadă că piaţa internă a funcţionat acolo unde putea să funcţioneze. Am fost, de asemenea, încântat de răspunsul ferm şi coordonat venit din partea industriei europene a gazelor, care, în primul rând, a demonstrat adoptarea unei poziţii comune în privinţa Gazprom, dar, în al doilea rând, a permis şi crearea unei propuneri comune care ar putea fi utilă în cazul în care nu va exista un acord permanent între Rusia şi Ucraina.
Care sunt slăbiciunile pe care le-am descoperit? Prima a fost lipsa infrastructurii. Acest lucru a fost evident, fiind parţial şi motivul pentru care piaţa nu a putut funcţiona. Preţul gazelor şi piaţa mărfurilor cu livrare imediată nu au crescut în mod deosebit, însă acest lucru se datorează faptului că, în anumite regiuni ale Uniunii Europene unde era cea mai mare nevoie de aprovizionarea cu gaze nu exista nicio altă posibilitate de livrare a gazului.
Au existat unele cazuri în care s-ar fi putut da dovadă de mai multă solidaritate. Am observat şi unele cazuri în care nu a existat suficientă transparenţă; fără îndoială că avem nevoie de un mecanism mai puternic de coordonare pentru combaterea crizei.
Revizuirea strategică a politicii energetice care a fost propusă de Comisie în luna noiembrie lua în considerare cinci domenii pe care dna Laperrouze şi Comisia pentru industrie, cercetare şi energie le prezintă mai detaliat şi le coordonează. Acestea sunt: eficienţa energetică, utilizarea resurselor locale (şi aş dori să menţionez că, pentru 2008, 43% din puterea instalată provine din energia eoliană, este cea mai mare putere instalată, iar vântul reprezintă o sursă locală de energie), relaţiile externe, însemnând colaborarea cu colegii noştri, mecanismele crizei şi infrastructura.
Cred că un aspect important în privinţa căruia Comisia va depune multe eforturi suplimentare îl reprezintă apelul efectuat în acest raport privind consolidarea activităţilor din diferite domenii, deoarece am desfăşurat cu adevărat o mulţime de activităţi legate de implementarea pachetului de măsuri referitoare la energie şi schimbările climatice, activităţi legate de tehnologie, relaţiile externe, piaţa internă. Dar este foarte important să vedem cum putem consolida aceste domenii şi ce măsuri suplimentare trebuie să luăm, dacă este necesar.
Voi încheia cu o anumită propunere elaborată de Comisie, care este în mare măsură legată de această chestiune, dar şi de criza economică generală cu care ne confruntăm. Este vorba de partea legată de energie din cadrul pachetului de redresare.
Propunem ca fondurile să fie alocate în trei direcţii. 3,5 miliarde de euro pentru infrastructură - aceşti bani nu sunt pentru sprijinirea fiecărui proiect în parte, ci pentru sporirea diversificării fluxului de gaze dinspre sud, vest şi est şi obţinerea unor mijloace diverse de aprovizionare cu gaze, mijloace care să fie echilibrate şi durabile.
În ceea ce priveşte electricitatea, dacă privim punctele cele mai slabe, acestea ar fi izolarea ţărilor baltice şi a Peninsulei Iberice.
Există două domenii care uneori sunt privite ca un lux, dar, după părerea mea, acestea sunt extrem de importante: instalaţiile eoliene offshore - este deosebit de important să beneficiem de susţinerea publică pentru proiectele în desfăşurare - şi captarea şi stocarea carbonului. Acestea sunt absolut necesare în atingerea pe plan mondial a obiectivelor noastre privind schimbările climatice, însă ele vor oferi şi un stimulent extrem de necesar industriei europene de a crea tehnologia care ar putea fi utilizată în viitor.
Aşa că avem de-a face cu o combinaţie între securitatea aprovizionării, obiectivele tehnologice şi obiectivele privind redresarea economiei europene. Consider că aceasta este propunerea adecvată. Volumul fondurilor nu este uriaş, însă cred că acestea se îndreaptă în direcţia potrivită, iar publicul trebuie să se implice în consolidarea securităţii aprovizionării în Uniunea Europeană.
Doamnă preşedintă, domnule comisar, doamnelor şi domnilor, dezbaterile noastre privind această a doua revizuire strategică a politicii energetice au fost desigur marcate de această nouă criză a gazelor dintre Rusia şi Ucraina. Această criză a scos în evidenţă deficienţele, fragilitatea interconexiunilor şi dificultatea Uniunii Europene de a reacţiona şi de a vorbi într-un singur glas.
A dovedit, pentru a treia oară, necesitatea unei politici energetice comune. Cu toate acestea, trebuie să admit - iar domnul comisar tocmai a remarcat acest lucru - că se fac progrese şi există o mai mare cooperare şi solidaritate între statele membre, lăsând loc de speranţă în privinţa găsirii unei soluţii care să ne permită gestionarea acestei crize.
Aş dori să mulţumesc membrilor care au avut o contribuţie importantă la dezvoltarea acestui raport, pe care l-am elaborat repede, având în vedere că am fost informaţi despre comunicare în luna noiembrie. Nu voi explica în detaliu tot ceea ce ne-am propus în această rezoluţie, dar aş dori în schimb să precizez care sunt mesajele pe care Comisia pentru industrie, cercetare şi energie a dorit să le transmită prin aceasta.
Contextul este următorul: constrângerile legate de climă se vor înăspri, securitatea aprovizionării Uniunii Europene este ameninţată de crize din ce în ce mai grave şi mai frecvente, iar competitivitatea sa poate fi afectată. Toate acestea implică nevoia unui nou mod de gândire în privinţa consumului şi utilizării energiei în cadrul Uniunii Europene, a unui nou mod de gândire în privinţa resurselor noastre energetice şi necesitatea exploatării acestei surse considerabile de locuri de muncă de care dispune sectorul energetic, locuri de muncă vitale în contextul crizei economice prin care trecem.
Care sunt propunerile noastre? Pe termen scurt: promovarea viziunii 3x20 pentru 2020 referitoare la pachetul privind energia şi schimbările climatice pentru a o transforma într-o politică energetică europeană. Aceasta este o acţiune comună la mai multe niveluri - mondial, european, naţional şi local - ceea ce înseamnă că priorităţile pe care le-am indicat sunt, desigur, economisirea de energie şi dezvoltarea energiilor regenerabile, deoarece Uniunea Europeană dispune de un potenţial important în acest domeniu. În special, obiectivul de reducere a consumului energetic cu 20% va trebui să devină obligatoriu.
În al doilea rând, va trebui sporită securitatea aprovizionării Uniunii Europene prin investiţii în reţele şi, în special, în interconexiuni. Solidaritatea statelor membre înseamnă că reţelele trebuie să asigure aprovizionarea regiunilor izolate, care depind într-o mare măsură de un singur furnizor. Acest lucru înseamnă şi faptul că directiva privind securitatea aprovizionării cu gaz va trebui să fie revizuită pentru a o transforma într-un instrument de gestionare a crizelor europene. Sporirea securităţii aprovizionării înseamnă şi consolidarea şi structurarea dialogului cu ţările de tranzit şi ţările producătoare. Aceste relaţii de interdependenţă energetică trebuie dezvoltate, în special cele cu Rusia şi zona mediteraneană.
În al treilea rând, existenţa unei pieţe interne reprezintă un factor crucial în ceea ce priveşte securitatea aprovizionării. Dar cum poate un stat membru să fie aprovizionat prin intermediul unui alt stat membru dacă interconexiunile sunt slabe sau inexistente?
În al patrulea rând, trebuie să identificăm cele mai bune practici la nivel internaţional. În această privinţă, haideţi să consolidăm schimbul de informaţii cu Japonia şi Statele Unite - în special cu statul California - însă nu trebuie să ne amăgim: relaţiile noastre cu aceste ţări consumatoare de energie se bazează atât pe cooperare, cât şi pe concurenţă, în special în ceea ce priveşte tehnologiile energetice.
Apoi, mai există şi perspectiva unui viitor îndepărtat, care este deosebit de important. Sarcina constă în prevederea viitorului sub aspectul aprovizionării cu energie a Uniunii Europene. Ar trebui ca până în 2010-2020, să zicem, să putem face preconizări pe baza unei situaţii date în ceea ce priveşte aprovizionarea Uniunii Europene până în 2050. În acest scop, trebuie să stabilim obiective ambiţioase privind lupta împotriva schimbărilor climatice. Comisia noastră propune o reducere de 60-80%, însă pe viitor poate de cel puţin 80%, a emisiilor de CO2, reducerea consumului energetic cu 35% şi atingerea unei ponderi de 60% a energiilor regenerabile până în anul 2050.
Parlamentul nostru solicită ca acest proiect să prevadă creşterea ponderii diferitelor surse de energie în vederea planificării de investiţii în mijloacele de producţie, interconexiuni şi cercetare şi dezvoltare.
În cadrul mixului energetic pentru 2050, Comisia pentru industrie, cercetare şi energie a confirmat ponderea energiei nucleare alături de alte surse de energie, precum energiile regenerabile, precum şi dorinţa de creare a unor mijloace de stocare a energiei şi de utilizare a energiei solare, care este o sursă infinită.
Impactul acordurilor de parteneriat economic (APE) asupra dezvoltării (prezentare succintă)
Următorul punct este o prezentare succintă a raportului elaborat de domnul Schröder, în numele Comisiei pentru dezvoltare, referitor la impactul acordurilor de parteneriat economic (APE) asupra dezvoltării.
Domnule Preşedinte, doamnă comisar, doamnelor şi domnilor, problema în discuţie este impactul acordurilor de parteneriat economic asupra dezvoltării. "Acordurile de parteneriat economic” - iată o sintagmă destul de lungă, în special în germană. Este o un cuvânt dificil în germană şi puţini dintre compatrioţii mei sunt preocupaţi de această problemă, în pofida faptului că ea va deveni unul dintre cele mai importante subiecte în anii următori. Despre ce este vorba?
Acordul Cotonou prevede ca acordurile de parteneriat economic să fie încheiate între Uniunea Europeană şi ţările ACP (Africa, zona Caraibelor şi Pacific) până la sfârşitul lui 2007. Acest lucru se datorează faptului că ţările în curs de dezvoltare care nu făceau parte din grupul ACP au reclamat la Organizaţia Mondială a Comerţului (OMC) faptul că Uniunea Europeană acordă statelor ACP privilegii speciale.
Am reuşit să încheiem, cel puţin într-o parte a Caraibelor, un acord de parteneriat economic de acest tip, care va fi, sperăm, un succes. Raportul meu precizează că acest acord va constitui o nouă bază a cooperării pentru dezvoltare: ajutăm aceste ţări să se ajute singure. Încercăm să conectăm comerţul şi dezvoltarea, respectiv politica comercială şi politica în materie de dezvoltare. Au existat, bineînţeles, anumite dezacorduri, în special aici în Parlament, între comisia noastră, Comisia pentru dezvoltare regională, şi Comisia pentru comerţ internaţional, legate în principal de compatibilitatea acestui acord cu normele OMC şi, în special, de problema controlului parlamentar.
Raportul meu includea iniţial două alineate, (5) şi (17), referitoare la controlul parlamentar. La cererea şi recomandarea preşedintelui Comisiei pentru comerţ internaţional, am eliminat complet aceste două alineate şi am prezentat un proiect alternativ de raport care nu conţine aceste alineate şi care va fi supus votului joi. Cu excepţia acestor două alineate eliminate, proiectul meu de raport este identic cu primul proiect. Raportul prezintă atât oportunităţile, cât şi riscurile aferente acordurilor de parteneriat economic, şi subliniază în special posibilele efecte pozitive ale acestor acorduri asupra populaţiei din ţările vizate.
Înainte să închei, domnule Preşedinte, aş dori să mai adaug un singur lucru: unii dintre colegii mei au susţinut în mod repetat că autorităţile din statele ACP nu au avut suficient timp la dispoziţie pentru a încheia aceste acorduri. Acest lucru nu este adevărat: au avut la dispoziţie o perioadă cuprinsă între 2000 şi 2007; şi apoi un an suplimentar până în 2008. Şi încă mai este timp. Prin aceasta nu sugerăm respectivelor autorităţi că se pot ocupa de această problemă oricând doresc: timpul trece totuşi. Încheierea acordurilor este în interesul acestor state şi, prin urmare, invit membrii Parlamentului să voteze pentru raportul meu joi, inclusiv pe acei membri care intenţionau la început să voteze împotrivă. Nu este vorba aici de o diviziune între stânga şi dreapta; este vorba de un ajutor oferit statelor ACP pentru a deveni mai încrezătoare în resursele proprii şi pentru a deveni, în viitorul apropiat, parteneri egali în comerţul internaţional.
membră a Comisiei. - Domnule Preşedinte, Comisia salută raportul domnului Schröder, care reprezintă o imagine echilibrată a diversităţii de opinii referitoare la impactul acordurilor de parteneriat economic asupra dezvoltării.
Dosarul se află în continuă evoluţie. Am semnat un acord complet de parteneriat economic cu regiunea Caraibelor şi am negociat acorduri interimare cu ţări şi regiuni din Africa şi din Pacific. Aceste acorduri interimare prevăd un regim comercial compatibil cu normele OMC şi păstrează preferinţe comerciale semnificative pentru aceste ţări. Acordurile interimare au o natură tranzitorie, urmând să fie înlocuite de acorduri regionale complete de parteneriat economic. Ritmul acestor negocieri va fi impus de regiunile vizate, pentru a ne asigura că obiectivele şi acoperirea corespund proceselor proprii de integrare, capacităţii, nevoilor şi priorităţilor politice ale acestor ţări.
În paralel, a continuat programarea celui de-al zecelea Fond european pentru dezvoltare. Majoritatea programelor regionale şi naţionale au fost semnate. În aşteptarea APE, aceste programe includ un sprijin considerabil pentru ca partenerii noştri ACP să poată obţine un maximum de beneficii în cadrul acestor acorduri: sprijin direct pentru punerea în aplicare a acordurilor şi sprijin indirect pentru construirea de infrastructuri şi de capacitate productivă.
Comisia recunoaşte rolul esenţial al finanţării pentru dezvoltare. În acelaşi timp, salutăm faptul că raportul recunoaşte că obiectivele de dezvoltare şi consecinţele acordurilor reprezintă o problemă care include şi alte elemente pe lângă sprijinul financiar. Recunoaştem, de asemenea, rolul esenţial al reformei în statele ACP pentru atingerea obiectivelor de dezvoltare, aşa cum se arată în alineatul (14) al raportului. Sunt incluse aici reforma fiscală şi modificarea sistemului de venituri. Reformele compensează modificări ale bazei de impozitare cauzate de liberalizare şi reprezintă măsuri importante în vederea asigurării unor finanţe publice sustenabile în ţările ACP.
Un alt obiectiv esenţial este sprijinirea integrării economice regionale în zona ACP. Acordurile interimare nu acoperă încă toate ţările ACP. Tocmai de aceea acordurile respective sunt temporare şi vor fi înlocuite de acorduri complete. Acordurile complete vor fi flexibile şi cuprinzătoare.
Crearea capacităţii de producţie în cadrul schimburilor comerciale şi implicarea în sectorul bunurilor şi serviciilor susţin valoarea economică a unui acord comercial. Punctul de vedere al Comisiei este acela că protecţionismul nu este niciodată o opţiune politică valabilă. Cu toate acestea, recunoaştem că protecţia - respectiv utilizarea legitimă a unor măsuri de protejare a sectoarelor sensibile şi a industriilor emergente - este un instrument politic valabil şi esenţial. De aceea, APE conţin diverse tipuri de mecanisme flexibile, în special excepţii şi angajamente asimetrice pentru partea APC, aşa cum se cere în raport. Din perspectiva UE, pieţele noaste sunt complet deschise pentru proiectele ACP, cu o cooperare crescută pentru a îndeplini standardele tehnice şi de sănătate şi pentru a facilita comerţul. Ţările ACP îşi vor deschide pieţele doar gradual şi pot menţine în vigoare excepţii.
Comisia nu consideră că angajamentul nostru faţă de procesul APE se încheie odată cu semnarea acordurilor. Acesta este începutul unui proces de dialog consolidat, de implementare, monitorizare şi evaluare atentă a impactului, în special a impactului asupra dezvoltării. Toate aceste elemente vor fi utilizate de instituţiile de punere în aplicare a acordurilor pentru a asigura transparenţa şi participarea Parlamentului şi a societăţii civile.
Prin urmare, Comisia salută raportului domnului Schröder şi va oferi un răspuns detaliat la chestiunile semnalate în dezbatere în timp util.
Parlamentul se va pronunţa joi asupra raportului domnului Schröder referitor la acordurile de parteneriat economic (APE). Aş fi extrem de dezamăgit dacă primul vot al Parlamentului asupra acestui subiect atât de tehnic şi atât de sensibil din punct de vedere politic (de vreme ce este în joc chiar viitorul relaţiilor noastre cu statele ACP) ar conduce la adoptarea raportului domnului Schröder. Grupul Socialist din Parlamentul European nu va vota pentru acest text, întrucât acesta nu reflectă deloc preocupările europene şi nici pe cele ale partenerilor ACP cu privire la acordurile de parteneriat economic şi la modul în care ele au fost negociate.
Spre deosebire de poziţia raportorului, grupul PSE a depus şi va vota în favoarea unei propuneri de rezoluţie care readuce dezvoltarea în centrul priorităţilor APE, care respinge liberalizarea serviciilor publice şi orice negociere cu privire la problemele din Singapore sau la servicii împotriva dorinţelor statelor ACP, care promovează integrarea regională, care solicită un sprijin financiar masiv pentru a alinia economiile statelor ACP la standarde şi care ţine seama de caracteristicile specifice şi de fragilitatea acestor ţări, fie ele ţările cel mai puţin dezvoltate sau nu.
Acestea sunt condiţiile care ar face ca APE să devină acceptabile. Din nefericire, ne aflăm încă departe de acest deziderat.
. - Următorul punct este o prezentare succintă a raportului elaborat de domnul Hegyi, în numele Comisiei pentru mediu, sănătate publică şi siguranţa alimentară, referitor la spaţiile naturale din Europa.
Aproximativ 46% din masa uscatului de pe glob reprezintă spaţii naturale, neatinse de civilizaţia umană. În Europa însă, aceste spaţii naturale reprezintă numai 1% din întreg teritoriul. Trebuie să facem tot posibilul pentru a ne asigura că aceste spaţii naturale rămase, acest 1%, sunt protejate pentru generaţiile viitoare. Aceste este scopul raportului meu şi sper că protecţia sporită a spaţiilor naturale va fi mai devreme sau mai târziu integrată în legislaţia Uniunii Europene. Spaţiul natural este perceput în două moduri diferite în cultura europeană. Pe de o pare, este văzut ca un spaţiu de care trebuie să ne temem şi care trebuie evitat, unde ne aşteaptă monştri şi pericole necunoscute, aşa cum se arată în folclor. Pe de altă parte, spaţiul natural este considerat un mediu agreabil, care ne oferă un refugiu temporar din calea stresului civilizaţiei urbano-industriale.
Literatura de limbă engleză cu privire la acest subiect face o distincţie între conceptul de conservare (utilizarea corespunzătoare a naturii) şi cel de protecţie (protejarea naturii împotriva utilizării de către om). Aceste dezbateri filozofice depăşesc cadrul raportului meu, dar aş dori să precizez că eu cred că dezvoltarea durabilă este soluţia ideală. Spaţiul natural nu poate fi depus într-un seif la bancă, precum o bijuterie sau un pachet de acţiuni. Avem dreptul să descoperim valorile acestuia. Trebuie deci să protejăm natura, dar prin intermediul utilizării ei de către om.
Teritoriul Europei este prea restrâns ca să existe zone interzise accesului cetăţenilor. Descoperirea naturii şi a condiţiilor cu care omenirea s-a confruntat înainte de apariţia civilizaţiei ne învaţă respectul pentru natură şi poate servi drept bază pentru un turism de înaltă calitate. În acelaşi timp, aceste zone sunt extrem de vulnerabile la schimbările de mediu antropogene - provocate, de exemplu, de utilizarea pe scară largă a motoarelor şi a substanţe chimice şi de schimbările climatice - şi la apariţia unor specii alogene de plante şi de animale. Trebuie să ne asigurăm că vizitatorii nu deteriorează spaţiul natural, astfel încât toate formele de turism ar trebui plasate sub supravegherea experţilor în conservarea naturii. Dezvoltarea turismului durabil ar trebui combinată cu protejarea acestor zone şi toate încasările ar trebui alocate obiectivului de protejare a spaţiilor naturale.
Spaţiul natural constituie un refugiu pentru numeroase specii, cum ar fi ursul brun, lupul şi râsul, care nu pot supravieţui în condiţii chiar şi foarte puţin modificate. De asemenea, există în Europa multe specii care abia urmează să fie descoperite şi descrise. Majoritatea acestora trăiesc în sol sau în lemnul în curs de putrezire şi sunt foarte sensibile la schimbări. Aceste zone ferite de intervenţiile externe reprezintă locuri ideale pentru studierea schimbărilor naturale în sânul naturii şi pentru studierea evoluţiei. Spaţiile naturale fac parte în general din reţeaua Natura 2000, dar au nevoie de o protecţie mai strictă. Raportul meu invită aşadar Comisia Europeană să coopereze cu statele membre pentru cartografierea ultimelor spaţii naturale din Europa şi să elaboreze o strategie pentru protecţia sporită a acestora. Ar trebui identificate valorile naturale ale acestor zone încă neatinse şi caracteristicile habitatelor şi ar trebui asigurată protecţia lor şi pe viitor. Experţii mi-au comunicat că nu ar trebui să introducem noi reglementări, ci mai degrabă să asigurăm o protecţie mai strictă şi mai specifică a spaţiilor naturale în cadrul reglementărilor Natura 2000. Întrucât finanţarea programului Natura 2000 este cel puţin contradictorie şi face obiectul a numeroase critici îndreptăţite, va trebui oricum să modificăm reglementările în cauză în următorul mandat parlamentar, dar cel târziu în cadrul noului buget. Am putea profita de ocazie pentru a aborda definirea din punct de vedere juridic şi protecţia sporită a spaţiilor naturale.
O zonă din ţara din care provin, şi anume peştera cu stalactite de la Aggtelek, este clasificată ca spaţiu natural. O parte a acestui sit se află pe teritoriul ţării vecine Slovacia. Aş fi foarte încântat dacă specialiştii în conservarea naturii din Ungaria şi din Slovacia ar colabora cu succes pentru a crea un parc PAN (reţea de arii protejate), întrucât reţeaua de parcuri PAN a dezvoltat un sistem european de succes în materie de protecţie a spaţiilor naturale.
membră a Comisiei. - Domnule Preşedinte, stoparea pierderii biodiversităţii este una dintre priorităţile Uniunii şi ale Comisiei. Este vorba la propriu de viitorul vieţii pe Pământ. Dar, în pofida importanţei fundamentale a conservării biodiversităţii, progresele înregistrate până acum rămân limitate.
În decembrie 2008, Comisia a adoptat prima evaluare exhaustivă a progresului înregistrat atât la nivelul Comunităţii Europene, cât şi la nivelul statelor membre. În pofida evoluţiilor pozitive din ultimii ani - de exemplu, reţeaua Natura 2000 - biodiversitatea din UE se află sub continuă presiune din cauza distrugerii habitatelor, a poluării, a schimbărilor climatice şi a impactului speciilor invadatoare. Comisia a conchis că este foarte puţin probabil să ne atingem obiectivul stabilit pentru 2010 de stopare a declinului biodiversităţii şi că sunt necesare eforturi suplimentare, atât din partea statelor membre, cât şi din partea UE.
În acest context, Comisia salută sprijinul consecvent oferit de Parlament pentru eforturile de protejare a patrimoniului natural bogat şi variat al Europei. Salutăm cu entuziasm iniţiativa domnului Hegyi de elaborare a acestei rezoluţii importante pentru spaţiile naturale din Europa.
Aş dori să încep cu observaţia generală că multe dintre aspectele subliniate în raport sunt deja pe masa de lucru a Comisiei.
De exemplu, în decembrie 2008, Comisia a adoptat o comunicare intitulată "Către o strategie comunitară privind speciile invadatoare”. Ne pregătim să demarăm o reflecţie generală asupra viitorului politicii comunitare în materie de biodiversitate şi aşteptăm cu interes contribuţia Parlamentului European cu privire la aceste chestiuni. Trebuie să se ia în calcul în mod explicit probleme precum ameliorarea punerii în aplicare a normelor şi relaţia dintre biodiversitate şi schimbările climatice.
De asemenea, este important să adăugăm o clarificare la raport. Se desfăşoară în prezent o evaluare a eficacităţii legislaţiei europene în materie de protecţie a naturii - aşa-numitele rapoarte în temeiul articolului 17 - dar nu există în prezent planuri de modificare a legislaţiei, iar accentul este pus pe o punere în aplicare mai eficace.
În ceea ce priveşte subiectul spaţiilor naturale, Europa este dens populată şi numai o pondere de 1-2% din teritoriul său nu a fost afectată de intervenţia umană. Deşi aceste spaţii naturale nu sunt vaste, ele sunt foarte valoroase din punct de vedere ştiinţific şi cultural. Ele pot fi chiar un simbol al cooperării şi integrării europene, cum este cazul parcului naţional comun transfrontalier format din pădurile Bavariei (germane) şi ale Boemiei (Cehia).
Majoritatea acestor zone fac deja parte din reţeaua Natura 2000. Cu toate acestea, raportul în discuţie ne îndeamnă să ne gândim din nou la spaţiile naturale şi seminaturale din UE pentru a identifica situaţiile în care acţiuni comunitare suplimentare ar putea contribui la protejarea acestor locuri speciale. Comisia a comandat un număr de studii şi cooperează cu preşedinţia cehă a UE. O conferinţă se va desfăşura în mai 2009 la Praga. Aceasta va oferi o platformă de discuţie pentru problemele legate de spaţiile naturale din Europa şi va identifica măsurile necesare pentru asigurarea conservării lor.
Comisia recunoaşte faptul că peisajul Europei este rezultatul unui lung proces de intervenţie umană. Conceptul unui peisaj viu în care există un echilibru între nevoile naturii şi cele ale civilizaţiei reprezintă baza programului Natura 2000. În mod cert, nu dorim să transformăm peisajele actuale în spaţii sălbatice, dar trebuie să ne asumăm public angajamentul de a proteja ultimele spaţii naturale ale Europei.
Din acest motiv, Comisia consideră că rezoluţia Parlamentului European este binevenită în acest moment. Ea reprezintă o contribuţie de apreciat pentru conferinţa de la Praga. Vă mulţumesc foarte mult, domnule raportor.
Domnule Preşedinte, atrag aici atenţia cu privire la nerespectarea Regulamentului de procedură, mai precis la utilizarea excesivă şi din ce în ce mai liberă a articolului 45 alineatul (2), în temeiul căruia se desfăşoară aceste dezbateri foarte importante.
Atrag atenţia acestui fapt deoarece aş fi dorit să iau cuvântul în legătură cu raportul excelent al domnului Hegyi; există colegi care vorbesc despre subiecte care nu sunt discutate în comisia principală din care fac parte şi nici în alte comisii principale din care fac parte colegii mei, deci consider că mi se refuză dreptul de a contribui la aceste subiecte în şedinţa plenară.
Săptămâna trecută am avut o dezbatere foarte aprinsă în cadrul grupului PPE-DE, atât la nivel de grup de lucru, cât şi la nivel de grup politic, cu privire la numărul de puncte în temeiul articolului 45 alineatului (2) aflate pe ordinea de zi pentru această săptămână. Cred că este necesar să revizuim acest articol de urgenţă. Sunt conştientă de faptul că este vorba de o regulă stabilită de Parlament şi acceptată de membrii acestuia, dar cred că se abuzează de buna-voinţă de care dăm dovadă în cazul mai multor puncte de pe ordinea de zi - cele mai importante, de altfel - asupra cărora se permite din ce în ce mai puţin dezbaterea.
. - Doamnă Doyle, am luat notă de declaraţia dumneavoastră, dar aş dori să vă reamintesc că utilizarea articolului 45 ţine de competenţele Conferinţei preşedinţilor şi că în cadrul acesteia voturile sunt ponderate; aceasta înseamnă că grupurile mari, în special cel din care faceţi parte, deţin o putere uriaşă de a decide ce se dezbate în şedinţa plenară în temeiul diferitelor articole.
Vă susţin oarecum opinia; cred că am trecut de la o atitudine prea tolerantă la una prea strictă şi că adevărul se află cu siguranţă undeva la mijloc.
Vă asigur că factorii responsabili se vor ocupa de această problemă.
Ar trebui să vă adresaţi preşedinţilor grupurilor dumneavoastră, stimaţi colegi. Cred că în acest context mesajul dumneavoastră va fi cel mai bine înţeles.
în scris. Am fost raportor alternativ pentru raportul referitor la spaţiile naturale în Europa şi aş dori să îl felicit pe colegul Gyula Hegyi pentru activitatea sa.
în primul rând, trebuie neapărat să procedăm la cartografierea ultimelor spaţii naturale din Europa. Bineînţeles, trebuie să definim mai întâi noţiunea de "spaţiu natural” şi invit Comisia să ia măsuri în acest sens.
O agendă pentru viitorul durabil al aviaţiei generale şi de afaceri (prezentare succintă)
. - Următorul punct este o prezentare succintă a raportului elaborat de domnul Queiró, în numele Comisiei pentru transport şi turism, referitor la elaborarea unei agende pentru viitorul durabil al aviaţiei generale şi de afaceri.
Domnule Preşedinte, doamnă comisar, până în prezent aviaţia generală şi de afaceri nu a făcut în mod specific obiectul unor reglementări la nivel european. Semnificaţia politică a acestui raport este dată deci de faptul că este pentru prima dată când Comisia şi Parlamentul examinează această activitate, într-un moment în care ea înregistrează o creştere accelerată în termeni de volum şi importanţă economică.
Numerele vorbesc de la sine: numai în sectorul aviaţiei de afaceri, numărul întreprinderilor mici şi mijlocii se află în creştere, numărul aeronavelor se va dubla până la 3 500 în următorul deceniu, conform estimărilor, iar cifra anuală de afaceri se ridică la peste 25 de miliarde de euro. În mod direct sau indirect, acest sector creează 154 000 de locuri de muncă în Europa. Alături de aviaţia generală, unde există în jur de 30 000 - 50 000 de aeronave, sectorul reprezintă aproximativ 9% din totalul traficului aerian înregistrat şi se poate lăuda cu cea mai mare creştere din Europa, de două ori mai mare decât creşterea celorlalte tipuri de trafic.
Segmentul aviaţiei de afaceri aduce beneficii sociale şi economice importante: oferind un transport flexibil cu legături directe (point-to-point), măreşte mobilitatea cetăţenilor, productivitatea societăţilor comerciale şi coeziunea regională.
Sectorul aviaţiei generale furnizează servicii esenţiale în domenii cum ar fi operaţiunile de căutare şi salvare, stingerea incendiilor, supravegherea traficului, cartografierea, activităţile sportive şi de recreere. Aviaţia generală este şi o sursă importantă de calificări profesionale pentru întregul sector aviatic.
Trebuie să menţionez şi industria europeană din acest sector, care a înregistrat o creştere continuă a cotei sale pe piaţa mondială, ajungând în prezent la aproximativ 16%, şi care trebuie deci sprijinită.
În ceea ce priveşte conţinutul raportului, sunt de acord, ca şi raportorul, cu necesitatea subliniată de Comisie în comunicarea sa de a examina nevoile specifice ale acestui sector şi de a identifica principalele sale teme. Primul punct este legat de colectarea datelor şi se bazează pe necesitatea de a pune la dispoziţia factorilor de decizie date şi informaţii statistice suficiente pentru ca aceştia să poată înţelege mai bine sectorul şi să îl reglementeze în mod corespunzător. Al doilea punct este legat de aplicarea principiului proporţionalităţii în reglementarea sectorului. Întrebarea cheie este dacă normele concepute pentru reglementarea operaţiunilor aeronavelor comerciale sunt adecvate în cazul aeronavelor mai simple şi mai mici, care adesea sunt echipate cu un singur motor.
Sprijinim intenţia Comisiei de a aplica principiul proporţionalităţii atât în elaborarea normelor, cât şi în punerea lor în aplicare, ţinând seama de imperativul de a nu compromite siguranţa în general. Acesta este cazul, de exemplu, al adaptării anumitor norme privind navigabilitatea, adoptate deja de Agenţia Europeană pentru Siguranţa Aviaţiei (EASA), pentru operarea aeronavelor necomerciale sau posibila aplicare a unor norme specifice în ceea ce priveşte proceduri simplificate de securitate pentru pasagerii transportului aerian de afaceri.
Al treilea punct se referă la problema accesului la aeroporturi şi la spaţiul aerian. Situaţia se prezintă după cum urmează: aceste aeronave au în general dificultăţi legate de accesul pe aeroporturile mari şi încep să se confrunte cu aceleaşi probleme pe aeroporturile regionale sau secundare. Soluţiile variază de la optimizarea utilizării capacităţilor existente la, poate, revizuirea regulamentelor privind intervalele orare. De asemenea, este necesar să stimulăm investiţiile în aeroporturile mici şi mijlocii pentru a crea interconectări suplimentare între diferitele regiuni şi oraşe ale Europei.
În ceea ce priveşte problema capacităţii spaţiului aerian, dorim să subliniem importanţa reformelor în contextul cerului unic european şi al întreprinderii comune SESAR (Single European Sky ATM Research) şi subliniem încă o dată necesitatea de a nu impune cerinţe disproporţionate asupra aeronavelor mici în ceea ce priveşte echipamentul de navigaţie, care trebuie totuşi să fie conform normelor de siguranţă.
Al patrulea punct, şi ultimul, se referă la sustenabilitatea ecologică a acestui domeniu de activitate. Deşi emisiile de CO2 ale aeronavelor mici sunt mai reduse, este totuşi necesar să promovăm cercetarea, dezvoltarea şi inovarea, nu numai în cadrul iniţiativelor Clean Sky şi CESAR (Cost Effective Small Aircraft - aeronave economice mici), dar şi în ceea ce priveşte utilizarea unor motoare mai puţin poluante şi a unor combustibili mai ecologici.
Aş dori să închei, domnule Preşedinte şi doamnă comisar, exprimându-mi speranţa că acest raport reprezintă un cadru real pentru măsurile legislative şi de reglementare viitoare care vor fi destinate acestui sector. Aceasta este dorinţa Comisiei pentru transport şi turism atunci când invită Comisia să informeze Parlamentul până la sfârşitul anului 2009 în legătură cu progresele realizate în privinţa chestiunilor identificate în prezentul raport. În ceea ce priveşte votul de mâine, sper ca această dorinţă să fie împărtăşită de larga majoritate a membrilor Parlamentului.
membră a Comisiei. - Domnule Preşedinte, Comisia salută raportul şi mulţumeşte raportorului şi comisiei pentru activitatea excelentă desfăşurată.
În ianuarie 2008, Comisia a publicat pentru prima dată o comunicare privind aviaţia generală şi de afaceri. Aceasta a fost urmată de o concluzie foarte pozitivă a Consiliului în aprilie 2008 şi acum de acest raport important al Parlamentului.
Aviaţia generală şi de afaceri este un important sector al industriei aeronautice din Europa, reprezentând aproximativ 2,3 miliarde de euro anual. Acest sector investeşte masiv în cercetare şi dezvoltare şi se află în creştere rapidă. Peste două treimi din aeronavele certificate în UE operează în acest sector.
Aviaţia generală şi de afaceri cuprinde în principal întreprinderi mici şi mijlocii. Sectorul este, de asemenea, foarte diversificat. Reglementările trebuie adaptate la această natură specifică a sa, fără a compromite însă siguranţa sau securitatea. Suntem încântaţi de faptul că acest deziderat de proporţionalitate este încurajat de Parlament în raportul său.
Există trei domenii principale asupra cărora va trebui să ne concentrăm eforturile în viitorul apropiat: elaborarea unor standarde comune la nivelul UE în materie de siguranţă pentru aviaţia generală, integrarea aviaţiei necomerciale în următoarea generaţie de sisteme de management al traficului aerian (ATM) pentru Europa şi reducerea impactului negativ pe care sectorul îl are asupra mediului.
Comisia intenţionează să propună în anii următori o serie de norme comunitare de punere în aplicare care să asigure un nivel uniform de siguranţă pentru aviaţia necomercială. După cum se subliniază în raport, trebuie să ne asigurăm că aceste norme garantează un nivel adecvat de siguranţă şi că sunt în acelaşi timp proporţionale şi nu impun sarcini inutile asupra operatorilor.
Vom continua şi dezvoltarea viitorului sistem ATM pentru Europa, ţinând seama de principiul că spaţiul aerian este un bun comun care trebuie să fie accesibil pentru toţi utilizatorii săi într-un mod sigur. Din perspectiva aviaţiei generale, "cerul unic european” şi SESAR vor contribui în mod decisiv la facilitarea, într-o manieră sigură, a accesului la spaţiul aerian şi la aerodromuri. Aceste tehnologii vor deschide calea pentru noi servicii, nemaiîntâlnite până acum în Europa.
Aviaţia generală şi de afaceri, în pofida progreselor tehnologice constante, produce un impact asupra mediului şi, la fel ca şi industria aeriană în general, trebuie să contribuie la reducerea acestui impact. Şi aici este important să respectăm principiul proporţionalităţii.
Comisia va fi încântată să colaboreze cu Parlamentul în contextul trasat de raport şi va informa Parlamentul cu privire la progresele înregistrate.
în scris. - (PL) Încă de la început aş dori să îi mulţumesc lui Luís Queiró pentru raportul întocmit cu privire la un subiect atât de important pentru viitorul transportului în Europa.
Doresc să subliniez importanţa dezvoltării aviaţiei generale şi de afaceri şi a industriei producătoare de aeronave din acest sector. Deşi soluţiile propuse de Comisie nu implică modificări legislative majore şi pot părea puţin importante astăzi, influenţa lor asupra viitorului aviaţiei nu poate fi subestimată, ţinând seama de dereglementarea pieţei şi de dezvoltarea sectorului transportului aerian.
Obiectivul Comisiei este de a facilita dezvoltarea acestui sector al aviaţiei prin simplificarea procedurilor de reglementare existente, prin adaptarea dispoziţiilor la noile forme de management al traficului aerian şi prin revizuirea lor în vederea asigurării proporţionalităţii.
Este evident că această iniţiativă merită tot sprijinul. Cu toate acestea, ar trebui să fim atenţi ca, în cadrul procesului de formulare şi de punere în aplicare a politicii, ca nevoile tuturor categoriilor de utilizatori ai spaţiului aerian şi ai infrastructurii de aviaţie să fie luate în calcul în contextul planificării şi optimizării capacităţilor. Pentru a facilita în continuare reforma, ar trebui creat un sistem european de bază pentru colectarea datelor din domeniul aviaţiei generale şi de afaceri. Va fi nevoie în cele din urmă să facilităm accesul pieţelor străine la acest sector, sprijinind dezvoltarea unor tehnologii noi şi competitive, dar asigurând în acelaşi timp respectarea principiilor protecţiei mediului natural.
în scris. - Primesc cu entuziasm acest raport, deoarece încearcă să armonizeze şi să clarifice normele privind aviaţia generală şi de afaceri la nivel comunitar. Este vorba de segmentul cu cea mai rapidă creştere din cadrul aviaţiei civile din Europa, care aduce numeroase beneficii economice şi sociale pentru statele membre. Cu toate acestea, pentru a obţine un maximum de beneficii, este necesar să stabilim reglementări adecvate. De exemplu, în prezent lipsesc date fiabile privind acest sector; iată o deficienţă care trebuie soluţionată rapid, din motive de administrare, siguranţă şi securitate.
Nediscriminarea pe criterii de gen şi solidaritatea între generaţii (prezentare succintă)
. - Următorul punct este o prezentare succintă a raportului elaborat de doamna Záborská, în numele Comisiei pentru drepturile femeii şi egalitatea de gen, referitor la nediscriminarea pe criterii de gen şi solidaritatea intergeneraţională.
Aş dori mai întâi să mulţumesc colegilor mei pentru contribuţia lor la acest raport din proprie iniţiativă. Votul în Comisia pentru drepturile femeii şi egalitatea de gen a fost rezultatul unor dezbateri complexe şi al unor compromisuri.
Bărbaţii şi femeile care sunt astăzi implicaţi în crearea reţelelor de solidaritate intergeneraţională merită recunoaşterea noastră. Hotărârea lor reprezintă o contribuţie importantă la bunăstarea naţională şi europeană şi la binele comun. Din nefericire, această contribuţie nu este inclusă în statisticile şi rapoartele naţionale. Din această cauză, bărbaţii şi femeile sunt expuşi unor forme mascate de discriminare. Aceştia au dreptul să aleagă în mod liber activităţi adecvate şi confortabile pe care să le desfăşoare. Obligaţia societăţii este de a garanta această libertate de alegere şi de a nu discrimina o activitate doar pentru că aceasta nu se încadrează în sfera obişnuită a pieţei muncii formale.
Acesta este un scurt rezumat al raportului meu din proprie iniţiativă referitor la nediscriminarea pe criterii de gen şi solidaritatea intergeneraţională. Subiectul acestui raport se află în centrul discuţiilor privind viitorul Europei şi ocuparea forţei de muncă din statele membre. Deşi este un raport cu caracter mai degrabă tehnic, el are şi o dimensiune umană. Ni se adresează tuturor pentru că fiecare dintre noi suntem incluşi în reţele familiale şi sociale mai mari sau mai mici, în care suntem implicaţi personal. Restrângerea conceptului de solidaritate intergeneraţională doar la creşterea copiilor este o interpretare eronată. Solidaritatea intergeneraţională implică, de asemenea, responsabilitatea faţă de părinţii noştri şi faţă de vârstnici, precum şi grija acordată persoanelor dependente.
Solidaritatea intergeneraţională implică, de asemenea, educarea cetăţenilor cu privire la respectul pentru viaţă, la demnitatea umană şi la protecţia mediului. Este vorba în primul rând de dreptate socială. Această solidaritate reprezintă baza viitorului Europei şi a binelui comun pentru cetăţenii ei. Managerii de resurse umane consideră că capacităţile umane sunt comparabile cu diplomele universitare. Este necesar, prin urmare, să evaluăm această resursă în mod explicit şi pozitiv.
Uniunea Europeană trebuie să creeze un cadru politic pentru atingerea acestui obiectiv. Femeile sunt primele care contribuie la solidaritatea intergeneraţională, participând astfel la crearea relaţiilor sociale. De aceea, ele sunt principala temă a acestui raport. Economiştii folosesc modele matematice pentru a evidenţia valoarea activităţilor casnice. Cercetări de lungă durată efectuate de economişti şi demografi sugerează că aportul femeilor la produsul naţional brut ar putea fi şi mai mare dacă activităţile neplătite pe care le desfăşoară ar fi luate în calcul. Ignorarea acestui fapt echivalează cu promovarea ideilor învechite. Trebuie să privim spre viitor pentru a crea condiţii în care toate femeile şi toţi bărbaţii să se poată implica în solidaritatea intergeneraţională, indiferent de poziţia lor socială.
Uniunea Europeană trebuie să acţioneze dacă susţine într-adevăr nediscriminarea şi egalitatea de şanse. Grupul politic din care fac parte, Grupul Partidului Popular European (Creştin-Democrat) şi al Democraţilor Europeni, este mândru de sprijinul său faţă de o politică a nediscriminării care urmăreşte binele comun şi respectă caracteristicile distincte şi complementare ale naturii bărbaţilor şi femeilor. Doamnelor şi domnilor, aş dori, de asemenea, să subliniez că acest raport este rezultatul unor consultări ample cu numeroase organizaţii neguvernamentale ale femeilor. În raport am luat în considerare şi avizele a trei dintre intergrupurile din cadrul Parlamentului: ATD Quart Monde, Intergrupul pentru familie şi protecţia copilului şi Intergrupul pentru cariere. Comisia pentru drepturile femeii şi egalitatea de gen a adoptat acest raport în unanimitate. Doamnelor şi domnilor, aş dori să vă invit să ne permiteţi continuarea acestei cooperări şi să votaţi mâine pentru propunerea de rezoluţie a Comisiei FEMM.
membră a Comisiei. - Domnule Preşedinte, cred că activitatea doamnei Záborská este foarte valoroasă, pentru că subiectul abordat de domnia sa este unul de foarte mare importanţă în societatea noastră.
Problema dependenţei va deveni din ce în ce mai importantă în viitor, din cauza îmbătrânirii populaţiei, dar şi din perspectiva egalităţii între bărbaţi şi femei, întrucât îngrijirea copiilor şi a persoanelor dependente este încă desfăşurată în principal de femei.
Prin urmare, trebuie să adoptăm măsuri care să permită femeilor să intre sau să rămână pe piaţa muncii, îmbunătăţind condiţiile de viaţă ale familiei, în special acele condiţii care facilitează atingerea unui echilibru între viaţa privată şi cea profesională.
În ceea ce priveşte situaţia îngrijirii persoanelor dependente, Comisia are deja pe masa de lucru următoarele acţiuni: concediul filial pentru îngrijirea membrilor dependenţi ai familiei a fost inclus în consultarea cu partenerii sociali europeni referitoare la concilierea activităţii profesionale, a vieţii private şi a celei de familie. Comisia studiază, de asemenea, calitatea serviciilor oferite pentru persoane dependente vârstnice împotriva relelor tratamente, precum şi măsurile care ar putea fi adoptate la nivel european în cooperare cu statele membre pentru a grăbi dezvoltarea şi modernizarea infrastructurilor şi serviciilor.
Politica de coeziune a UE, prin intermediul Fondului Social European, va continua să cofinanţeze iniţiative la nivel naţional şi local. Metoda deschisă de coordonare în domeniul protecţiei sociale şi al incluziunii sociale acordă o atenţie deosebită modernizării sistemelor de pensii, pentru a ţine seama într-o mai mare măsură de noile forme de activitate, de pauzele de activitate profesională şi de îngrijirea persoanelor dependente.
Depunem eforturi în acest sens şi ne dorim foarte mult să colaborăm îndeaproape cu Parlamentul. Aş dori să felicit Parlamentul pentru această activitate deosebit de importantă.
(EL) Domnule Preşedinte, aş dori să observ că în acest raport adoptat cu majoritate absolută în Comisia pentru drepturile femeii şi egalitatea de gen există şi o propunere alternativă depusă de anumiţi membri. Mâine va trebui să votăm şi să alegem între această propunere şi cea depusă de o comisie parlamentară. Una o respinge pe cealaltă. Nu putem discuta această propunere alternativă în plen, nu putem asculta opinia membrilor care au depus-o şi nici nu putem lua cuvântul pentru a ne exprima propria opinie cu privire la propunerea respectivă. Este vorba ici de o deficienţă a noului regulament de care trebuie să ţineţi seama.
. - Da, doamnă Panayotopoulos-Cassiotou, ceea ce i-am spus mai devreme dnei Doyle se aplică şi în acest caz. Aplicăm articolul 45 care reglementează foarte strict timpul alocat luărilor de cuvânt, întrucât numai raportorul poate lua cuvântul.
Urmăm aici deciziile Conferinţei preşedinţilor, care a decis că acest subiect se încadrează la articolul menţionat. Regulamentul de procedură ar trebui cu siguranţă modificat pentru a permite o mai mare flexibilitate şi dezbateri mai complexe, dar, după cum cred că ştiţi deja, nu este de competenţa mea să modific Regulamentul în această seară. Acestea fiind spuse, observaţia dumneavoastră a fost consemnată.
în scris. - Discriminarea pe bază de gen este încă o realitate, din păcate chiar şi în statele membre ale Uniunii Europene. Acest lucru nu este valabil doar în domeniul privat, unde bărbaţii deţin o pondere de nouă zecimi din componenţa consiliilor de administraţie ale marilor întreprinderi, ci şi în sectorul public, unde femeile sunt de asemenea subreprezentate.
Or, Strategia de la Lisabona vizează integrarea pe piaţa muncii a 60% din femeile apte de muncă. În afară de aceasta, nu trebuie uitat faptul că una dintre marile provocări europene pe termen mediu şi lung este situaţia demografică. Uniunea Europeană se confruntă cu o creştere a mediei de vârstă a populaţiei mai mare decât în alte regiuni ale lumii, precum şi cu o creştere demografică de doar 0,4 %, ceea ce înseamnă că Uniunea Europeană va trebui să facă faţă, în acelaşi timp, diminuării populaţiei apte de muncă precum, şi îmbătrânirii ei.
Este necesar deci ca alegerea între carieră şi creşterea unei familii să nu fie nici definitivă nici obligatorie, şi ca aceste două aspecte ale vieţii să poată fi echilibrate.
în scris. - Una dintre valorile cheie ale Uniunii Europene este eliminarea oricărei forme de discriminare. Pe lângă eliminarea discriminărilor, inclusiv cea dintre bărbaţi şi femei, avem responsabilitatea de a pune în practică măsuri proactive de stimulare a vieţii profesionale a femeilor. Unul dintre domeniile în care femeile sunt puternic subreprezentate este domenil cercetării ştiinţifice. Mai mult, este vorba nu doar de o subreprezentare numerică, dar şi de o subreprezentare ierarhică: pe măsură ce creşte nivelul ierarhic, proporţia de femei scade.
Societatea se privează astfel de potenţialul creator al unei importante părţi a populaţiei. Caracterul ultracompetitiv al cercetării, mobilitatea geografică intrinsec asociată cu activitatea ştiinţifică, stabilizarea carierei la o vârstă relativ înaintată face ca această activitate să fie dificil de împăcat cu viaţa de familie.
Profit de dezbaterea acestei tematici pentru a sublinia necesitatea introducerii de politici specifice pentru atingerea parităţii bărbaţi-femei în viaţa academică. Aceste politici trebuie să aibă în vedere un set de bune practici la nivel european, cum ar fi facilitarea carierelor duale, încurajarea universităţilor şi institutelor de cercetare să investească în centre de îngrijire a copiilor, accesul sporit la posturi academice pentru femei.
Statele membre ale Uniunii Europene trebuie să sprijine reînnoirea demografică, integrându-şi acţiunile în Strategia reînnoită de la Lisabona pentru creştere şi locuri de muncă, în conformitate cu politica egalităţii dintre bărbaţi şi femei. Stabilirea unui echilibru în cadrul societăţilor europene depinde de suma totală a relaţiilor de solidaritate dintre generaţii, care sunt mai complexe ca niciodată: tinerii continuă să locuiască în casele părinţilor pentru perioade lungi şi devine din ce mai obişnuit ca aceşti părinţi să fie nevoiţi să aibă grijă şi de rudele lor mai în vârstă. Această povară revine în principal generaţiei tinere şi de vârstă mijlocie şi în special femeilor. Din acest motiv, egalitatea dintre bărbaţi şi femei, adică şansele egale în sens larg, pare să fie o condiţie fundamentală pentru crearea unei noi forme de solidaritate intergeneraţională.
În ceea ce priveşte obligaţiile familiale, respectiv concilierea vieţii profesionale şi a celei familiale, problema egalităţii dintre bărbaţi şi femei este în mod evident foarte importantă, dacă ne dorim ca familiile europene să-şi recâştige elanul. De asemenea, este foarte important să oferim servicii de îngrijire a copilului adecvate din punctul de vedere al calităţii şi cantităţii pentru persoanele cu copii care doresc să desfăşoare o activitate profesională. Grupul Socialist din Parlamentul European face tot posibilul pentru a se asigura că obiectivele procesului Barcelona sunt îndeplinite şi observă cu dezamăgire că acest obiectiv este întru totul absent din programul preşedinţiei cehe.
Acest raport este important pentru că expune şi combate discriminarea bazată pe de gen, susţinând solidaritatea intergeneraţională!
Achiziţia înainte de comercializare: încurajarea inovaţiei pentru asigurarea unor servicii publice durabile de înaltă calitate în Europa (prezentare succintă)
. - Următorul punct este o prezentare succintă a raportului elaborat de domnul Harbour, în numele Comisiei pentru piaţa internă şi protecţia socială, referitor la achiziţia înainte de comercializare: încurajarea inovaţiei pentru asigurarea unor servicii publice durabile de înaltă calitate în Europa.
raportor. - Domnule Preşedinte, este foarte oportun faptul că doamna Reding vorbeşte în numele Comisiei în această seară, întrucât raportul meu se axează pe o propunere elaborată de-a lungul anilor cu serviciile domniei sale. Este vorba de o propunere foarte importantă, care oferă posibilităţi variate pentru întreaga economie europeană. În primul rând, aş dori să transmit în această seară doamnei comisar mulţumiri pentru activitatea serviciilor domniei sale şi să precizez că această iniţiativă trebuie să se facă mai bine cunoscută. DG Societatea Informaţională trebuie să promoveze această idee şi cred că acest lucru se întâmplă deja, pentru că este extrem de importantă, în special în contextul economic actual.
Despre ce este deci vorba? Ideea de bază este că autorităţile publice din Uniunea Europeană cheltuiesc sume uriaşe din banii publici pentru a cumpăra bunuri şi servicii. Se estimează că 1 800 de miliarde de euro sunt cheltuite anual prin achiziţii publice. Cât oare din această sumă se cheltuieşte pe studii, cercetări şi încurajarea dezvoltării de noi soluţii pentru provocările majore cu care autorităţile publice şi societatea se confruntă zilnic: un sistem de sănătate mai bun, soluţii de transport mai bune, reacţia la schimbările climatice, mai multe clădiri eficiente din punct de vedere energetic? Cheltuielile cu achiziţiile publice din UE legate de cercetare şi dezvoltare reprezintă mai puţin de 1% din bugetul total alocat achiziţiilor.
Ţinând seama de faptul că Strategia de la Lisabona prevede un obiectiv explicit de 3% alocat cercetării şi dezvoltării, există un potenţial uriaş aici.
Şi tocmai aici intervine principiul achiziţiei înainte de comercializare. în esenţă, ceea ce ne căutăm sunt autorităţi publice inteligente, preocupate de cercetare, care să creeze cerere pentru soluţii inovatoare şi care să lucreze apoi cu întreprinderi inovatoare mici şi mijlocii - în special cu întreprinderile mici pentru care o astfel de relaţie este într-adevăr benefică - în vederea îndeplinirii acelor cerinţe. Vrem ca aceşti clienţi inteligenţi să gândească în viitor, să fie exigenţi, să reflecteze la soluţii pentru care nu există încă oferte pe piaţă; acolo unde există însă soluţii care pot fi apoi dezvoltate cu contribuţia financiară a autorităţilor publice, vrem ca această relaţie să se dezvolte - pentru a finanţa cercetarea şi dezvoltarea, poate printr-o primă etapă de concurs de idei. Soluţiile de dezvoltare identificate pot trece apoi la nivelul următor, pentru a se testa viabilitatea produsului sau a serviciului, care poate fi ulterior lansat.
Beneficiile unui asemenea suport, în special pentru întreprinderile mici, şi oferirea unui sprijin comercial vor fi într-adevăr importante pentru societăţile comerciale. Acolo unde s-au dezvoltat deja astfel de relaţii, putem vedea că întreprinderile, chiar dacă nu au produs soluţia câştigătoare, au beneficiat de finanţare pentru un element al activităţii lor de cercetare şi dezvoltare pe care îl pot utiliza mai târziu pentru alte produse generatoare de venit.
Această idee este legată şi de a doua iniţiativă a Comisiei menţionată în raport, privind "pieţele-pilot”, care încurajează autorităţile publice să desfăşoare proiecte-pilot într-o serie de domenii tehnologice cheie legate de sănătate, schimbări climatice şi transport. Există indicii ale apariţiei unei politici integrate, dar raportul meu afirmă că avem nevoie de mai multe activităţi de formare, de mai multe bune practici şi de un grad mai mare de răspândire şi diseminare a acestei propuneri. Sper că doamna comisar şi întreg colegiul vor aborda această problemă şi că acest Parlament va arăta că sprijină soluţia propusă.
În concluzie - şi dacă îmi permiteţi câteva secunde suplimentare, pentru că este vorba aici de respectarea Regulamentului - aş dori să subliniez în faţa acestei săli goale că au existat două avize la acest raport, din partea domnului Sakalas din cadrul Comisiei pentru afaceri juridice şi din partea doamnei Podimata din cadrul Comisiei pentru industrie. Aceşti doi colegi nu îşi pot prezenta opiniile aici şi este păcat, pentru că au adus contribuţii valoroase, pe care le-am adăugat la amendamentele mele. De asemenea, aş dori să mulţumesc raportorului alternativ, domnul Hasse Ferreira, pentru cooperarea sa şi pentru contribuţia semnificativă adusă.
Pentru a încheia, aş dori să spun că toată lumea câştigă din aplicarea acestei soluţii: societatea, cetăţenii, autorităţile publice, întreprinderile, inovatorii şi economia europeană. De aceea este atât de importantă această iniţiativă; dacă dorim ca autorităţile publice să îşi continue investiţiile în aceste vremuri de criză, propunerea este şi mai importantă decât acum câteva luni, când am început să lucrez la acest raport.
membră a Comisiei. - Domnule Preşedinte, sunt întru totul de acord, dat fiind că achiziţia înainte de comercializare serveşte unui dublu scop. Îmbunătăţeşte calitatea serviciilor publice, dar, în primul rând, oferă întreprinderilor oportunităţi de a se impune pe pieţele internaţionale. Aceşti bani sunt deci bine cheltuiţi, cu atât mai mult în vremuri de criză, când trebuie să ne ajutăm industria să pună în practică rezultatele cercetării şi să profite în mod optim de soluţiile şi inovaţiile tehnologice.
Sunt încântată de faptul că raportorul, domnul Harbour, alături de Comisie, a sprijinit măsuri care se află pe masa noastră de lucru de ceva vreme. Există însă o diferenţă între a avea pe masa de lucru şi a pune în practică. Sper că raportul Parlamentului va acţiona ca un declanşator şi că va deveni un element important în cadrul politicii noastre de cercetare şi inovare. Într-adevăr, declanşarea unei cereri solide a sectorului public pentru dezvoltarea de produse şi servicii noi şi inovatoare în Europa poate face o diferenţă, în special pentru IMM-uri, de aceea salut această iniţiativă. Îl felicit pe domnul Harbour pentru activitatea sa.
Care sunt următorii paşi concreţi pe care va trebui să-i facem? Ca reacţie imediată la propunerile concrete incluse în raport, pot confirma că vom sprijini acţiunile de promovare a schimburilor de experienţă şi de sensibilizare şi că vom studia mijloacele de stimulare pentru ca cei care organizează achiziţii publice într-o serie de state membre să desfăşoare în comun proiecte de achiziţii înainte de comercializare.
Comisia a deschis deja cereri de propuneri - în cadrul programelor INTERREG, CIP şi PC7 - pentru a sprijini crearea de reţele ale autorităţilor publice pentru achiziţii înainte de comercializare.
Pe termen mediu şi lung, cred că guvernele din Europa ar trebui să integreze politica de achiziţii înainte de comercializare în planificările lor strategice pentru investiţiile publice. Cred că pachetele de relansare oferă un bun punct de plecare. În ceea ce priveşte activitatea Comisiei, voi sublinia aceste idei într-o comunicare planificată pentru începutul lunii martie a acestui an, în care voi propune o strategie consolidată pentru cercetare în domeniul tehnologiilor informaţiei şi comunicării, al dezvoltării şi al inovării pentru Europa, astfel încât ideea achiziţiei înainte de comercializare va fi inclusă în acest raport.
După cum ştiţi, unele state membre au început deja să experimenteze cu proiecte pilot de achiziţie înainte de comercializare. Sperăm că aceste proiecte vor fi din ce în ce mai numeroase în următoarele luni şi invit membrii comisiei, precum şi membrii Parlamentului, să promoveze ideea achiziţiei înainte de comercializare pe lângă ministerele şi municipalităţile din ţările dumnealor. Putem schimba ceva numai dacă lucrăm împreună. Vă mulţumesc pentru ajutorul oferit.
Încurajarea inovaţiei şi dezvoltarea economiei bazate pe cunoaştere sunt elemente cheie ale unor servicii publice durabile de înaltă calitate. Sectorul public din SUA cheltuieşte anual 50 de miliarde de dolari pentru achiziţii publice în domeniul cercetării şi dezvoltării, o sumă de două ori mai mare decât cea alocată în UE aceluiaşi scop; prin urmare, statele membre trebuie să se achite de angajamentul de a investi 3% din PNB în cercetare şi dezvoltare. Achiziţiile publice sunt un instrument strategic de atingere a acestui obiectiv.
Există la ora actuală numeroase programe europene de cercetare ale căror rezultate nu au fost încă puse în aplicare de autorităţi prin intermediul achiziţiilor publice. Practicile actuale din UE se bazează pe dezvoltarea exclusivă, care presupune că fiecare societate comercială îşi păstrează drepturile de autor asupra ideilor noi pe care le generează.
În pofida faptului că achiziţiile înainte de comercializare asigură o oarecare simplificare, întregul proces presupune numeroase exigenţe. Autorităţile publice pot fi ajutate în mod semnificativ prin participarea universităţilor şi a institutelor de cercetare. Statele membre ar trebui să se inspire din experienţa agenţiilor europene din domeniul inovării care iau parte la activităţi de cercetare şi de dezvoltare.
Cred că, pe baza sugestiilor formulate în raportul lui Malcolm Harbour, Comisia va elabora un manual exhaustiv şi uşor de înţeles, care va oferi în special întreprinderilor mici şi mijlocii şi autorităţilor publice din domeniul achiziţiilor publice asistenţă pentru punerea în aplicare.
Numai o cooperare strânsă între statele membre ale UE în domeniul achiziţiilor publice poate stimula inovarea şi asigura servicii publice durabile de înaltă calitate.
Combaterea exploatării sexuale a copiilor şi a pornografiei infantile (dezbatere)
Urmează pe ordinea de zi raportul al doamnei Angelilli, din partea Comisiei pentru libertăţi civile, justiţie şi afaceri interne, privind o propunere de recomandare a Parlamentului European adresată Consiliului privind combaterea exploatării sexuale a copiilor şi a pornografiei infantile [2008/2144 (INI)].
raportoare. - (IT) Domnule preşedinte, doamnelor şi domnilor, aş dori să încep prin a le mulţumi colegilor mei pentru excelenta lor colaborare care ne-a permis să elaborăm un text, în opinia mea, extrem de satisfăcător. De asemenea, le sunt recunoscătoare tuturor ONG-urilor şi instituţiilor care ne-au urmărit îndeaproape munca. Preţioasele lor sugestii au ameliorat prezentul raport.
Am pornit cu două obiective principale: primul era de a verifica cu atenţie în ce măsură decizia-cadru din 2003 este implementată în cele 27 state membre, iar cel de-al doilea era de a propune îmbunătăţiri acolo unde este necesar. Decizia-cadru trebuie actualizată pentru a creşte nivelul de protecţie a minorilor în contextul apariţiei unor noi şi perturbatoare cazuri de exploatare legate de noile tehnologii.
Prima dintre priorităţile identificate este lupta împotriva turismului sexual care se dezvoltă într-o măsură îngrijorătoare, în parte din cauza costurilor mai scăzute de călătorie. Din acest punct de vedere, cooperarea extrateritorială ar trebui îmbunătăţită şi ar trebui solicitat statelor membre să renunţe la principiul dublei criminalităţi pentru delicte cu privire la exploatarea şi abuzul în ceea priveşte copiii.
În al doilea rând, grooming-ul, adică manipularea psihologică on-line pentru acostarea copiilor în scopuri sexuale, ar trebui considerat delict în toate statele membre.
În al treilea rând, statele membre ar trebui să aibă obligaţia de a-şi transfera între ele informaţiile din dosarele penale legate de condamnări pentru abuz sexual. Scopul acestei măsuri este de a elimina categoric posibilitatea ca persoanele care se fac vinovate de abuz sexual să ocupe posturi care implică contactul cu copiii.
Una dintre propunerile care trebuie implementate cât mai repede cu putinţă este lansarea sistemului de alertă rapidă pentru copiii dispăruţi. Acest sistem a fost deja testat şi implementat, şi, cu toate că a fost aplicat numai de către un număr mic de state membre şi numai la nivel de probă, a dat rezultate excelente. De aceea trebuie extins la toate cele 27 state membre. De fapt, trebuie să ne amintim că în Europa, în fiecare an, dispar fără urmă mii şi mii de copii.
Aş dori să subliniez un alt aspect: în general, autorităţile legislative naţionale trebuie să se angajeze să îmbunătăţească protecţia copiilor victime în timpul investigaţiilor şi înainte şi după orice proces în care sunt implicaţi copii. Această măsură va împiedica ca aceşti copii să devină de două ori victime, în primul rând victime ale violurilor şi apoi victime ale mijloacelor de informare în masă sau ale sistemului legal.
În cele din urmă, am subliniat necesitatea criminalizării urgente a căsătoriilor forţate, dintre care majoritatea afectează copiii.
În încheiere, domnule Preşedinte, consider că este important să li se ceară tuturor statelor membre să ratifice cât mai repede cea mai recentă Convenţie a Consiliului Europei cu privire la protecţia copiilor împotriva exploatării sexuale şi a abuzului sexual. Aceasta este convenţia din octombrie 2007, reperul care reprezintă documentul cel mai inovator şi actualizat în ceea ce priveşte protecţia copilului.
vicepreşedinte al Comisiei. -(FR) Domnule preşedinte, doamnelor şi domnilor, aş dori în primul rând să-i mulţumesc doamnei Angelilli pentru raportul său deosebit. Aş dori, de asemenea, să-i mulţumesc pentru modul în care a lucrat cu Comisia pe marginea unui subiect delicat, sensibil care este atât de important pentru noi.
Copiii sunt vulnerabili şi au dreptul la protecţie pentru a le asigura o dezvoltare armonioasă. Abuzul sexual şi diversele tipuri de exploatare, în special pornografia infantilă, sunt delicte josnice cu efecte adânci şi de lungă durată asupra tinerelor victime.
Este un fenomen îngrozitor ale cărui proporţii sunt necunoscute. După unele surse, între 10 şi 20% din copiii europeni au suferit o formă sau alta de agresiune sexuală.
Uniunea Europeană s-a înarmat cu legislaţie în ceea ce priveşte această problemă. Decizia-cadru din 2004 stabileşte un nivel minim de armonizare a legislaţiilor naţionale cu privire la criminalizare şi jurisdicţie. În ciuda informaţiilor incomplete, Comisia a constatat, într-un raport din 2007, că decizia-cadru a fost, în general, implementată satisfăcător. Cu toate acestea, măsurile amintite anterior nu sunt suficiente.
Dezvoltarea internetului contribuie la proliferarea unor noi ameninţări pentru copiii noştri. Pornografia infantilă este una dintre acestea şi există şi altele, cum ar fi acostarea copiilor, la care s-a referit doamna Angelilli. Turismul sexual în statele terţe în scopul abuzării copiilor este o realitate, în timp ce nu rareori abuzurile sunt comise de indivizi condamnaţi în alte statele membre.
Statele membre nu sunt mulţumite. La sfârşitul anului 2007, acestea au negociat cu Consiliul Europei o convenţie care să introducă un standard ridicat de protecţie. În primul an, 20 dintre cele 27 state membre au semnat această convenţie.
Cu toate acestea, Parlamentul nu este încă mulţumit, aşa cum dovedeşte raportul doamnei Angelilli. Parlamentul cere o mai bună implementare şi, în special, o ameliorare substanţială a cadrului european, cu o serie de aspecte care să consolideze lupta împotriva acestor delicte.
Trebuie să spun că nici eu nu sunt mulţumit. Am anunţat o revizuire a legislaţiei europene existente pe această temă şi în martie voi înainta o propunere spre aprobarea Comisiei. Vreau să aduc în discuţie un text ambiţios care să se ocupe nu numai de punerea în aplicare a legii, dar şi de protecţia victimelor şi de prevenţie.
Sugestiile raportului ne vor ajuta să implementăm această propunere. Cea mai mare parte a raportului ar trebui să se regăsească în noua decizie-cadru, dar, dacă acest lucru se dovedeşte imposibil din motive tehnice sau legale, vom încerca să identificăm cele mai potrivite instrumente pentru a implementa toate propunerile care nu sunt incluse în această decizie-cadru. Vom vedea dacă există posibilitatea unor iniţiative politice, în special dialogul cu statele terţe, sau de a institui nişte instrumente financiare, cum este cazul programelor existente.
Iat-o. Domnule Preşedinte, doamnelor şi domnilor, sunt plăcut impresionat de dorinţa Parlamentului de a continua adoptarea unor mecanisme de "alertă în caz de răpire” în fiecare stat membru.Trebuie să spun că la ultima întâlnire a miniştrilor afacerilor interne şi de justiţie am susţinut ferm necesitatea de a furniza fiecărui stat membru un sistem de "alertă în caz de răpire”. Bineînţeles, pentru a fi pe deplin eficiente, aceste sisteme trebuie să fie legate între ele.
Aş dori să mulţumesc încă o dată Parlamentului European pentru angajamentul său ferm. Îi mulţumesc, de asemenea, doamnei Angelilli, care, indiscutabil, ne-a înaintat un raport excepţional.
raportoare pentru aviz a Comisiei pentru drepturile femeii şi egalitatea de gen. - (DE) Domnule preşedinte, doamnelor şi domnilor, noua propunere introdusă de Comisie este necesară în mod urgent. Membrii Comisiei pentru drepturile femeii şi egalitatea de gen au întrebări şi sugestii specifice în legătură cu această propunere. Este esenţial să depăşim constrângerile Programului Daphne şi să introducem iniţiative legislative în domeniul pornografiei infantile. Desigur, această responsabilitate revine şi utilizatorilor, dar statele trebuie să ia măsuri. De exemplu, consider că Europol este un instrument important care, combinat cu o reţea eficientă de experţi şi o unitate specială ai cărei membrii să fi fost instruiţi în aceste domenii specifice, poate fi folosit pentru combaterea pornografiei şi prostituţiei infantile. De asemenea, trebuie să rezolvăm problema extrateritorialităţii printr-o abordare europeană comună.
Avem nevoie de mai multe informaţii de bază sub forma unor studii concrete asupra situaţiei sociale a victimelor, deoarece membrii familiei se fac adeseori responsabili de abuz şi de plasarea copiilor pe net. Este important să facem progrese concrete în acest domeniu.
Sper că Comisia este pregătită să coopereze strâns cu Comisia pentru drepturile femeii şi egalitatea de gen pentru a putea rezolva aceste probleme împreună.
în numele grupului PPE-DE. - Domnule preşedinte, raportul Europol privind crima organizată din 2006 stabileşte că avantajele oferite de internet în materie de tehnologia informaţiei şi comunicării sunt benefice crimei organizate.În acest sens, copiii sunt fără îndoială grupul cel mai vulnerabil. Potrivit experţilor, 90% dintre copiii cu vârste cuprinse între 12 şi 17 ani folosesc chat-ul pe internet. În afară de colegii de clasă şi de jocuri, aceştia folosesc reţele cu "utilizator necunoscut” prin chat room-uri pe site-uri web, care reprezintă locuri ideale de contact pentru pedofilii care folosesc identităţi false pentru a atrage victimele potenţiale.
Potrivit Internet Watch Foundation, care a prelucrat peste 30000 de rapoarte în 2006, 91% dintre victime aveau sub 12 ani. Optzeci la sută erau fete, iar domeniile care prezentau abuzuri împotriva copiilor erau peste 3000. În plus, 55% dintre domeniile care prezentau abuzuri împotriva copiilor era găzduite în Statele Unite, 28% în Rusia şi numai 8% în Europa. Ar fi adecvat ca pe agenda întâlnirii UE - SUA să se înscrie cooperarea în domeniul închiderii site-urilor web prin care se fac abuzuri împotriva copiilor.
Suntem martorii unei reţele internaţionale bine pusă la punct de pedofili şi crimă organizată legată de industria sexului, aşa cum a precizat doamna Angelilli. Pe de altă parte, cooperarea internaţională a autorităţilor legislative este limitată. Este aproape incredibil că lipsesc încă opt ratificări în cazul Protocolului opţional la Convenţia privind drepturile copilului, cu privire la vânzarea copiilor, prostituţia şi pornografia infantilă; patru în cazul Protocolului de la Palermo, care este documentul de bază pentru cooperare internaţională în domeniul combaterii traficului de persoane. Aproape jumătate dintre statele membre nu au ratificat încă Convenţia Consiliului Europei cu privire la criminalitatea informatică.
Sunt multe de făcut în acest domeniu. De aceea, este timpul să trimitem Consiliului un mesaj clar şi hotărât în scopul revizuirii deciziei-cadru a Consiliului de combatere a exploatării sexuale a copiilor şi pornografiei infantile.
din partea grupului PSE. - (SV) Domnule preşedinte, domnule comisar Barrot, doamnelor şi domnilor, aş dori să încep prin a-i mulţumi doamnei Angelilli şi tuturor celorlalţi vorbitori pentru cooperarea lor deosebit de constructivă. Vă amintiţi cu siguranţă cât de puţin s-a făcut la începutul prezentei legislaturi, dar problema drepturilor copilului a luat o nouă turnură în urmă cu un an, odată cu strategia privind copiii. Decizia pe care trebuie să o luăm acum priveşte dreptul copilului de a fi protejat împotriva abuzurilor sexuale şi combaterea pornografiei infantile.
Sancţiuni la adresa angajatorilor de resortisanţi din ţările terţe aflaţi în situaţie de şedere ilegală (dezbatere)
Următorul punct este raportul elaborat de Claudio Fava privind sancţiunile la adresa angajatorilor de resortisanţi ai ţărilor terţe aflaţi în situaţie de şedere ilegală.
raportor. - (IT) Doamnă preşedintă, doamnelor şi domnilor, patru minute vor fi suficiente pentru a rezuma munca de doi ani - care a fost dificilă, dar, sper, folositoare, care a implicat Parlamentul, alături de Comisie, cu propunerea sa, şi Consiliul. Esenţa acestei lucrări a fost pregătirea unei directive care să stabilească, pentru prima dată, sancţiuni pentru angajatorii care profită de pe urma muncii ilegale a imigranţilor.
Consider că am reuşit să schimbăm esenţa acestei directive, care s-a limitat doar la combaterea imigraţiei ilegale. Textul de compromis convenit cu Consiliul prevede, de asemenea, o anumită protecţie pentru acei imigranţi obligaţi să muncească ilegal, care sunt adesea ţinuţi ostatici de către organizaţii criminale. Altfel, doamnă preşedintă, ar fi existat riscul de a-i pedepsi de două ori, atât ca muncitori exploataţi, adeseori obligaţi să accepte condiţii de muncă indecente, cât şi ca imigranţi ilegali care trebuie repatriaţi, cu interdicţia de repatriere care, în multe state, înseamnă ani şi ani.
În acest context, am prevăzut la articolele 7 şi 14 ca, în cazurile în care sunt implicaţi minori, exploatare gravă sau trafic de persoane, statele membre sunt obligate să stabilească norme în vederea eliberării de permise de şedere temporare, a căror valabilitate poate fi prelungită până când remuneraţia este achitată cuvenită. Ne-ar fi plăcut ca această posibilitate să fie extinsă în cazul tuturor imigranţilor ilegali, însă acest lucru este împiedicat de Directiva privind returnarea, adoptată anul trecut. Nu m-am aflat printre aceia care au susţinut-o.
Cu toate acestea, am reuşit să introducem o normă care permite statelor membre să aplice imigranţilor măsuri mai favorabile în ceea ce priveşte eliberarea permiselor de şedere. În opinia mea, articolul 10 reprezintă articolul cheie. Pentru prima dată, se prevăd sancţiuni penale pentru cele mai grave cazuri, inclusiv acelea în care lucrătorii legali sunt minori.
Consider că sancţiunile suplimentare stabilite la articolul 8 sunt importante. Acestea includ retragerea licenţelor, închiderea punctelor de lucru în cazurile deosebit de grave şi excluderea de la ajutoarele de stat provenite din fonduri europene. Altfel, ne-am face vinovaţi de o ipocrizie ieşită din comun: am pedepsi angajatorii pe de o parte, acordându-le însă subvenţii generoase pe de altă parte.
Consider că este esenţial că am reuşit să includem o definiţie a remuneraţiei care echivalează plata care îi revine unui imigrant ilegal cu cea a unui lucrător legal, fără nicio discriminare.
Am inclus în domeniul de aplicare al directivei şi agenţiile de ocupare temporară a forţei de muncă. În unele state, cum este şi statul din care provin, aceste organizaţii, în special, sunt cele care recrutează cel mai uşor lucrători ilegali, în condiţii de exploatare extrem de gravă. Gândiţi-vă doar la cazurile în care au fost angajaţi lucrători ilegali în agricultură, care au fost foarte numeroase.
Am solicitat, cu succes, ca sindicatele să poată reprezenta imigranţii în cauzele administrative şi civile. Textul menţiona iniţial terţe părţi în general, însă acum menţionează sindicatele.
Avem nevoie de o perioadă de adaptare pentru a vedea cum funcţionează şi, de aceea, am solicitat Comisiei să raporteze Parlamentului şi Consiliului, la trei ani de la intrarea în vigoare a directivei, în special cu privire la normele privind inspecţiile, permisele de şedere, sancţiunile şi subcontractarea.
În ceea ce priveşte subcontractarea, articolul 9, care a făcut obiectul unei dezbateri între Parlament şi Consiliu, precum şi în cadrul Consiliului, raportorul ar fi dorit să extindă răspunderea juridică asupra întregului lanţ de contractare, după cum propusese iniţial Comisia. Consiliul şi Parlamentul, sau mai degrabă o parte a Parlamentului, au fost în favoarea excluderii totale a subcontractării, însă am ajuns la o soluţie de compromis pe care o consider viabilă: dubla răspundere juridică, care nu ar trebui să ne împiedice să legiferăm din nou asupra acestei chestiuni pe viitor. De aceea, mâine, în numele meu şi al celorlalţi raportori alternativi, cărora le mulţumesc pentru sprijinul pe care mi l-au acordat pe parcursul acestor doi ani, voi solicita Consiliului să adauge o declaraţie textului de compromis pe care îl vom vota, în acest sens dispoziţiile articolului 9 nu aduc atingere niciunei acţiuni legislative viitoare cu privire la subcontractare.
În concluzie, doamnă preşedintă, consider că această directivă ne permite să preconizăm o Europă în care imigraţia a devenit în sfârşit o problemă de responsabilitate colectivă şi de drepturi recunoscute, nu doar de norme împotriva imigranţilor.
vicepreşedintele Comisiei. - (FR) Doamnă preşedintă, doresc, bineînţeles, să mulţumesc domnului Fava şi Comisiei pentru libertăţi civile, justiţie şi afaceri interne.
S-au depus eforturi majore de către diversele părţi pentru încheierea unui acord în primă lectură şi, având în vedere larga majoritate în favoare, în cadrul Comisiei LIBE de acum câteva zile şi în cadrul Comitetului Reprezentanţilor Permanenţi înainte de Crăciun, consider că vom reuşi.
Fireşte, acest text nu îndeplineşte în totalitate ambiţiile iniţiale. Cu toate acestea, Comisia poate sprijini acest compromis fără ezitare. Această directivă ne permite să introducem un instrument eficient, un cadru comun de descurajare a angajării muncitorilor resortisanţi ai ţărilor terţe care se află într-o situaţie de şedere ilegală.
Comisia va fi vigilentă în ceea ce priveşte inspecţiile. Textul de compromis recomandă inspecţii calitative, mai bine orientate, aşa încât rămâne de văzut în anii următori dacă aceste criterii calitative au fost folosite şi dacă obligaţia statelor membre de a identifica în mod regulat sectoarele cu risc de muncă ilegală pe teritoriul propriu s-au dovedit cu adevărat eficiente. Acesta este obiectivul nostru pentru a combate angajarea resortisanţilor ţărilor terţe aflaţi într-o situaţie de şedere ilegală şi mai ales pentru a impune sancţiuni angajatorilor care profită de pe urma acestor persoane. Analiza punerii în aplicare a dispoziţiilor referitoare la inspecţii va reprezenta, prin urmare, o prioritate a Comisiei în cadrul rapoartelor sale viitoare privind punerea în aplicare a acestei directive.
În plus, există desigur rezultate pozitive care decurg din acest compromis, în special consensul privind problema dificilă a subcontractării. Am remarcat că domnul Fava se aştepta la o declaraţie din partea Consiliului şi a Parlamentului. Personal, nu văd niciun dezavantaj.
Comisia este mulţumită de faptul că directiva recomandă sancţiuni penale pentru cazurile deosebit de grave, pentru care aceste sancţiuni sunt atât necesare, cât şi adecvate. Acestea sunt necesare pentru a consolida factorul de prevenire, întrucât, în cazurile cele mai grave, sancţiunile administrative nu sunt suficiente pentru a intimida angajatorii lipsiţi de scrupule. Ele sunt potrivite în cadrul unui instrument care doreşte să se ridice la înălţimea ambiţioasei politici europene de combatere a imigraţiei ilegale. În acest context, Comisia apreciază faptul că incriminarea angajatorilor victimelor traficului a fost reintrodusă în ultima versiune a textului de compromis.
Doamna preşedintă, doamnelor şi domnilor, această directivă reprezintă un pas important în combaterea imigraţiei ilegale. Directiva vizează practicile angajatorilor lipsiţi de scrupule, în timp ce protejează lucrătorii migranţi care, de cele mai multe ori, cad victimă în asemenea cazuri.
Această directivă trebuie adoptată şi pusă în aplicare rapid. Comisia va susţine şi va contribui la acest proces prin organizarea de reuniuni periodice ale experţilor din statele membre în timpul fazei de transpunere, pentru a discuta toate problemele care ar putea apărea. Aceasta reprezintă un instrument important, iar Comisia va întreprinde toate acţiunile necesare pentru a se asigura că este folosită în mod eficient.
Se speră că legiferarea împotriva angajatorilor care recrutează migranţi ilegali din ţări terţe va fi un instrument de reducere a accentuării migraţiei ilegale. Cu toate acestea, pe de altă parte, se pot decela şi efecte pozitive în ceea ce priveşte îmbunătăţirea condiţiilor de concurenţă şi consider, de asemenea, că acest lucru va contribui la combaterea traficului de persoane.
Există şi păreri conform cărora această legislaţie nu va aduce valoare adăugată. Cum încă nu există un asemenea instrument legislativ la nivelul Comunităţii, pentru anumite state membre, valoarea adăugată este importantă, în timp ce pentru altele, care au deja o legislaţie în acest domeniu, valoarea adăugată ar putea să nu fie atât de evidentă.
Dezbaterile cu Comisia şi Consiliul cu privire la posibile compromisuri s-au concentrat asupra anumitor zone problematice. În primul rând: chestiunea răspunderii juridice a contractorului pentru obligaţii ce decurg din legislaţia privind subcontractarea, în legătură cu care proiectul de propunere limitează răspunderea juridică la acţiunile subcontractorilor direcţi. În al doilea rând: metodele prin care se asigură proceduri eficiente prin care imigranţii ilegali pot primi salariile datorate, domeniu în care am urmat principiul nediscriminării şi am căutat o modalitate de a oferi asistenţă disponibilă imigranţilor ilegali şi de a le oferi instrumente care să îi ajute să fie remuneraţi chiar şi după reîntoarcerea în ţara natală. În al treilea rând: efectul posibil de amânare a execuţiei returnării unui imigrant ilegal până în momentul în care persoana respectivă îşi primeşte salariul. În legătură cu acest aspect aş dori să menţionez că executarea unei asemenea hotărâri ar submina în mod considerabil şi ar contraveni obiectivului legislaţiei propuse. Şi, în final, problema inspecţiilor a fost lăsată în responsabilitatea statelor membre, având în vedere că inspectorii de muncă joacă un rol esenţial în punerea în aplicare a legislaţiei.
În acest proiect există, fără îndoială, păreri diferite cu privire la modul de soluţionare a acestei probleme, precum şi a altora. Se va lua o decizie privind o parte dintre acestea atunci când vor trebui puse în aplicare. Doresc să închei mulţumindu-i domnului Fava, Comisiei şi preşedinţiei franceze pentru integrarea cu succes a compromisurilor.
raportoare pentru avizul Comisiei pentru drepturile femeii şi egalitatea de gen. -(NL) Şi eu doresc să mulţumesc raportorului pentru activitatea sa, fără a omite, cu toate acestea, eforturile raportorului alternativ al Grupului Partidului Popular European (Creştini Democraţi) şi al Democraţilor Europeni, domnul Busuttil şi ale raportoarei pe afaceri sociale, doamna Edit Bauer. Până la urmă, doar mulţumită eforturilor dumnealor, compromisul recent încheiat îşi îndeplineşte misiunea, şi anume, aceea de a elimina perspectiva unui loc de muncă ca stimulent al imigraţiei ilegale, penalizând lucrătorii care se află în situaţie de şedere ilegală în Uniunea Europeană.
Contrar a ceea ce unele părţi din acest Parlament au încercat să realizeze în primă instanţă, această legislaţie nu a devenit un instrument de legalizare ulterioară a imigranţilor ilegali. Într-adevăr, dezbaterea cu privire la migraţia legală se desfăşoară în altă parte. În calitate de raportoare a Comisiei pentru drepturile femeii şi egalitatea de gen, consider totuşi că ar trebui să se acorde mai multe importanţă aspectelor referitoare la egalitatea de gen atunci când abordăm această categorie de persoane care se află într-o situaţie de şedere ilegală în Uniunea Europeană şi, aşa cum s-a afirmat deja, cad victime exploatării.
Estimările referitoare la numărul de persoane din ţări terţe care se află în situaţie de şedere ilegală în Uniunea Europeană nu sunt exacte şi variază între 4,5 şi 8 milioane. Mai mult, aceste estimări nu indică procentul de bărbaţi şi femei din acest total şi nici nu oferă o perspectivă asupra problemelor de gen cu care sunt confruntate femeile care se află în situaţie de şedere ilegală. Doresc să vă atrag atenţia asupra faptului că femeile care se află în situaţie de şedere ilegală sunt foarte vulnerabile şi se află adeseori la limita muncii forţate, a traficului de persoane şi a violenţei. Această situaţie necesită, prin urmare, educarea specifică în cadrul organismelor care se ocupă de aceste probleme.
Cu toate acestea, ca întotdeauna, acest lucru implică o monitorizare eficientă. Mă bucur că s-a renunţat la nivelul de monitorizare arbitrar de 10% care a fost sugerat iniţial şi că a fost inclusă în textul de compromis o abordare privind riscurile. Rapoartele din ziarul belgian De Standaard din vara trecută referitoare la casele de sclavi din anumite ambasade din Bruxelles, aflate în apropierea clădirii Berlaymont, dovedesc că aceste scenarii nu sunt deplasate. Doresc, prin urmare, să spun Comisiei Europene că rezultatele se vor vedea după. Asumaţi-vă responsabilitatea de a analiza în mod critic modalităţile în care statele abordează această legislaţie şi dacă o aplică în mod eficient.
Spaţiile naturale şi diversitatea lor reprezintă un dar şi o comoară care trebuie ocrotite de umanitate nu doar în Uniunea Europeană. Eforturile Uniunii Europene vor rămâne ineficiente atâta timp cât nu oprim distrugerea pădurilor tropicale, infestarea apelor din Asia, Africa şi America, atâta timp cât nu transmitem o educaţie eficientă privind răspunderea noastră comună de a proteja natura împotriva umanităţii pe întreaga planetă, iar acest raport, pe care l-am susţinut si eu azi, va deveni doar o altă bucată de hârtie.
Domnule preşedinte, dacă dorim să oprim procesul accelerat de pierdere a biodiversităţii, este esenţial să protejăm pădurile sălbatice ale Europei şi masele de ape. Pentru ca acţiunile noastre comune să fie eficiente, este esenţială în primul rând elaborarea de definiţii univoce ale spaţiilor naturale şi localizarea lor exactă pe harta Comunităţii.
Este, de asemenea, esenţial să dezvoltăm o strategie bazată pe analize ale riscului şi ale proceselor implicate în degradarea spaţiilor naturale, efectuate de experţi. Acest aspect se referă, în special, la invazia speciilor străine care concurează cu cele indigene, precum şi la impactul schimbărilor climatice actuale.
O altă problemă-cheie este turismul în cel mai larg sens al său. Mă refer, în special, la implicaţiile turismului nedurabil sau chiar agresiv. Dacă vrem să sensibilizăm cetăţenii Comunităţii cu privire la aceste probleme, este important să lansăm campanii de informare, să alocăm fonduri speciale în cadrul instituţiilor locale care deţin autoritatea şi să sprijinim iniţiativele eficiente.
Domnule preşedinte, aş dori să-l felicit pe Gyula Hegyi pentru dosarul său şi cercetarea aprofundată.
În acest moment al schimbărilor climatice planetare şi al problemelor de mediu, este evident că trebuie să abordăm chestiunea spaţiilor naturale europene. Cred că este important să coordonăm o strategie pentru protecţia şi restaurarea ţinuturilor noastre sălbatice atât de preţioase. Avem o obligaţie faţă de natură să folosim pământul în mod corespunzător.
În propria mea ţară, Slovacia, o creştere a populaţiei de cari a obligat serviciile parcului naţional în regiunea Tatra Mare să folosească pesticide pentru a combate natura corozivă a insectelor. Aceste pesticide conţin însă cipermetrină chimică care adesea distruge sănătatea vegetaţiei şi implică riscuri grave pentru sănătatea oamenilor şi a animalelor din regiune.
Aşa cum noi trebuie să găsim o soluţie mai bună pentru a combate această explozie dramatică a populaţiei de insecte în Slovacia, este necesar ca în întreaga Europa să fie găsite modalităţi eficiente pentru protejarea ţinuturilor noastre naturale şi sălbatice. Îndemn Parlamentul European să acţioneze în mod responsabil şi rapid pentru a proteja spaţiile naturale care au mai rămas.
Domnule preşedinte, sunt încântată să sprijin raportul privind achiziţiile înainte de comercializare, având în vedere că minimizează considerabil riscurile investiţiilor în inovaţie. Este un aspect foarte important pe timp de recesiune. Succesul achiziţiilor înainte de comercializare va permite instituţiilor publice să colaboreze pentru dezvoltarea de noi produse în vederea îmbunătăţirii calităţii serviciilor publice. Considerăm că astfel va creşte interesul întreprinderilor mici şi mijlocii de a propune soluţii inovatoare pentru îmbunătăţirea calităţii transportului public, a serviciilor de îngrijire medicală, pentru reducerea consumului de energie în clădirile publice şi pentru protejarea cetăţenilor de ameninţările legate de securitatea lor, fără a le fi însă încălcată intimitatea. Această nouă abordare va ajuta sectorul public european să trateze sarcini publice fundamentale fără ajutor din partea statului şi, în acelaşi timp, va creşte potenţialul inovator al firmelor europene. Prin acest raport am transmis un semnal puternic Comisiei Europene, care ar trebui să se grăbească şi să adopte unele modificări legislative specifice.
Domnule preşedinte în exerciţiu, aş dori sa-mi exprim părerea cu privire la separarea sistemelor de producere şi de transport ale gazelor în legătură cu legislaţia adoptată. Procedura de certificare propusă pentru ţările terţe pare a fi o soluţie rezonabilă. Este prima dată când UE a acordat atenţie siguranţei energetice în contextul pieţei gazelor. Ca răspuns la criza gazelor prin care am trecut, este necesar să accelerăm construirea de gazoducte alternative către Europa, care să nu depindă de Rusia. Principalele proiecte de infrastructură, cum ar fi gazoductul Nabucco, care ar trebui să lege regiunea caspică de Europa, nu pot exista fără întreprinderi la scară largă, integrate verticală şi investiţiile acestora. Este greu de crezut însă că acestea vor investi dacă sunt ameninţate de riscul separării şi, prin urmare, de o poziţie economică slăbită. Soluţia pe care ar putea-o aplica Parlamentul European este să stabilească o excludere de la separare pentru noua infrastructură, până în momentul în care va exista un randament al investiţiilor. Nu ştiu dacă am epuizat toate posibilităţile pe care ni le oferă această legislaţie.
Domnule preşedinte, politica energetică comună este în momentul de faţă una dintre cele mai mare provocări cu care se confruntă Uniunea Europeană. Răspunsul nostru trebuie să se bazeze pe solidaritate.
Suntem cu toţii conştienţi de faptul că Rusia rămâne unul dintre cei mai importanţi, dar si mai dificili parteneri comerciali ai noştri. Faptul că Rusia este principala noastră sursă de aprovizionare cu gaz nu trebuie, însă, să însemne că se poate bucura de un tratament special. Raportorul sugerează relaxarea politicii Uniunii faţă de Federaţia Rusă. Consider că trebuie să urmăm o politică onestă, dar strictă faţă de un partener comercial care foloseşte materiile prime energetice ca o armă prin care exercită presiuni politice.
S-a subliniat faptul că diversificarea surselor de energie este una dintre aspectele fundamentale în domeniul siguranţei energetice. Un mod de abordare a acestui aspect ar fi să scăpăm de dependenţa faţă de materiile prime ale Rusiei. Construirea gazoductului Nabucco şi exploatarea altor surse de energie reprezintă paşii întreprinşi în această direcţie.
Domnule preşedinte, încă o dată ne-am lăudat în acest Parlament cu convingerile noastre ecologiste, vorbitorii s-au întrecut în a împinge cât mai sus obiectivele nerealiste pentru energia provenită doar din surse regenerabile şi obiectivele privind reducerea emisiilor de CO2 - totul cu convingerea că prin eforturile noastre insignifiante, dar costisitoare vom salva planeta.
Da, trebuie să folosim şi să promovăm sursele de energie durabile, dar urmărirea a ceea ce pentru cei mai mulţi s-a transformat într-o dogmă, oarbă la ideea de costuri sau viabilitate, trebuie temperată de realitate, inclusiv de realitatea că schimbările climatice nu sunt ceva nou, ci survin la intervale ciclice, precum şi de realitatea că, în timp ce noi ne impunem aceste obiective, fabricanţii se orientează tot mai mult către zone în care nu se lovesc de astfel de restricţii. Într-o zi va trebui să justificăm propriile obiective în care UE excelează.
Domnule preşedinte, am votat în favoarea raportului doamnei Laperrouze, dar am votat, de asemenea, în favoarea unui număr de amendamente care pun toate sub semnul întrebării energia nucleară ca sursă energetică a viitorului. Ele au fost respinse. Votând în favoarea întregului raport, susţin multe din elementele bune pe care le conţine, dar recunosc şi faptul că majoritatea persoanelor văd energia nucleară ca parte a combinaţiei de resurse energetice fără emisii de CO2 a Europei.
Totuşi, încă am sentimentul că nu aceasta este soluţia pentru viitor. Soluţia pentru viitor este o investiţie masivă în energia regenerabilă şi o dezvoltare a energiei regenerabile.
Sunt de acord cu dispoziţiile celei de-a doua revizuiri strategice a politicii energetice europene, dar aş dori să menţionez şi câteva aspecte legate de criza gazelor. Actuala criză a gazelor dintre Ucraina şi Rusia, care din nefericire nu este prima, a afectat 15 ţări central-europene şi balcanice. Nu am văzut cifre care să arate volumul pierderilor economice suferite de ţările afectate, dar aş dori să subliniez pierderile morale şi de valoare. Cum ar trebui să se simtă cetăţenii europeni când conflictul evident politic dintre Ucraina şi Rusia ruinează economia UE, securitatea energetică, stabilitatea politică, iar statele UE sunt incapabile să ia măsuri? Mă refer la intenţia Slovaciei şi a Bulgariei de a repune în funcţiune centrale nucleare sigure care fuseseră închise, intenţie susţinută de mulţi parlamentari. Atunci când dezbatem orice act legislativ comunitar, inclusiv orice act legislativ în materie de energie, subliniem că cel mai important este consumatorul, cu alte cuvinte un nespecialist. Când vom începe să acordăm atenţie unui nespecialist - cetăţeanului Uniunii Europene?
Domnule preşedinte, pentru mulţi colegi obiectivul de reducere cu până la 95% a emisiilor de CO2 până în 2050 poate părea extrem, dar dacă acceptăm - şi personal accept - evaluarea ştiinţifică aşa cum a fost prezentată de ultimul raport IPCC, acest nivel de reducere este necesar dacă vrem să menţinem încălzirea globală la pragul de 2°C.
În al doilea rând, deşi am votat împotriva unei serii de amendamente legate de energia nucleară din cauza preocupării mele actuale privind fisiunea nucleară, nu am nicio problemă cu cercetările legate de chestiuni de siguranţă sau noi generaţii de energie nucleară. Ca mulţi alţii, privesc şi mă întreb dacă fisiunea nucleară va deveni vreodată realitate.
Al treilea punct pe care as dori să-l abordez este preocuparea mea pentru situaţia din Irlanda şi lipsa unei separări reale şi transparente a proprietăţii în cadrul reţelei noastre de distribuţie a energiei, care rămâne un obstacol major în calea investiţiilor altor producători, în special ale acelora ce folosesc combustibili alternativi, consecinţa fiind că în Irlanda costurile electricităţii sunt dintre cele mai ridicate din Europa.
Domnule preşedinte, această problemă a preţurilor ridicate la electricitate din Irlanda a fost abordată de un coleg al nostru, fost membru al acestei Camere, Simon Coveney, şi sperăm că s-a bucurat de succes.
Am votat în favoarea acestui raport pentru că abordează probleme sensibile cum ar fi eficienţa şi securitatea energetică legate de agenda de lucru privind schimbările climatice. Mă preocupă energia nucleară, la fel ca mulţi oameni din Irlanda, dar cred ca trebuie să recunoaştem faptul că, atunci când interconexiunile funcţionează, este foarte posibil ca energia folosită să provină din sectorul nuclear. Prin urmare, da, avem nevoie de cercetare în domeniul siguranţei eliminării deşeurilor nucleare şi al noilor dezvoltări ale acestei tehnologii, pentru a spori siguranţa şi securitatea în acest sector.
În absenţa unei astfel de abordări, rămân îngrijorat şi am votat în conformitate cu aceste îngrijorări legate de raportul în chestiune. În special regret respingerea amendamentului 37, pentru că, după părerea mea, reflecta în mod corect multe dintre preocupările acestei instituţii.
Domnule preşedinte, am fost încântat să pot susţine raportul domnului Luís Queiró privind proporţionalitatea şi subsidiaritatea în cazul aeroporturilor mici. Am încercat mereu să folosim aceeaşi măsură pentru toate politicile din UE, dar UE trebuie să recunoască că fiecare stat membru necesită soluţii diferite, în funcţie de circumstanţele locale. Raportul domnului Queiró a abordat problema pe deplin.
Există aeroporturi mici, există aeroporturi de dimensiuni medii şi există mari aeroporturi internaţionale. Nu dorim ca Uniunea Europeană să devină o imensă structură de aeroporturi. Acest raport este echilibrat şi reprezintă modul în care ar trebui să abordăm problema infrastructurii noastre în viitor. Acesta este unul dintre motivele pentru care sunt foarte reticent în a sprijini în propria mea circumscripţie din sud-estul Angliei o a treia pistă la Heathrow, când am putea avea o structură mai bună pentru Kent într-un nou aeroport în estuarul Tamisei.
În practică se poate observa că procedura prevăzută la articolul 45 alineatul (2) are deficienţe grave. În afară de faptul că raportorul este singurul care poate dezbate subiectul în şedinţa plenară, acestuia nu i se dă posibilitatea de a discuta propuneri individuale de amendamente care sunt problematice în raportul respectiv.
Nu am votat pentru propunerea de modificare a grupului Verzilor pentru că în două puncte noua propunere exprimă rezerve cu privire la propunerea Preşedinţiei cehe. Cum însă aceasta nu este poziţia oficială a Consiliului, astfel de recomandări sunt premature şi adesea contraproductive.
Repatrierea şi reinstalarea deţinuţilor de la Guantanamo - Presupusa folosire a unor ţări europene de către CIA pentru transportul şi deţinerea ilegală de prizonieri (dezbatere)
Următorul punct de discuţie constă din declaraţiile Consiliului şi ale Comisiei cu privire la întoarcerea şi repatrierea deţinuţilor din centrul de detenţie de la Guantánamo, precum şi la presupusa folosire de către CIA a ţărilor europene pentru transportul şi detenţia ilegală de prizonieri.
preşedintele în exerciţiu al Consiliului. -Domnule Preşedinte, sunt conştient de faptul că problema Guantánamo este un subiect de preocupare majoră pentru Parlament. De asemenea, sunt conştient de faptul că Parlamentul, prin diversele rezoluţii adoptate din 2002, şi-a exprimat opinia în mod clar cu privire la această problemă. Prin urmare, cred că aţi întâmpinat în mod favorabil, la fel cum a procedat şi Consiliul, decizia preşedintelui Obama de a închide Guantánamo în termen de un an de zile. Preşedinţia şi-a exprimat acest punct de vedere printr-o declaraţie făcută la scurt timp după ce preşedintele Obama a semnat Decretele prezidenţiale. Miniştrii au întâmpinat în mod favorabil această decizie, în cadrul ultimei întâlniri a Consiliului pe tema Afaceri generale şi externe, după cum probabil ştiţi deja.
Preşedintele Obama şi-a anunţat, de asemenea, hotărârea de a suspenda judecarea cauzelor de către comisiile militare, de a reafirma Convenţia de la Geneva, de a pune capăt programului de detenţii secrete şi de a întrerupe tehnicile extreme de interogare. Aceste binevenite dezvoltări ne vor da posibilitatea de a consolida şi mai mult cooperarea transatlantică în sfera combaterii terorismului.
Desigur, decizia de a închide Guantánamo este în primul rând responsabilitatea Statelor Unite. Totuşi, dat fiind interesul nostru comun în combaterea terorismului şi în afirmarea drepturilor omului şi a statului de drept, miniştrii participanţi la şedinţa Consiliului de săptămâna trecută au discutat modalităţile prin care statele membre ar putea oferi asistenţă practică Statelor Unite şi, mai ales, dacă ar putea accepta foşti deţinuţi.
În decretul său prezidenţial de închidere a centrului de detenţie de la Guantánamo, preşedintele Obama a dispus să se elaboreze un raport asupra situaţiei tuturor deţinuţilor.Acesta este în curs de elaborare. Se are în vedere repatrierea deţinuţilor pentru aceia dintre ei care vor fi eliberaţi ca urmare a acestui raport. Problema acceptării de către statele membre a foştilor deţinuţi este o decizie naţională. Totuşi, săptămâna trecută s-a convenit că ar fi de dorit să se dea un răspuns politic comun şi că posibilitatea unei acţiuni europene coordonate ar putea fi exploatată mai în detaliu.
Acest subiect dă naştere unui număr de probleme politice, juridice şi de securitate care implică o analiză şi de o consultare mai aprofundată şi care - acest aspect fiind, de asemenea, foarte important - vor necesita implicarea Ministerelor de Justiţie şi de Afaceri Interne din statele membre. Acest proces este abia la început şi Consiliul va reveni asupra acestei probleme de îndată ce unele dintre aceste aspecte au fost clarificate în detaliu. Acesta este un subiect asupra căruia COPS (Comitetul politic şi de securitate) desfăşoară lucrări, acestea având loc chiar şi în momentul de faţă, de exemplu.
Înţeleg pe deplin interesul continuu al Parlamentului, aşa cum rezultă din propunerea de rezoluţie care a fost prezentată în cadrul acestei şedinţe şi pe care am citit-o. Aş dori să vă asigur că Preşedinţia va trata cu deosebită atenţie această problemă şi vă va ţine la curent cu privire la rezultatul discuţiilor viitoare din Consiliu şi la orice alte evenimente.
vicepreşedinte al Comisiei. -(FR) Domnule Preşedinte, îi urez un cald bunvenit dlui Vondra şi mă bucur să mă aflu la unison cu spusele dumnealui, fiind evidentă necesitatea cooperării îndeaproape a Comisiei cu Preşedinţia în privinţa acestei probleme dificile.
Aş dori în mod special să îi ofer, la rândul meu, sprijinul dnei Ferrero-Waldner care, în ultimul moment, nu a mai putut participa la întâlnirea noastră din această seară. Prin urmare, voi vorbi atât în numele dumneaei, cât şi în numele meu.
Comisia a primit în mod foarte favorabil iniţiativele luate de preşedintele Obama după învestitura sa. Acum sunt îndeplinite toate condiţiile pentru relansarea relaţiilor dintre Statele Unite şi Europa, iar Comisia va depune eforturi importante pentru a revitaliza acest parteneriat.
Cel mai elocvent exemplu de schimbare de orientare a Statelor Unite este intenţia acestui stat de a lua în considerare problemele de drepturile omului cu privire la tratamentul acordat suspecţilor de terorism. Apreciem faptul că preşedintele Obama doreşte să închidă cât mai repede centrul de detenţie de la Guantánamo şi, în acelaşi timp, să stabilească contactul cu lumea islamică şi să confirme angajamentul Statelor Unite în procesul de pace din Orientul Mijlociu.
Remarcăm, de asemenea, cu satisfacţie alte trăsături la fel de importante ale ordinelor semnate în data de 22 ianuarie, anume închiderea închisorilor secrete ale CIA, interzicerea totală a folosirii torturii şi a tratamentelor crude, inumane sau degradante, precum şi suspendarea judecării cauzelor de către tribunalele militare.
Uniunea Europeană menţine un dialog politic activ cu Statele Unite în care, desigur, dăm prioritate promovării drepturilor omului la nivel mondial. De asemenea, ne alăturăm Statelor Unite în lupta împotriva ameninţării teroriste, dar întotdeauna în conformitate cu obligaţiile noastre din domeniul drepturilor omului.
Detenţia fără judecare preliminară a prizonierilor la Guantánamo timp de câţiva ani a oferit un pretext grupărilor teroriste care încearcă să se radicalizeze şi să recruteze noi membri. Uniunea Europeană şi-a manifestat deja opoziţia faţă de Guantánamo. Parlamentul dumneavoastră, Parlamentul European, a solicitat în nenumărate rânduri închiderea acestui centru, deoarece lupta împotriva terorismului trebuie să fie dusă în conformitate cu dreptul internaţional. În lupta împotriva terorismului, este important să se respecte drepturile omului nu numai ca o chestiune de principiu, ci şi pentru a combate radicalizarea la nivel mondial. Suntem de părere că trebuie să fie respectate drepturile conferite prin legislaţia internaţională tuturor deţinuţilor. Cu excepţia conflictelor armate, persoanele nu ar trebui deţinute în mod arbitrar şi ar trebui să aibă dreptul la un proces cinstit şi legal. Am ridicat aceste probleme în cadrul dialogului politic cu Statele Unite. Parlamentul European a jucat un rol important în conştientizarea acestei probleme.
Aş adăuga, în conformitate cu cele spuse de Dl Vondra, că autorităţile americane ar trebui să reanalizeze cazul fiecăruia dintre deţinuţii de la Guantánamo. Un grup de lucru, condus de procurorul general şi compus din secretarii de stat pentru apărare şi securitate internă şi din oficialităţi de nivel înalt şi-a demarat deja lucrările.
Preşedintele Obama a anunţat că se vor face noi eforturi diplomatice pentru găsirea unei soluţii pentru problema Guantánamo.
În cadrul ultimului Consiliu al miniştrilor afacerilor externe din data de 26 ianuarie, conform raportului dnei Ferrero-Waldner, a avut loc o scurtă discuţie despre Guantánamo. Câteva state membre şi-au exprimat dorinţa de a stabili un cadru comun pentru o abordare concertată din partea Uniunii Europene, deşi într-o primă fază, dle Vondra, statele membre vor trebui să decidă, în fiecare caz separat, cu privire la răspunsul la cererile emise de către Statele Unite.
În strânsă colaborare cu Secretariatul Consiliului, am propus să analizăm mai în detaliu aceste aspecte. Examinăm şi aspecte legate de modalitatea în care ţări terţe ar putea primi foşti deţinuţi. Chiar dacă deţinuţii eliberaţi ar trebui, în principiu, să se întoarcă în ţările lor de origine, unii dintre deţinuţii care este posibil să fie puşi în libertate nu se pot întoarce în ţara lor de teama persecuţiilor, torturii sau tratamentelor inadecvate.
Laolaltă cu Statele Unite, dorim să analizăm îndeaproape cu ce ar putea ajuta Uniunea Europeană pentru a strămuta aceste persoane într-un loc sigur. Totuşi, aceste cazuri speciale vor prezenta aspecte delicate, complicate, care trebuie luate în calcul anticipat. Principiul nu se va schimba niciodată: trebuie să facem orice se impune pentru a garanta respectarea deplină a drepturilor omului. În toate aceste situaţii, dorim să adoptăm o atitudine pozitivă şi constructivă faţă de noua administraţie a Statelor Unite. În acelaşi timp, trebuie să luăm toate măsurile pentru a ne asigura că abordarea Uniunii Europene respectă obligaţiile asumate de noi cu privire la drepturile omului, precum şi propria noastră legislaţie.
Această abordare nu va fi nici uşoară şi nici rapidă. Ne vom confrunta cu chestiuni dificile care vor necesita o acţiune concertată a statelor membre pentru a se ajunge la o soluţie coerentă din partea Uniunii Europene. Vom face tot ceea ce ne va sta în putere pentru a contribui la dezbaterea privitoare la măsurile practice care trebuie adoptate la nivelul Comunităţii.
În prezent, SUA nu a făcut nicio cerere oficială. După cum a spus dna Ferrero-Waldner în repetate rânduri, este necesară o cooperare pozitivă. Trebuie să lucrăm împreună cu statele membre pentru a realiza acest lucru.
La următorul Consiliu pentru Justiţie şi Afaceri Interne din data de 26 februarie, vom face apel la statele membre să adopte o atitudine concertată şi s-ar putea, de asemenea, să folosim precedentul soluţiei utilizate în momentul în care palestinienii au fost aduşi în Europa imediat după evenimentele de la Biserica Naşterii Domnului din 2002.
Comisia doreşte, desigur, să le asiste pe statele membre care decid să primească foşti deţinuţi de la Guantánamo pe teritoriul lor. Evident, va rămâne totuşi la latitudinea acelor state membre să definească statutul foştilor deţinuţi care sunt, de asemenea, cetăţeni ai unor state terţe şi care, în principiu, ar putea fi transferaţi pe teritoriul acestora.
Fiecare caz va fi analizat separat, luându-se în calcul situaţia fiecărei persoane, precum şi considerentele umanitare şi implicaţiile de securitate. Decizia de a primi şi de a conferi un statut rămâne în final la latitudinea fiecărui stat membru. Această abordare trebuie totuşi să facă parte dintr-un cadru comun, în măsura posibilului.
Domnule Preşedinte, aceasta este ceea ce am dorit să menţionez, atât personal cât şi în numele dnei Ferrero-Waldner. Mă întrebam dacă ar trebui în acest moment să fac o declaraţie despre transportul şi detenţia ilegală de prizonieri în zona Europei. Atunci voi continua şi voi face o declaraţie care, deşi relativ scurtă, va răspunde la multe dintre întrebările Parlamentului.
Aceasta se referă la folosirea de către CIA a ţărilor europene pentru transportul şi detenţia ilegală a prizonierilor. Direcţia adoptată de Comisie încă de la început se bazează pe trei idei: în primul rând, combaterea terorismului trebuie făcută astfel încât drepturile fundamentale să fie pe deplin respectate; în al doilea rând, adevărul, oricare ar fi acesta, trebuie să fie scos la iveală; în al treilea rând şi cel mai important din punctul meu de vedere, acest tip de acte trebuie preîntâmpinate pe viitor.
Comisia şi-a exprimat în mod repetat opinia că practicile cunoscute sub numele de transfer extraordinar şi detenţie secretă sunt o violare a drepturilor fundamentale garantate de Convenţia europeană a drepturilor omului şi de Carta drepturilor fundamentale.
Comisia a declarat, de asemenea, că este esenţial ca statele membre implicate să efectueze anchete extinse, independente, imparţiale pentru stabilirea adevărului, oricare ar fi acesta. Aceasta este o obligaţie pozitivă ce rezultă din Convenţia europeană a drepturilor omului. Trebuie menţionat că în câteva state membre au fost demarate deja anchete.
Cât despre ipotezele privitoare la detenţiile secrete în Polonia, Comisia le-a scris autorităţilor poloneze de câteva ori. Deoarece mi s-au încredinţat responsabilităţi cu privire la probleme de "justiţie, libertate şi securitate”, eu însumi le-am scris autorităţilor poloneze în data de 28 mai 2008, evidenţiind importanţa unor anchete adecvate.
Situaţia preocupantă din centrele de reţinere a imigranţilor, în mod special în insulele Mayotte şi Lampedusa (dezbatere)
Următorul punct îl constituie declaraţiile Consiliului şi ale Comisiei cu privire la situaţia îngrijorătoare din centrele de detenţie pentru imigranţi, mai ales în insulele Mayotte şi Lampedusa.
Preşedintele în exerciţiu al Consiliului. -Domnule preşedinte, vă mulţumesc pentru că mi-aţi oferit ocazia de a vorbi despre situaţia imigrării şi a centrelor de detenţie situate în Uniunea Europeană, dintre care aţi subliniat două în mod deosebit, Mayotte şi Lampedusa. Sunt conştient de interesul deosebit pe care l-aţi manifestat faţă de aceste centre, de diferitele vizite întreprinse de unii dintre dumneavoastră şi de preocupările pe care le-aţi exprimat cu privire la condiţiile din unele dintre aceste centre.
Aş dori să încep prin a sublinia două principii fundamentale care se află în centrul dezbaterii de astăzi. Primul este necesitatea, în cazul resortisanţilor ţărilor terţe care au nevoie de protecţie internaţională, unei respectări depline a angajamentelor pe care le-am asumat, astfel cum sunt consfinţite în diferite instrumente internaţionale. Al doilea este respectarea deplină a drepturilor omului şi a demnităţii migranţilor şi a membrilor familiilor lor.
Suntem foarte conştienţi de presiunea exercitată de migranţii care pătrund în Uniunea Europeană, precum şi de cei care solicită azil aici. Această presiune este considerabilă mai ales de-a lungul graniţelor sudice şi estice ale Uniunii.
Am răspuns prin dezvoltarea, în ultimii 10 ani, a unei politici comunitare eficiente în domeniul azilului şi al migraţiei. Cu toate acestea, creşterea semnificativă a nivelului de nou-veniţi subliniază necesitatea consolidării şi dezvoltării continue a acestei politici.
Trebuie să facem acest lucru la nivel intern pentru a ne stabili propriile standarde şi norme comune în domeniul azilului şi al migraţiei, dar trebuie să acţionăm şi la nivel extern, în parteneriat cu ţările de origine şi de tranzit, pentru a gestiona mai eficient fluxurile migratorii.
Toate părţile au de câştigat în urma acestei abordări. Dezvoltarea şi conturarea unei politici comunitare privind azilul şi migraţia depinde şi de contribuţia dvs. Sunt recunoscător Parlamentului pentru contribuţia sa pozitivă şi sunt sigur că putem colabora în mod constructiv la continuarea dezvoltării acestui important domeniu politic.
Aţi menţionat în mod deosebit situaţia insulelor Mayotte şi Lampedusa. Ar trebui să avem în vedere distincţia dintre cele două tipuri de fluxuri migratorii din aceste două cazuri. Fluxurile migratorii din insulele Lampedusa şi Mayotte pot fi caracterizate drept mixte: unii dintre resortisanţii în cauză ai ţărilor terţe au solicitat protecţie internaţională, iar alţii se încadrează în mod evident în categoria imigranţilor economici.
În privinţa primei categorii - cei care solicită protecţie internaţională - aş dori să atrag atenţia asupra existenţei unor standarde minime pentru protecţia solicitanţilor de azil, stabilite de Directiva 2003/9/CE, care a fost adoptată în 2003. Această directivă a fost transpusă deja în legislaţia naţională a statelor membre, iar Comisia trebuie să se asigure că prevederile stabilite de această directivă sunt aplicate pe deplin şi în mod corespunzător.
În decembrie 2008, Comisia a prezentat Parlamentului European şi Consiliului o propunere de modificare şi actualizare a acestei directive. Întrucât aici se aplică procedura de codecizie, Parlamentul European va fi implicat pe deplin în negocierile cu privire la această nouă propunere. În curând, Consiliul va începe să examineze această nouă propunere şi este pregătit pentru o colaborare strânsă cu dvs.
Onorabilii membri trebuie să fie conştienţi de faptul că, în cazul specific al teritoriului francez de peste mare al insulei Mayotte, nu se aplică legislaţia comunitară.
În privinţa celei de-a doua categorii - alţi resortisanţi ai ţărilor terţe care au pătruns ilegal pe teritoriul unui stat membru - autorităţile competente ale statelor membre au dreptul să îi reţină pe cei care se încadrează în această categorie înainte de adoptarea unei decizii de returnare şi/sau în vederea aplicării acesteia. Luarea în custodie publică se poate dovedi a fi singura opţiune în situaţiile în care este necesară identificarea resortisanţilor ţărilor terţe care nu au documente de călătorie.
Până acum, legislaţia şi practicile legate de luarea în custodie publică în statele membre au variat considerabil. Directiva recent adoptată a Parlamentului European şi a Consiliului privind standardele şi procedurile comune pentru returnarea resortisanţilor ţărilor terţe aflaţi în situaţie de şedere ilegală a introdus principii şi reguli specifice cu privire la luarea în custodie publică şi astfel, de mult timp se încearcă stabilirea unui cadru juridic comun în acest domeniu.
Această directivă precizează în mod clar că luarea în custodie publică în scopul îndepărtării poate fi utilizată numai atunci când nu se pot aplica măsuri mai puţin coercitive într-un caz concret şi numai din motive specifice, foarte limitate. În plus, directiva prevede că luarea în custodie publică se efectuează pentru o perioadă cât mai scurtă cu putinţă, necesită o decizie scrisă, menţionându-se motivele de fapt şi de drept şi face obiectul unui control judiciar la intervale regulate. De asemenea, trebuie subliniat că directiva prevede limite superioare clare de luare în custodie publică şi motivele pentru care - în anumite cazuri specifice limitate - se poate prelungi o perioadă de luare în custodie publică, dar nu mai mult de un termen maxim.
În privinţa condiţiilor de luare în custodie publică, directiva precizează clar că luarea în custodie publică se efectuează, în general, în centre specializate de cazare - sau, în orice caz, separat de deţinuţii obişnuiţi - şi că drepturile deţinuţilor - mai ales cei cu un statut vulnerabil, inclusiv minorii şi familiile - trebuie respectate.
În ceea ce priveşte returnarea imigranţilor ilegali, directiva recent adoptată a Parlamentului European şi a Consiliului privind standardele şi procedurile comune pentru returnarea resortisanţilor ţărilor terţe aflaţi în situaţie de şedere ilegală este deja în vigoare. Prevederile sale trebuie transpuse acum de statele membre în legislaţia naţională în termen de doi ani.
Acest cadru juridic global subliniază angajamentul nostru puternic de a garanta că resortisanţii ţărilor terţe aflaţi în custodie publică cu scopul îndepărtării sunt trataţi în mod uman şi demn şi că drepturile lor fundamentale sunt respectate pe deplin. De asemenea, prin legislaţia recent adoptată, acesta stabileşte standarde adoptate de comun acord cu privire la politica returnării.
Acest cadru nu coincide doar cu principiile pe care le-am enunţat la începutul discursului, ci, de fapt, le conferă forţă juridică. Astfel, politica noastră privind azilul şi migraţia îşi are rădăcina în statul de drept. Aceasta asigură respectarea drepturilor omului şi a demnităţii persoanelor.
Domnule preşedinte, aşa cum tocmai a subliniat dl Vondra, acum avem într-adevăr un cadru legal care începe să se afirme. Acesta şi-a făcut simţită prezenţa mai întâi prin intermediul Directivei privind repatrierea, primul document orizontal de armonizare a standardelor de repatriere din statele membre. Aceasta integrează în legislaţia comunitară prevederile aplicabile ale Convenţiei europene a drepturilor omului, iar punerea în aplicare a acesteia va permite aplicarea mecanismelor comunitare de control în vederea verificării conformităţii cu acquis-ul comunitar.
Totuşi, ştiu că unii dintre dvs. consideraţi că această directivă nu este suficientă. Însă pentru mine, aceasta constituie o resursă comunitară de control care poate fi utilizată pentru a verifica conformitatea cu acquis-ul comunitar. Bineînţeles, prin monitorizarea punerii sale în aplicare - şi voi aminti că limita de timp pentru transpunere este 24 decembrie 2010 - Comisia va asigura respectarea strictă a principiilor fundamentale în ceea ce priveşte respectarea drepturilor migranţilor şi va evalua în special impactul prevederilor cu privire la luarea în custodie publică.
Am afirmat că voi monitoriza îndeaproape transpunerea pentru a garanta că niciun stat membru nu o foloseşte drept pretext pentru a prelungi perioadele de luare în custodie publică la care aderă în prezent. Altele, care aveau o perioadă nelimitată de luare în custodie publică, vor trebui să respecte limitele de timp prevăzute de directivă.
Al doilea text pe care ne bazăm acţiunile este cel adoptat de comisari la 3 decembrie 2008 cu privire la condiţiile referitoare la locuinţă pentru solicitanţii de azil. Sper, domnule Deprez, că acest text ar putea fi examinat în viitorul apropiat de Comisia pentru libertăţi civile, justiţie şi afaceri interne pentru a progresa cu toţii în privinţa acestei noi politici în domeniul azilului.
Aş dori să subliniez că acest text cuprinde reguli clare cu privire la luarea în custodie publică, care respectă pe deplin drepturile fundamentale, limitând luarea în custodie publică la cazurile excepţionale. Bineînţeles, aici este vorba despre solicitanţii de azil. În al doilea rând, ia în considerare în mai mare măsură nevoile solicitanţilor de azil vulnerabili şi le va facilita accesul la piaţa locurilor de muncă. Astfel, acum avem un cadru legal care, desigur, trebuie pus în aplicare.
Acum voi aborda aspectele pe care Parlamentul a dorit să le discute în această dezbatere. Comisia este conştientă de situaţia dificilă cu care se confruntă autorităţile italiene în privinţa sosirilor în masă de imigranţi şi solicitanţi de azil pe coastele sudice ale acestei ţări, mai ales în Lampedusa. Până acum, Italia a putut să ofere acces la teritoriul său, salvând vieţile a numeroşi migranţi, introducând în acelaşi timp o procedură care poate fi utilizată pentru a examina cererile de azil în condiţii corespunzătoare. De asemenea, Comisia subliniază că Italia a recunoscut nevoia de protecţie internaţională în jumătate din cazurile individuale, arătând astfel că, în cadrul acestor fluxuri, există şi solicitanţi de azil pe lângă imigranţii ilegali.
Timp de mai mulţi ani, Comisia a găsit resursele financiare pentru a susţine anumite state membre, inclusiv Italia. Aceasta a fost situaţia măsurilor de urgenţă în cadrul proiectului Prezidium şi a Fondului european pentru refugiaţi. În plus, acum câteva săptămâni, Comisia a aprobat un ajutor de urgenţă de 7 milioane de euro.
Dacă Italia consideră necesar, Comisia este pregătită să examineze o nouă cerere pentru ajutor de urgenţă din bugetul pentru 2009 pentru a îmbunătăţi structurile de recepţie de la Lampedusa, în Sicilia şi pe continent, sporind astfel capacitatea autorităţilor italiene de a examina situaţiile individuale ale migranţilor în condiţii corespunzătoare. Voi merge în curând la Lampedusa, precum şi în Malta, pentru a examina situaţia pe teren.
De asemenea, ştiu că una dintre soluţiile cheie este stabilirea unui cadru solid de cooperare cu Libia, principala ţară de tranzit pentru rutele de migrare din Africa de Est. Mă bazez pe eforturile dnei Ferrero-Waldner în vederea obţinerii unui rezultat rapid ca urmare a negocierilor în curs. Aceasta este, într-adevăr, una dintre soluţii şi dacă aceste negocieri nu vor fi finalizate, va fi foarte dificil să soluţionăm toate problemele cu care ne confruntăm.
Acum voi vorbi despre Mayotte. În timp ce Directiva privind repatrierea cuprinde reguli specifice legate de condiţiile de luare în custodie publică, punând accentul în mod deosebit pe minori şi familii, aceste reglementări comunitare nu se aplică în prezent pe teritoriul insulei Mayotte. Uniunea Europeană recunoaşte teritoriul insulei Mayotte ca fiind francez, dar acesta are statutul unei ţări sau teritoriu de peste mare, şi nu al unei regiuni ultraperiferice. Astfel, legislaţia privată nu se aplică, deşi este adevărat că Franţa trebuie să ţină cont de observaţiile şi solicitările Consiliului Europei şi cred că autorităţile franceze examinează în prezent alte condiţii de recepţie în Mayotte. Având în vedere aceste lucruri, este adevărat că legislaţia europeană nu se poate aplica în mod corespunzător, întrucât legislaţia Uniunii nu este direct aplicabilă într-un teritoriu care nu este regiune ultraperiferică.
Acestea sunt observaţiile pe care am dorit să vi le împărtăşesc. Din nou, aş dori să asigur Parlamentul că acord întreaga atenţie condiţiilor de primire a imigranţilor ilegali, în special a solicitanţii de azil, aceste probleme constituind o prioritate pentru mine. De aceea voi întreprinde aceste vizite pentru a observa starea de fapt pe teren.
Subiect: Proceduri de atribuire a contractelor de achiziţii publice de lucrări, de bunuri şi de servicii în domeniul apărării şi securităţii
Pieţele europene ale armelor sunt fragmentate şi prin urmare, au suferit efecte economice adverse din anii 1990. În ultimii 20 de ani, cheltuielile privind apărarea în Europa au fost reduse la jumătate, iar vânzările, ocuparea forţei de muncă şi investiţiile legate de cercetare şi tehnologie s-au redus. Cu toate acestea, chiar şi cele mai mari state membre se confruntă cu dificultăţi în a face faţă sarcinilor financiare impuse de costul dezvoltării unor noi sisteme de arme.Reorganizarea forţelor armate de la sfârşitul războiului rece a determinat reducerea numerică a stocurilor de echipament convenţional de apărare, dar a creat şi noi cerinţe în ceea ce priveşte calitatea.
Comisia nu consideră că ţările care sunt în principal cumpărătoare, precum Portugalia, se află într-o situaţie dezavantajată deoarece ultima propunere nu reuşeşte să instituie un sistem de compensaţii prin care statele membre ar putea să garanteze veniturile industriale, de natură civilă sau militară, în domeniul achiziţiilor de echipament de apărare? Este dispusă să permită un sistem de compensaţii?
membru al Comisiei. -Acum o lună, Parlamentul a adoptat o rezoluţie cu privire la o propunere de directivă privind achiziţiile de echipament în domeniile apărării şi securităţii. Acest lucru înseamnă că propunerea a trecut cu succes de prima lectură şi va fi adoptată în curând de Consiliu.
Noua directivă reprezintă un pas important în vederea instituirii unei pieţe europene comune în domeniul apărării. Va introduce norme corecte şi transparente de achiziţii, aplicabile pe întreg teritoriul Uniunii. Acestea vor spori deschiderea pieţelor în domeniul apărării dintre statele membre, spre avantajul tuturor. Industriile europene vor obţine o piaţă internă mult mai extinsă şi vor deveni mai competitive; eficienţa forţele noastre armate va creşte, ceea ce va ajuta la ameliorarea capacităţilor de apărare ale Europei; şi nu în ultimul rând, contribuabilii vor beneficia de mai multă eficienţă în domeniul cheltuielilor publice.
Unul dintre aspectele controversate din timpul dezbaterii cu privire la directivă a fost "compensaţiile” - cu alte cuvinte, compensaţia economică pentru achiziţiile în domeniul apărării de la furnizori străini. Unele dintre statele membre au propus includerea în directivă a unui sistem de compensaţii care le va permite garantarea acestor venituri industriale legate de investiţiile în domeniul apărării.
Compensaţiile au drept scop dezvoltarea industriei statului membru care achiziţionează echipament de apărare peste hotare. Astfel, pot determina denaturarea pieţei interne şi pot implica discriminări faţă de companiile din alte state membre pe baza naţionalităţii furnizorului. Tratatul CE interzice discriminarea pe motiv de naţionalitate, iar o directivă, în calitate de legislaţie secundară, trebuie să respecte Tratatul.
Serviciul juridic al Consiliului a confirmat în avizul său din 28 octombrie 2008 că, citez, "măsurile restrictive de achiziţie concepute să promoveze industria internă nu respectă principiile generale ale Tratatului CE”. Prin urmare, compensaţiile privind achiziţiile în domeniul apărării pot fi permise numai dacă sunt necesare pentru protejarea intereselor de bază legate de securitate sau dacă sunt justificate pe baza unei exigenţe imperative de interes general. Spre deosebire de acestea, interesele economice nu sunt suficiente. Marea majoritate a statelor membre şi a Parlamentului au fost de acord cu această evaluare.
Astfel, nu a existat doar o obligaţie legală, ci şi un consens politic de a nu accepta în cadrul directivei compensaţii în scopul dezvoltării industriilor naţionale. Prin urmare, nici Comisia, în cadrul propunerii acesteia, nici co-legislatorii, şi anume Consiliul şi Parlamentul European, nu au inclus norme specifice privind compensaţiile în textul Directivei privind apărarea.
Cu toate acestea, Directiva privind apărarea oferă alternative la compensaţii. Statele membre care sunt în principal cumpărători de echipament de apărare încearcă de obicei să îşi justifice dorinţa de a obţine compensaţii fie prin nevoia de securitate a aprovizionării, fie prin necesitatea de a deschide pieţe în domeniul apărării pentru IMM-urile lor. Directiva privind achiziţiile publice în domeniul apărării va răspunde acestor preocupări. Pe de o parte, permite autorităţilor contractante să le solicite ofertanţilor obligaţii specifice pentru a îndeplini cerinţele lor legate de securitatea aprovizionării. Pe de altă parte, aceasta cuprinde prevederi cu privire la subcontractare, prin care li se poate cere ofertanţilor să îşi deschidă lanţurile de aprovizionare concurenţei din întreaga UE şi facilitează accesul IMM-urilor, deoarece acest lucru va contribui la reconcilierea intereselor legitime de securitate şi economice ale statelor membre care fac achiziţiile şi se va evita necesitatea de a recurge la compensaţii.
(PT) Îi sunt recunoscător domnului comisar pentru răspunsul complet pe care l-am primit. Cu toate acestea, aş dori să subliniez preocuparea mea, care este legată şi de situaţia de criză cu care ne confruntăm astăzi, aşa cum ştim cu toţii, precum şi de faptul că ne aflăm într-un an electoral, ceea ce poate contribui, în mare măsură, la diminuarea interesului şi la lipsa de entuziasm în acest domeniu.
Cu toate acestea, domnule comisar, am obligaţia să vă aduc la cunoştinţă faptul că nu trebuie să uităm aspectul esenţial din punctul nostru de vedere, şi anume să prevenim ca ţările cumpărătoare, precum Portugalia şi altele, să se afle în poziţie dezavantajată.
membru al Comisiei. -Sunt de acord cu aceste consecinţe politice şi mă regăsesc în faptul că ne aflăm într-un an electoral. Cu toate acestea, aşa cum ştie onorabilul membru, în cadrul acestei directive, care a trecut prin întreg procesul, au fost examinate aceste probleme şi s-a ajuns la consensul ca statele membre şi Parlamentul European să nu urmeze această cale.
Diferitele grupuri de lucru au dezbătut intens problema, însă consensul, din motivele pe care le-am subliniat în răspunsul meu oficial, a fost de a nu urma calea sugerată de onorabilul membru. Din motivele pe care le-am menţionat anterior, aş adopta o atitudine pozitivă cu privire la realizările noastre în urma acestor compromisuri, acestea fiind în interesul tuturor economiilor europene.
Aş dori să continui referindu-mă la prima parte a întrebării şi să ridic problema contractelor publice în general şi cea a licitaţiilor restrânse, despre care numeroase persoane susţin că reprezintă sau determină un raport extrem de slab între costuri şi rezultate. Poate Comisia, la un moment dat - poate nu acum - va aborda această problemă, în special în circumstanţele economice mai limitate cu care se confruntă numeroase din statele noastre membre şi va examina din nou problema contractelor şi a licitaţiilor şi, în special, a licitaţiilor restrânse.
membru al Comisiei. -Aşa cum ştie şi dna McGuinness, cu ocazia reuniunii Consiliului European din decembrie anul trecut, şefii de stat europeni au fost de acord că se poate aplica o perioadă mai scurtă pentru a obţine licitaţii în 2009 şi 2010. De fapt, aceasta coincide cu flexibilitatea oferită în directivele existente deoarece, în circumstanţele economice dificile cu care se confruntă toate economiile europene, şefii de stat s-au gândit că aceasta este calea potrivită, care este permisă în cadrul directivelor existente.
Sunt conştient de problemele pe care statele membre le-au ridicat cu privire la licitaţiile restrânse, dar noi revizuim periodic directivele în domeniul achiziţiilor publice şi mă voi asigura că observaţiile doamnei McGuinness vor fi integrate în sistem.
În lumina acţiunilor militare continue din fâşia Gaza, a recurgerii excesive şi disproporţionate la forţă de către Israel şi în lumina miilor de victime civile şi a asasinării cetăţenilor palestinieni nevinovaţi, în ce mod are de gând Comisia să-şi revizuiască relaţiile comerciale cu Israelul?
vicepreşedintele Comisiei. -Comisia a condamnat foarte hotărât violenţele din Gaza. Criza dovedeşte încă o dată că nu există o soluţie militară pentru conflictul israelo-palestinian. Numai negocierile cu angajamentul deplin al părţilor pot genera o soluţie durabilă.
Comisia salută recenta încetare a ostilităţilor din Gaza. Este esenţial ca toate părţile să facă din actuala încetare a focului o stare permanentă prin punerea în aplicare a Rezoluţiei 1860 a Consiliului de Securitate al ONU. O serie de aspecte trebuie să fie abordate fără întârziere, în special redeschiderea tuturor intrărilor şi ieşirilor din Gaza, oprirea susţinută a atacurilor cu rachete împotriva Israelului şi un mijloc eficient de a preveni contrabanda cu arme către Gaza.
Acum că se pare că ostilităţile au încetat, va fi important să reluăm cât mai repede discuţiile care vizează un proces global de pace. UE a solicitat partenerilor săi ajutorul pentru a continua procesul de pace. Prioritatea imediată a Comisiei este de a reduce suferinţele umanitare ale populaţiei din Gaza. Relaţiile comerciale dintre UE şi Israel vor continua. Izolarea, sancţiunile sau orice altă formă de boicotare ar afecta negativ discuţiile şi negocierile care au drept scop găsirea unei soluţii durabile la conflict. În plus, în timp ce sunt direcţionate asupra intereselor israeliene, acestea se vor dovedi a fi dăunătoare pentru Teritoriul Palestinian Ocupat, care depinde din punct de vedere economic de Israel, în calitate de destinaţie principală pentru exporturile sale şi pentru ocuparea forţei sale de muncă.
- Aş dori să îi mulţumesc domnului comisar pentru răspunsul său şi să salut faptul că a reiterat condamnarea acţiunilor Israelului pe care a făcut-o Comisia. Însă, domnule comisar, toate acordurile noastre comerciale conţin o clauză legată de drepturile omului. La fel ca mulţi dintre alegătorii mei, eu nu înţeleg cum, în ciuda faptului că o ţară recunoaşte că recurge la acţiuni militare disproporţionate împotriva unei populaţii civile - îşi ia în mod deliberat drept ţinte şcoli, sediile organizaţiilor internaţionale paşnice şi neutre - tot nu credem că şi-a încălcat clauzele legate de drepturile omului. Când va avea loc o încălcare a drepturilor omului dacă nu în aceste circumstanţe?
vicepreşedintele Comisiei. -Trebuie să spun că întreaga noastră politică legată de această etapă a conflictului din Israel/Palestina constă în accentul pe care îl pune Comisia pe ajutorul umanitar şi ajutorarea populaţiei din Gaza, iar toate celelalte întrebări vor fi examinate mai târziu. Politica noastră comercială nu se va schimba, iar evoluţiile ulterioare depind de circumstanţe.
Bineînţeles, ştiu că vi se pot furniza informaţii detaliate referitor la anchetele care au fost lansate cu privire la posibila încălcare a drepturilor omului şi la infracţiunile comise pe parcursul acestui conflict. Comisia urmăreşte îndeaproape aceste anchete şi, la finalizarea acestora, va lua o decizie, va urmări în continuare evoluţiile şi va lua hotărârile următoare.
Protecția minorităților naționale tradiționale, etnice și imigrante în Europa (dezbatere)
Punctul următor este dezbaterea privind întrebarea orală adresată Comisiei referitoare la protecţia minorităţilor tradiţionale naţionale, etnice şi imigrante în Europa, adresată de Csaba Sándor Tabajdi, Hannes Swoboda, Jan Marinus Wiersma, Véronique De Keyser, Katrin Saks şi Claude Moraes, în numele Grupului Socialist din Parlamentul European - B6-0005/2009).
Dle preşedinte, doamnelor şi domnilor, există mai mult de 300 de minorităţi naţionale şi etnice şi comunităţi lingvistice diferite care trăiesc pe continentul european. Dintre cetăţenii celor 27 de state membre ale UE, aproximativ 15% sunt membri ai unei minorităţi naţionale tradiţionale sau ai unei comunităţi de imigranţi. În timp ce obiectivul Uniunii Europene este păstrarea diversităţii culturale, limbile şi grupurile minoritare se confruntă cu ameninţarea extincţiei sau asimilării. Comunităţile de imigranţi în creştere constantă se confruntă cu o criză a integrării; gândiţi-vă numai la revoltele din suburbiile franceze, de la periferia Parisului, la atacurile teroriste de la Londra sau la tensiunile etnice din Ţările de Jos.
Este Uniunea Europeană credibilă când condamnă încălcarea drepturilor omului şi ale minorităţilor în ţări terţe? Factorii de decizie ai UE abordează în mod adecvat problemele minorităţilor naţionale şi etnice în ţările potenţial candidate din Balcanii de Vest, în timp ce unele state membre nu pot face acest lucru pe plan intern şi, de fapt, practicile lor sunt diametral opuse acestei politici? Cei care nu pot şi nu sunt dispuşi să abordeze aceste chestiuni, care-şi îngroapă capul în nisip, se joacă cu viitorul Europei.
Dezbaterea de astăzi a fost precedată de voci îngrijorate, anumite persoane afirmând că acest aspect este prea sensibil. Într-adevăr, această chestiune este una foarte sensibilă. Ce ar deveni Uniunea Europeană dacă am dezbate numai chestiuni care nu lezează niciun interes? Nu putem ascunde aceste probleme sub covor! Cetăţenii Europei se aşteaptă să le oferim răspunsuri veridice. La nivel local, regional, naţional şi comunitar,Uniunea Europeană trebuie să garanteze drepturile minorităţilor indigene şi tradiţionale, ale romilor, precum şi ale altor câteva milioane de persoane care au un statut de minoritar şi nu au un stat independent, cum sunt catalanii, bascii, scoţienii, bretonii, alsacienii, corsicanii, galii, minorităţile maghiare din România, Slovacia şi Serbia şi alte comunităţi naţionale.
Subsidiaritatea şi autonomia, împărţirea puterii şi luarea în comun a deciziilor sunt valori fundamentale ale Uniunii Europene. Este foarte important să se stabilească forme de luare în comun a deciziilor, autoguvernare şi autonomie pe bază de acorduri între majorităţi şi minorităţi, respectându-se în acelaşi timp suveranitatea şi integritatea teritorială a statelor membre. În ceea ce priveşte persoanele care aparţin unor minorităţi de imigranţi dintr-un stat, trebuie să-i ajutăm să se integreze cât mai deplin posibil, iar la rândul lor, minorităţile de imigranţi trebuie să arate cel mai înalt grad de respect pentru limba şi obiceiurile statului în cauză. Dacă Parlamentul European doreşte într-adevăr să devină un centru de putere, atunci trebuie să abordeze aceste chestiuni sensibile.
Dle preşedinte, doamnelor şi domnilor, dle Tabajdi, respectul pentru minorităţi este un principiu esenţial între condiţiile care trebuie îndeplinite înainte ca un nou stat să poată adera la Uniune. Criteriile de la Copenhaga vizează în mod specific candidaţii pentru aderarea la Uniune.
Respectarea drepturilor persoanelor care aparţin minorităţilor, inclusiv respectarea principiului nediscriminării este unul dintre principiile fundamentale ale Uniunii. Cu toate acestea, Uniunea nu deţine atribuţii generale în sfera protecţiei drepturilor minorităţilor. Este responsabilitatea autorităţilor naţionale să asigure această protecţie, în conformitate cu acordurile lor constituţionale şi angajamentele internaţionale.
În plus, aspectul organizării instituţionale sau al autonomiei minorităţilor intră în atribuţiile statelor membre. În mod similar, fiecare stat membru poate decide să semneze sau să ratifice Convenţia-cadru pentru protecţia minorităţilor naţionale şi Carta europeană a limbilor regionale sau minoritare, care constituie două instrumente majore introduse de Consiliul Europei.
Prin urmare, Uniunea nu are atribuţii să adopte, astfel cum sugerează întrebarea, standarde de stabilire a unei legislaţii generale pentru protecţia minorităţilor şi mecanisme de inspecţie. Cu toate acestea, Uniunea poate adopta măsuri privind unele aspecte din sfera atribuţiilor sale, cu efect pozitiv asupra situaţiei persoanelor care aparţin minorităţilor.
De exemplu, Comisia urmăreşte o politică de combatere a discriminării pe criterii de rasă, origine etnică sau religie. Acest lucru va asigura punerea în aplicare a unei legislaţii comunitare în domeniu şi punerea în aplicare a directivei care completează această legislaţie.
Adoptarea Deciziei-cadru privind lupta împotriva rasismului şi a xenofobiei la 28 noiembrie reprezintă un exemplu suplimentar. Prin intermediul acestei decizii-cadru, Uniunea contribuie la îmbunătăţirea situaţiei persoanelor din cadrul minorităţilor, atunci când acestea suferă de pe urma anumitor tipuri de comportament. Uniunea a luat măsuri, de asemenea, cu privire la situaţia minorităţii rome.
Integrarea imigranţilor este un o problemă importantă şi în creştere pentru statele membre ale Uniunii Europene. În 2005, Comisia a înaintat un Program comun pentru integrare, care constituie directiva-cadru pentru o abordare comună a integrării în Uniunea Europeană. În plus, Uniunea a alocat un buget de 825 milioane EUR pentru perioada 2007-2013, pentru punerea în aplicare a Fondului european pentru integrarea resortisanţilor ţărilor terţe.
În 2009 vor apărea trei noi iniţiative din partea Comisiei: cea de-a treia ediţie a Manualului privind integrarea, Forumul european privind integrarea, care va implica în continuare societatea civilă în realizarea scopului activităţii noastre şi un site privind integrarea, care va funcţiona ca portal unic pentru informare privind integrarea şi va promova schimbul de bune practici între părţi interesate din domeniul integrării.
Rolul Uniunii Europene în domeniul multilingvismului nu este de a înlocui acţiunea statelor membre, ci mai degrabă de sprijini şi completa această acţiune. Politica Comisiei Europene privind multilingvismul include limbile regionale, precum şi limbile vorbite de minorităţi.
Respectarea diversităţii lingvistice şi culturale este unul dintre elementele esenţiale ale Uniunii Europene. Respectarea diversităţii lingvistice şi culturale face acum parte din Carta drepturilor fundamentale a Uniunii Europene, care prevede la articolul 22: "Uniunea respectă diversitatea culturală, religioasă şi lingvistică”.
Cea mai recentă comunicare a Comisiei, adoptată în septembrie 2008, stipulează, de asemenea, că fiecare din multitudinea de limbi, vorbită fie la nivel naţional, regional, fie de către minorităţi sau imigranţi, aduce ceva în plus la cultura noastră comună. Instrumentele principale aflate la dispoziţia Uniunii în acest domeniu sunt programele de finanţare, în special Programul de învăţare de-a lungul vieţii 2007-2013.
În cele din urmă, Agenţia pentru Drepturi Fundamentale a Uniunii Europene este un instrument foarte valoros, pe care îl utilizăm pentru a culege date utile pentru dezvoltarea şi punerea în aplicare a tuturor instrumentelor şi a acestor politici comunitare. Ca urmare a solicitării Parlamentului European adresate Agenţiei pentru Drepturi Fundamentale, care, vă reamintesc, are sediul la Viena, programul de activitate pentru 2009 al agenţiei include elaborarea unui raport comparativ privind situaţia referitoare la discriminarea pe criterii etnice şi rasiale în Uniunea Europeană. Acesta ne va permite să actualizăm raportul privind rasismul, care a abordat anul 2007.
Aceasta este ceea ce vă pot aduce la cunoştinţă. Cu alte cuvinte, nu avem baza legală pentru organizarea protecţiei minorităţilor. Acest aspect intră în atribuţiile statelor membre, cu toate că Uniunea trebuie să evite, evident, orice discriminare faţă de cetăţenii care aparţin unei minorităţi.
în numele Grupului PPE-DE. - (LV) Vă mulţumesc, dle preşedinte. Dl Tabajdi şi-a asumat o sarcină grea - aceea de a încerca să definească şi să clasifice comunităţi de persoane care s-au format în diferite moduri istorice şi care, în număr mai mare sau mai mic, trăiesc în state care, în esenţă, au o origine etnică sau lingvistică diferită. După cum ştim, de-a lungul secolelor, în Europa, frontierele şi numele ţărilor s-au schimbat adesea, atât ca rezultat al războaielor, cât şi atunci când statele s-au unit sau s-au divizat, când s-au format sau s-au prăbuşit imperii şi, adesea, când oamenii, fără a-şi schimba locul în care trăiau, au devenit supuşii unui rege diferit sau rezidenţi ai unei ţări diferite. Similar, migraţia a avut loc atât la nivel individual, cât şi prin deplasarea unor întregi comunităţi etnice. Noi am moştenit rezultatele acestora. Fără îndoială, în prezent orice persoană rezidentă în Uniunea Europeană merită o viaţă demnă de o fiinţă umană, precum şi şanse egale. Ce putem numi astăzi cu adevărat minoritate, în sensul atribuit în prezent, iar statele pot cădea de acord şi pot elabora criterii uniforme? Acest lucru este important, având în vedere că în prezent se conturează o nouă migraţie: atât migraţia internă din cadrul Uniunii Europene, cât şi migraţia din ţări din afara UE. Se pare că în primul rând această problemă trebuie abordată de toţi specialiştii, cercetătorii, etnografii şi lingviştii, iar apoi probabil că politicienii pot avea ultimul cuvânt. În cazul în care politicienii demarează lucrurile, vom fi imediat martorii subiectivismului şi egoismului politic, mai ales că se apropie alegerile. Vă mulţumesc.
în numele Grupului PSE. - (HU) Dle preşedinte, dle comisar, doamnelor şi domnilor, peste 45 de milioane de persoane aparţinând unui număr de 57 de minorităţi diferite trăiesc în Uniunea Europeană şi în alte ţări europene. În prezent, când fantoma rasismului bântuie Europa, când şovinismul majorităţii din statele naţionale este vizibil în creştere, atingând dimensiuni de neconceput în Europa Centrală şi de Est, nu mai putem ascunde sub covor politicile privind minorităţile. După cum am aflat - de asemenea, de la dl comisar - UE nu deţine încă un ansamblu de reglementări privind protecţia identităţii minorităţilor, care să se aplice în toate statele membre. Problema minorităţilor intră în atribuţiile statelor membre şi, prin urmare, aceste comunităţi trebuie, în cea mai mare parte, să fie mulţumite cu ceea ce pot negocia cu propriile guverne. Numărul total de cetăţeni din statele membre din Europa Centrală şi de Est care aparţin diferitelor comunităţi minoritare naţionale este în mod semnificativ mai mare decât în Europa de Vest, iar problemele acestora sunt, de asemenea, mai complexe. Pentru ca nu numai minorităţile naţionale, ci orice persoană care aparţine unor naţiuni efectiv minoritare în UE să se simtă ca acasă în Europa, legislaţia europeană trebuie să creeze cadrul legal prin norme juridice cuprinzătoare pentru protecţia minorităţilor.
Trebuie să creăm un tip de structuri politice care să nu vizeze exclusivitatea, ci care să împartă domeniile de responsabilitate. Pe măsură ce acest model va deveni realitate în întreaga Uniune Europeană, minorităţile naţionale vor avea un statut mai bun şi vor obţine şanse noi privind protecţia limbii şi culturii lor. În această privinţă, ratificarea Tratatului de la Lisabona are o importanţă covârşitoare, având în vedere că două dintre articolele acestuia, mulţumită activităţii guvernului maghiar, includ drepturile persoanelor care aparţin minorităţilor. Acceptarea tratatului ar constitui un mare pas înainte în istoria Uniunii Europene. Criza economică din prezent nu avantajează minorităţile, deoarece alimentează conflicte şi stă la baza demagogiei de extremă dreapta. Europa nu-şi poate permite, mai ales în acest moment, să nu asculte vocile minorităţilor. Nu poate abandona minorităţile pe timp de criză.
în numele Grupului ALDE. - (SV) Este foarte binevenită dezbaterea la nivel european cu privire la situaţia diferitelor grupuri minoritare. O opinie comună privind drepturile şi obligaţiile care ar trebui să se aplice minorităţilor naţionale, etnice sau lingvistice, imigranţilor şi persoanelor apatride ar aduce beneficii acestor grupuri şi întregii Uniuni Europene, în multe moduri. Aproape o zecime dintre cetăţenii UE aparţin unei minorităţi naţionale, lingvistice sau etnice. O parte, asemeni mie, în calitate de finlandez vorbitor de suedeză, este tratată bine. Alţii sunt discriminaţi sau dezavuaţi. Este important ca minorităţile naţionale istorice să se poată vedea ca membri deplini ai Uniunii. UE are nevoie de sprijinul minorităţilor sale şi nu trebuie să neglijeze acordarea şansei de a participa activ la luarea deciziilor şi la efortul de a asigura un viitor comun sigur şi armonios.
Este clar că nu se pot aplica aceleaşi reguli minorităţilor naţionale ca cele pentru minorităţile de imigranţi. Imigranţii necesită sprijin special, care să-i ajute să se integreze în noile lor ţări. Apatrizii reprezintă o chestiune separată şi trebuie încurajaţi prin toate mijloacele disponibile să solicite cetăţenie în ţara lor gazdă.
De asemenea, UE are nevoie de o opinie comună privind problemele minorităţilor, pentru a se putea apăra şi a apăra statele membre împotriva presiunilor şi provocărilor externe, în care drepturile minorităţilor sunt utilizate ca arme pentru a semăna dezbinare şi a crea confuzie. Implicarea şi propaganda Rusiei în Estonia şi Letonia, de exemplu, reprezintă un exemplu care dă de gândit. Nu trebuie să punem arme în mâinile celor care vor să ne facă rău.
Europa are nevoie de un forum reprezentativ pentru minorităţi, care să funcţioneze ca organism consultativ cu privire la aspectele abordate de Parlamentul European şi Consiliul Europei. Ar fi, de asemenea, important ca acestei comisii parlamentare să i se acorde responsabilitate explicită pentru aspecte referitoare la minorităţi. Parlamentul ar trebui să aprobe o declaraţie privind drepturile minorităţilor.
În cele din urmă, aş dori să adresez o întrebare specifică: Este pregătită Comisia să-şi asume responsabilitatea pentru iniţierea unei dezbateri europene cu privire la minorităţi şi să promoveze activ tratamentul echitabil al minorităţilor din Uniune, nu numai diversitatea lingvistică, care este utilizată adesea ca mod de a ignora grupurile minoritare? (Aplauze)
Dle preşedinte, dle comisar, unele grupuri minoritare au fost prezente în statele membre de secole, în timp ce altele au sosit relativ recent.
Romii sunt unul dintre grupurile minoritare tradiţionale care au fost prezente în ţările Uniunii practic de când există înregistrări. Regret să spun că în ţara mea, Polonia, deşi romii nu sunt discriminaţi, gradul de integrare a acestora lasă mult de dorit. Şi ei împărtăşesc acest punct de vedere. Consider că romii necesită mai mult sprijin din partea statului. În special, au nevoie de asistenţă în domeniul formării profesionale şi al educaţiei, în general.
Statele membre ar trebui să deţină rolul principal cu privire la integrarea acestui grup minoritar şi a altora. Cu toate acestea, o legislaţie comună a Uniunii ne-ar fi de ajutor în acest scop. Mă gândesc în special la definirea drepturilor şi responsabilităţilor noilor sosiţi din state islamice, care întâmpină dificultăţi să se integreze în Europa.
Drept de vot pentru persoanele care nu au cetăţenia Letoniei la alegerile locale (dezbatere)
Următorul punct este dezbaterea privind întrebarea orală adresată Comisiei, privind dreptul de vot pentru persoanele care nu au cetăţenia Letoniei la alegerile locale, adresată de David Hammerstein, în numele Grupului Verzilor/Alianţa Liberă Europeană, Alexandra Dobolyi, în numele Grupului Socialist din Parlamentul European, Willy Meyer Pleite, în numele Grupului Confederal al Stângii Unite Europene/Stânga Verde Nordică şi Marian Harkin, în numele Grupului Alianţa Liberalilor şi Democraţilor pentru Europa - B6-0007/2009).
Dle preşedinte, există un stat membru al Uniunii Europene care utilizează conceptul de "non-cetăţeni” pentru a desemna sute de mii de persoane care trăiesc în ţara respectivă. Marea lor majoritate s-au născut în acea ţară, lucrează în acea ţară dar, cu toate acestea, sunt calificaţi drept "non-cetăţeni”. Aceasta este o aberaţie în Uniunea Europeană.
Aceasta este o aberaţie deoarece Uniunea Europeană se bazează pe conceptul de nediscriminare, pe principiul egalităţii, care în prezent este negat în acea ţară: nu recunoaşte drepturile acelor persoane şi supune un grup discriminării istorice pur şi simplu pe baza originii etnice.Acest lucru nu este acceptabil.
Am examinat cazurile specifice în cadrul Comisiei pentru petiţii. Primul caz a fost cel al unui bărbat care a venit şi a spus "prima dată când am putut vota a fost în timpul studenţiei mele din Germania. Am putut vota în cadrul alegerilor locale germane, dar nu am putut face acest lucru în propria mea ţară, deoarece aceasta nu mă recunoaşte. Nu am alt paşaport. Nu am altă ţară. Am doar această ţară şi nu pot vota.” Acest lucru este o aberaţie.
Am întâlnit un alt caz în Comisia pentru petiţii privind un bărbat care a trecut examenul de limbă din Letonia, care cunoaşte toate legile şi căruia, cu toate acestea, nu i se acordă cetăţenia, deoarece statul consideră că - şi repet ce ne-a spus ambasadorul - "acest om nu este loial statului”. Cum este posibil acest lucru? Cum este posibil ca această situaţie să afecteze 20-25% din populaţia unui stat membru din cadrul Uniunii Europene?
Solicităm respectarea drepturilor fundamentale ale persoanelor şi sensibilizarea tuturor privind această situaţie, dat fiind faptul că unele ţări au aderat la Uniunea Europeană fără a îndeplini criteriile de la Copenhaga. De asemenea, solicităm să se exercite presiuni asupra Comisiei, deoarece, până în prezent, Comisia Europeană a dat dovadă doar de slăbiciune şi de o lipsă totală de interes sau preocupare.
autor. -Dle preşedinte, este trist să constatăm că în zilele noastre, după aproape cinci ani de la extindere, există puţine dovezi că Letonia a demonstrat respect pentru cea mai mare minoritate a sa. Recomandările Parlamentului European şi ale altor nenumărate organizaţii instituţionale au fost complet ignorate.
O mare parte a populaţiei letone a fost îndepărtată de stat şi de instituţiile sale. Nu este de mirare că rata de naturalizare este redusă. Să transformi oamenii în străini şi să le emiţi un paşaport străin nu le inspiră sentimentul de a fi asociaţi cu statul. Aceştia nu sunt implicaţi. Nu iau decizii. Nu votează, nici măcar în acele oraşe în care ei reprezintă până la 40% din populaţie şi unde deciziile politice le afectează în mod direct viaţa.
Este această situaţie bună sau rea pentru Uniunea Europeană? Aceasta este întrebarea pentru Comisie şi pentru Consiliu. Democraţia nu poate prospera fără societatea civilă şi nu există societate civilă fără implicare. Participarea începe la nivelul comunităţii locale.
Aceşti oameni s-au născut în respectiva ţară sau şi-au petrecut o mare parte a vieţii lor acolo şi vorbim despre mai mult de 15% din populaţia Letoniei sau despre aproximativ 372 000 de persoane. UE trebuie să ia măsuri în numele lor. De ce nu ia Comisia măsuri în această privinţă? Cetăţenii altor state membre ale UE care locuiesc în Letonia pot vota şi pot participa la alegerile municipale şi europarlamentare, dar sute de mii de persoane care s-au născut în respectiva ţară sau care şi-au petrecut marea majoritate a vieţii lor acolo nu se bucură de acest drept.
Doresc să întreb Comisia şi Consiliul ce au întreprins pentru a aborda această problemă împreună cu autorităţile letone şi să solicit acestora să ia masuri în consecinţă, fără întârziere.
Dle preşedinte, grupul meu, Grupul Confederal al Stângii Unite Europene/Stânga Verde Nordică, nu a ezitat să adreseze Comisiei această întrebare orală când, în timpul mai multor sesiuni ale Comisiei pentru petiţii, am devenit conştienţi de situaţia în care se află mulţi dintre cetăţenii Letoniei.
Membri ai Comisiei, dle comisar, este inacceptabil să constatăm cazuri de segregare a cetăţenilor în Uniunea Europeană a secolului al XXI-lea. Acest lucru nu este în armonie cu Uniunea Europeană, cu principiile sau valorile acesteia. Într-un stat care face parte din Uniunea Europeană din 2004, cu o populaţie de aproape 2,5 milioane de locuitori, este în vigoare o lege care împiedică jumătate de milion de persoane, pur şi simplu, să-şi exercite drepturile lor de cetăţeni.
Aceste persoane sunt numite non-cetăţeni. Au un paşaport de culoare neagră şi din acel motiv ei sunt numiţi "negri” sau "vinete”. Sunt numiţi astfel chiar de administraţie, de stat, de guvern şi aceştia sunt cetăţenii care nu se bucură de dreptul lor legitim de a putea vota sau de a putea fi aleşi.
Considerăm că, prin urmare, Comisia Europeană ar trebuie să exercite o presiune considerabilă asupra guvernului pentru a împiedica nerespectarea de către acesta a numeroasele recomandări făcute de diferite instituţii, cum ar fi Comisia Naţiunilor Unite pentru drepturile omului, Comisia Naţiunilor Unite pentru eliminarea discriminării rasiale, Adunarea Parlamentară a Consiliului Europei, Consiliul Congresului autorităţilor locale şi regionale din Europa, Comisarul pentru drepturile omului al Consiliului Europei şi recomandări făcute chiar de acest Parlament în cadrul dezbaterii privind aderarea Letoniei, Rezoluţia din 11 martie, în care s-a stipulat clar că trebuie găsită o soluţie reală pentru problema segregării şi pentru problema acelor cetăţeni cărora li se cere să dovedească că s-au născut înainte de 1940. Acest lucru este, pur şi simplu inacceptabil.
Nu consider că ar trebui tolerat. Nu putem coexista în Uniunea Europeană în timp ce această situaţie continuă şi, prin urmare, considerăm că este foarte important ca autorităţile Uniunii Europene, Comisia şi noi toţi să prezentăm propuneri în acelaşi spirit pentru a pune capăt acestei situaţii.
În acest scop, grupul nostru aşteaptă propuneri concrete din partea Comisiei privind aspectele ridicate în aceste dezbateri. În ceea ce priveşte limba, suntem preocupaţi, de asemenea, de faptul că, potrivit noilor reglementări - şi au existat demonstraţii studenţeşti anul trecut - 60% din planul de învăţământ trebuie predat în limba letonă, drept urmare, creând o discriminare clară împotriva limbii ruse.
Parcă îmi amintesc că în timpul dictaturii lui Franco din ţara mea de origine, Spania, s-a interzis vorbirea limbii basce, catalane sau galiciene. Acele limbi au fost pur şi simplu interzise. Astăzi realitatea este că ele sunt co-oficiale. Cred că aceasta este o situaţie care ar trebui, de asemenea, să fie pusă în aplicare astfel încât, în cele din urmă, niciun cetăţean al Uniunii Europene să nu fie împiedicat să se exprime în limba sa maternă, în propria sa limbă, care ar trebui să aibă un statut oficial egal cu al oricărei alte limbi care poate fi folosită în acel stat.
Prin urmare, invit Comisia să acţioneze dinamic o dată pentru totdeauna astfel încât să împiedice segregarea care are loc într-o ţară membră a Uniunii Europene.
Dle preşedinte, în cadrul unei moţiuni de ordine, membrii aceste Camere vor avea puncte diferite de vedere asupra chestiunii dezbătute, dar dumneavoastră, în calitate de preşedinte, aveţi dreptul şi chiar datoria de a sfătui colegii în ceea ce priveşte modul de exprimare a acestor opinii pe care au dreptul să le exprime.
Cred că ultima afirmaţie a conţinut elemente care erau foarte aproape de a fi calomniatoare la adresa unui guvern al Uniunii Europene. Obiectez la adresa acestui lucru. Consider că, dacă ne uităm la Regulamentul nostru de procedură, conduita corespunzătoare pentru dezbateri în această Cameră nu permite membrilor utilizarea unui limbaj ca cel la care tocmai am asistat.
Deoarece nu am interpretat cuvântul deputatului în maniera pe care tocmai aţi susţinut-o, nu am apelat la competenţele care îmi sunt conferite conform Regulamentului de procedură.
(ES) Dle preşedinte, dat fiind faptul că am fost menţionat, susţin fiecare cuvânt din cele pe care le-am adresat.
Dle preşedinte, a fost dat exemplul Spaniei, dar, de fapt, statul spaniol este cel care a abordat efectiv problema.
Comisia este conştientă de circumstanţele specifice în care se află minoritatea vorbitoare de limbă rusă din Letonia. S-au făcut mari eforturi ca parte a strategiei de pre-aderare pentru a promova naturalizarea şi integrarea acestor persoane, în conformitate cu recomandările Organizaţiei pentru Securitate şi Cooperare în Europa şi ale Consiliului Europei.
Comisia a subliniat în mod repetat faptul că toate părţile implicate, inclusiv minorităţile însele, trebuie să contribuie la acest proces complex şi să vină cu soluţii.
În ceea ce priveşte problema specifică a participării persoanelor care nu sunt cetăţeni letoni la alegerile locale, tot ceea garantează Tratatul de instituire a Comunităţilor Europene, în ceea ce priveşte drepturile electorale, este participarea cetăţenilor UE la alegerile europene sau municipale din statul lor membru de reşedinţă, chiar dacă aceştia nu sunt resortisanţi ai acelui stat.
Participarea la alegeri a persoanelor care nu sunt cetăţeni ai unei ţări a UE şi, prin urmare, nu sunt cetăţeni ai UE, nu este un aspect guvernat de dreptul comunitar.
Prin urmare, Comisia nu poate purta discuţii cu Letonia cu privire la problema participării acestor persoane la alegerile locale. Decizia privind astfel de probleme depinde de statele membre.
- "2050: viitorul începe azi - recomandări pentru o viitoare politică integrată pentru protecția mediului în UE” (dezbatere)
Următorul subiect este raportul (A60495/2008) întocmit de domnul Florenz în numele Comisiei temporare pentru schimbările climatice din 2050: viitorul începe astăzi - recomandări pentru o viitoare politică integrată privind schimbările climatice în UE.
raportor (DE) Domnule Preşedinte, doamnelor şi domnilor, în primul rând aş dori să îi salut în special pe colegii mei membri care au lucrat preţ de mai multe luni la acest raport privind clima. Vă sunt foarte recunoscător pentru modul corect şi cooperant în care aţi lucrat împreună cu mine la întocmirea acestui raport.
Dezbaterea într-un comitet pe orizontală a fost ceva nou. Nu am purtat discuţii cu grupuri de experţi, ci doar cu persoane din sectorul transportului şi, aşa cum se cuvenea, cu persoane din sectorul economic şi bineînţeles cu persoane din sectorul energetic. De-a lungul acestui proces, a fost evident că primele ore şi zile ale dezbaterii au fost oarecum mai dure datorită noutăţii acestui subiect. Profit de acest prilej pentru a mulţumi încă o dată Preşedintelui şi bunului meu prieten, dl. Sacconi, care a prezidat de o manieră excelentă şi corectă.
Realizarea pe care am remarcat-o până în prezent, este în special aceea că această cooperare pe orizontală aduce cu sine o mare oportunitate, iar pentru următoarea structură a Parlamentului ar trebui să ne asigurăm că există o mai bună comunicare interpersonală şi că nu avem doar grupuri care se contrazic reciproc.
Acesta a fost principalul avantaj al acestei comisii. Am invitat experţi de mare clasă, cum ar fi câştigătorul Premiului Nobel pentru pace, Rajendra Pachauri şi experţi în ştiinţe, cercetare şi, desigur, în politică. Astăzi avem în sfârşit un rezultat palpabil care ne demonstrează că raportul s-a dovedit a fi pozitiv.
Este binecunoscut faptul că interdicţiile, sancţiunile şi renunţările duc la reuşite nesemnificative. În schimb, trebuie să încurajăm schimbările de opinie, precum şi inovarea şi motivarea. Scopul nostru trebuie să fie acela ca inginerii Europei să se trezească în fiecare dimineaţă cu plăcerea de a încerca să construiască maşini care să funcţioneze mai eficient în aşa fel încât materiile prime din lumea copiilor noştri să fie utilizate în mod considerabil mai bine şi mai eficient.
Raportul este de asemenea onest. Am afirmat că nu avem arme avansate. Nu există niciun buton pe care să-l apăsăm la Bruxelles, în Bali sau în Polonia în decembrie; în schimb, avem o multitudine de măsuri. Şi exact în acest lucru constă oportunitatea: oportunitatea de a face oamenii să înţeleagă că ei înşişi sunt responsabili de o treime din această schimbare climatică, de exemplu, ca o consecinţă a faptului că îşi încălzesc locuinţele. Noi toţi purtăm responsabilitatea ca cetăţeni pentru o treime, inclusiv ca o consecinţă a mobilităţii şi a tot ce implică aceasta, în vreme ce industria este responsabilă de asemenea de o treime. Raportul ne este prin urmare adresat tuturor. Aceasta este partea cea mai bună a lui. Nu trebuie căutat un personaj negativ; suntem cu toţii îndemnaţi să participăm la discuţii inovatoare. Acest aspect mă mulţumeşte în special.
Este clar de asemenea că raportul este echilibrat şi aş dori să subliniez încă o dată acest lucru, deoarece nu reprezintă programele niciunui partid. Şi nici nu denigrează vreun domeniu. În schimb, precizăm că în anumite domenii prezintă mai multe oportunităţi, în vreme ce în alte domenii, mai puţine. Din acest motiv, raportul arată de asemenea că scopul său final este acela de a arăta calea şi de a ghida ulterior- în special în Europa, deoarece în Europa există un număr ridicat de tehnologii de mediu, comparabil ca volum cu industria de automobile europeană. Acest număr va creşte şi trebuie să lucrăm în această direcţie pentru a aduce inovații.
Tocmai spuneam că ar trebui să ne implicăm cetăţenii în aşa fel încât să poată interveni în propriile lor case. În acest sens, politicile locale, camerele de comerţ şi industrie şi asociaţiile profesionale pot conduce la rezultate considerabile în ceea ce priveşte motivarea şi furnizarea de informaţii.
Daţi-mi voie să concluzionez prin a vă aminti că numeroasele beneficii pe care le-am demonstrat în prezentul raport ar trebui să ne facă să înţelegem că oportunităţile constau în inovare şi nu în recesiune. Dacă înţelegem acest lucru, înseamnă că a meritat să ne asumăm această sarcină.
Vă mulţumesc foarte mult pentru efortul pe care l-aţi depus domnule Florenz şi pentru raport.
Preşedintele în exerciţiu al Consiliului. -Domnule Preşedinte, este o plăcere să mă aflu aici şi să vă împărtăşesc câteva gânduri referitoare la acest an important care urmează. În primul rând, daţi-mi voie să felicit Comisia temporară pentru schimbări climatice pentru toată munca pe care a depus-o încă de la înfiinţare din aprilie 2007: dezbateri, conferinţe, rapoarte, rezoluţii, schimburi de opinii cu terţe persoane. Eforturile sale neobosite au contribuit enorm la conturarea poziţiei UE cu privire la schimbările climatice.
Ultima rezoluţie, "2050: viitorul începe astăzi - recomandări pentru o viitoare politică integrată pentru protecţia mediului în UE”, care a fost adoptată de Comisia temporară pentru schimbări climatice la 2 decembrie 2008 şi pe care o veţi adopta prin această perioadă de sesiune, va asigura din nou o bază extrem de utilă în contextul discutării opţiunilor pentru un acord de climat post-2012 şi pentru aprofundarea politicilor UE privind climatul.
După cum ştiţi, lucrările de pe durata Preşedinţiei se vor concentra pe procesul internaţional de negociere. Legat de acest aspect, astăzi voi părăsi Strasburgul şi voi zbura către Delhi pentru a purta discuţii cu guvernul indian şi cu reprezentanţii Indiei. Peste două săptămâni va avea loc o întâlnire UE-Africa în Nairobi, Kenia, şi am contactat deja administraţia americană, lucru pe care îl voi menţiona în cele ce urmează.
Prin adoptarea pachetului legislativ privind climatul şi mediul la sfârşitul anului 2008, UE trimite un semnal politic foarte puternic tuturor partenerilor noştri din lume. Prin adoptarea acestui pachet peste câteva luni, UE va demonstra că angajamentul său, cât şi poziţia de lider în lupta globală împotriva schimbărilor climatice, sunt la fel de puternice ca întotdeauna. Într-adevăr, UE va fi prima regiune din lume care se va angaja unilateral pentru reducerea cu 20% a emisiilor de gaze cu efect de seră până în 2020.
După cum ştiţi, începând cu 2013, pachetul climatic şi energetic permite reforma UE-ETS (Schema de comercializare a emisiilor Uniunii Europene), stabileşte limitele emisiilor în afara Schemei emisiunilor Uniunii Europene, stimulează captarea şi depozitarea tehnologică de dioxid de carbon şi susţine creşterea desfăşurarea de produse regenerabile.
În ceea ce priveşte ETS, se va stabili un singur plafon UE cu traiectorie liniară descendentă, se va introduce treptat licitaţia ca metodă de alocare a indemnizaţiilor şi de raportare a monitorizării, iar verificările vor fi intensificate. Însă desigur, UE a afirmat în repetate rânduri că nu va cădea la înţelegere pentru 20% - dorim să obţinem 30% - şi, prin urmare, sperăm să avem un acord global ambiţios şi cuprinzător la Copenhaga.
Până la conferinţa de la Copenhaga mai sunt doar 10 luni. La conferinţa privind climatul care a avut loc la Poznan în decembrie 2008, s-a convenit asupra unui program de lucru pentru 2009, cu paşi bine stabiliţi către Copenhaga. Decizia de la Poznan privind operaţionalizarea Fondului de adaptare reprezintă un important pas înainte în negocierile privind blocul de construire a finanţării - unul dintre elementele cheie al oricărui acord global cuprinzător.
De asemenea, masa rotundă ministerială de la Poznan a confirmat voinţa comună atât a statelor dezvoltate, cât şi a statelor în curs de dezvoltare, de a găsi un răspuns eficient convenit la nivel global pentru schimbările climatice periculoase pentru perioada post-2012. Acesta presupune continuarea eforturilor de mitigare, acţiuni de adaptare şi mijloace financiare şi tehnologice care să facă un astfel de răspuns operaţional.
Poznan a transmis de asemenea mesajul că actuala criză financiară nu trebuie percepută drept un obstacol în continuarea acţiunilor referitoare la schimbările de climat, ci, din contră, drept o oportunitate în plus de a atinge o transformare profundă a sistemului nostru economic şi de tranziţie fermă către o economie cu emisii reduse.
Preşedinţia Cehiei intenţionează să fructifice astfel de realizări importante şi să continue eforturile la nivel internaţional către succesul acordului de la Copenhaga din decembrie 2009.
La 2 martie 2009, Consiliul de mediu, mai apoi Consiliul ECOFIN şi Consiliul European din primăvară, vor constitui primele oportunităţi pentru continuarea elaborării poziţiei UE în acest sens, pe baza comunicării Comisiei pentru atingerea unui acord cuprinzător la Copenhaga privind schimbările climatice, pe care l-am primit cu o săptămână în urmă şi datorită contribuţiei dumneavoastră.
Pe lângă viziunea împărtăşită privind acţiunea pe termen lung pentru tehnologia de mitigare şi adaptare, identificarea mijloacelor corespunzătoare de finanţare eficientă a politicilor pe termen lung privind climatul, vor fi esenţiale pentru viitoarele deliberări ale UE. În acest context, nu pot decât să reiterez apelul Comisiei pentru schimbări climatice la adresa Comisiei şi a statelor membre de a adopta, la nivel bilateral în negocierile pentru acordul post-2012, rolul de mediator între poziţiile statelor dezvoltate, pentru a asigura succesul negocierilor privind climatul prin intermediul unui echilibru de interese ce îi implică pe toţi marii emitenţi de gaze cu efect de seră”.
UE continuă de asemenea să se angajeze în cooptarea activă a principalilor parteneri de negociere şi a principalelor economii emergente, dar şi cu noua Administraţie a Statelor Unite. Am discutat telefonic cu Carol Browner, asistentul preşedintelui pentru schimbările energetice şi climatice. I-am făcut o propunere preliminară pentru o întâlnire la nivel înalt cu reprezentanţii Statelor Unite şi cu Comisia UE - Comisarul Dimas - Preşedinţia Cehiei şi viitoarea Preşedinţie suedeză (adică Troika) la începutul lui martie, probabil la 2 sau 6 martie.
Am afirmat că UE ar dori să colaboreze cât mai îndeaproape posibil cu Statele Unite referitor la evoluţia şi înlănţuirea pieţelor cu emisii. Înţelegem că membrul Congresului, dl Waxman a precizat că va încerca să implementeze legislaţia privind sistemul plafon şi comercializare prin comitetul său la sfârşitul lunii mai. Acesta este un răspuns foarte încurajator din partea Statelor Unite ca reacţie la activităţile Uniunii Europene.
Contăm de asemenea pe Parlamentul European pentru asigura că vocea UE este mai bine auzită şi apreciem foarte mult eforturile susţinute pe care le-aţi depus în trecut. Nu pot decât să vă încurajez să continuaţi pe această cale şi vă doresc succes în acest nou an.
comisar. -(EL) Domnule Preşedinte, onoraţi membri ai Parlamentului European, raportul final al Comisiei temporare pentru schimbări climatice al cărui raportor este domnul Florenz, are ţeluri ambiţioase şi acoperă un spectru larg de aspecte ce confirmă astfel importanţa considerabilă pe care Parlamentul European o acordă problemei schimbărilor de climat. Aş dori să felicit Comisia temporară pentru schimbări climatice şi în special pe raportorul Florenz, pentru activitatea excepţională.
Anul trecut, prioritatea noastră a fost pachetul de măsuri privind schimbările climatice şi energetice. Eforturile noastre au fost răsplătite şi astăzi ne putem mândri cu acest pachet foarte important de acte legislative. Anul acesta ne vom concentra în cadrul Uniunii Europene, în special asupra pregătirii măsurilor de implementare a acestui pachet. La nivel internaţional, prioritatea noastră vor fi negocierile asupra schimbărilor climatice, care se vor intensifica înaintea conferinţei Naţiunilor Unite de la Copenhaga şi, aşa cum aminteam, președinția Cehiei acordă o deosebită importanţă acestor negocieri, motiv pentru care a planificat o serie de întâlniri şi negocieri bilaterale şi multilaterale. Raportul dumneavoastră survine astfel la momentul oportun. Înainte de Copenhaga trebuie să ne adunăm toate forţele şi să cooperăm în aşa fel încât, ţinând cont de rolul special al Europei, să obţinem cel mai bun rezultat posibil.
Sunt încântat că raportul dumneavoastră, conform analizei Comisiei, subliniază că criza economică şi financiară nu ar trebui folosită ca o scuză pentru amânarea acţiunilor referitoare la schimbările climatice. Suntem de acord de asemenea că luarea de măsuri pentru soluţionarea schimbărilor climatice face parte din soluţia la criza economică pe care o traversăm astăzi.
- (SV) Acum sper că toţi membrii Parlamentului vor putea asculta. În timpul sesiunii parţiale din ianuarie, am adoptat cu unanimitate de voturi o rezoluţie referitoare la Cornul Africii.
Aceasta conţinea un punct care susţinea faptul că Dawit Isaak ar trebui să fie eliberat. Dawit Isaak este în prezent extrem de bolnav şi pe această cale aş dori să îl rog pe domnul preşedinte să se adreseze în scris autorităţilor eritreene.
Veştile cu privire la starea sănătăţii sale au fost confirmate de numeroase surse şi au fost prezentate astăzi de mass-media din Suedia. Situaţia este extrem de gravă şi disperată şi aş dori doar să vă readuc la cunoştinţă faptul că Dawit Isaak este un ziarist cu cetăţenie suedeză şi eritreană care a fost închis fără a fi judecat începând din anul 2001. Problemele sale de sănătate sunt atât de grave în acest moment încât este ţinut în arest într-un spital militar şi mă tem pentru viaţa acestuia.
Fac apel pentru sprijinirea demersurilor de eliberare ale lui Dawit Isaak.
Doamnelor şi domnilor, doresc să îi transmit astăzi, cu bucurie şi emoţie, un mesaj de bun venit lui Mahmoud Abbas, Preşedintele Autorităţii Naţionale Palestiniene. Domnule preşedinte, vă urăm un călduros mesaj de bun venit la Parlamentul European.
L-am invitat de asemenea şi pe preşedintele israelian, Shimon Peres. Din păcate, din cauza serbărilor ocazionate de celebrarea celor 60 de ani de existenţă a poporului israelian, întâlnirea stabilită nu a mai putut avea loc. Sperăm ca vizita preşedintelui Peres să aibă loc cât mai curând posibil.
Domnule preşedinte, nu este pentru prima dată când vizitaţi Parlamentul European. Vă urez bine aţi venit aici la Strasbourg într-un moment extrem de dificil pentru Orientul Mijlociu şi, în special, pentru poporul dumneavoastră, cel palestinian. Îmi aduc aminte de ultima noastră întâlnire în Orientul Mijlociu, care a avut loc acum aproape doi ani - la sfârşitul lunii mai 2007 - în Gaza. M-aţi primit în cartierul oficial al Autorităţii Naţionale Palestiniene. Nu voi uita niciodată acea întâlnire având în vedere faptul că situaţia era extrem de tensionată. În acel moment, purtaţi discuţii pe teme spinoase cu scopul de a salva guvernul de unitate naţională, pe care îl constituiserăţi cu efort şi grijă. Din păcate, după zece zile, o ruşinoasă lovitură a ruinat acele eforturi.
Astăzi aţi venit direct de la Cairo, cu oprire la Paris în scopul unei întrevederi cu Preşedintele Franţei. În ultimele câteva zile, au avut loc discuţii foarte promiţătoare la Cairo cu privire la formarea guvernului palestinian de consens naţional.
Referitor la tragedia din Fâşia Gaza, Parlamentul European este îngrijorat pentru soarta poporului palestinian a cărui suferinţă este vizibilă. Parlamentul European nu rămâne impasibil la aceste suferinţe. Am cerut o încetare imediată a ostilităţilor. Am denunţat faptul că atât forţele armate din Hamas, cât şi civilii şi organizaţiile umanitare internaţionale au oferit un răspuns disproporţionat la această situaţie. Am decis, de asemenea, să denunţăm provocările şi atacurile cu rachete ale Hamas, care în mod regretabil - şi denunţăm acest lucru - au continuat să ţintească Israelul în ciuda acordului de încetare a focului. Acestea trebuie să înceteze.
Doamnelor şi domnilor, aş dori să felicit personalul Agenţiei Naţiunilor Unite pentru Ajutorarea Refugiaţilor Palestinieni (UNRWA) pentru exemplarul curaj şi sacrificiu cu care şi-au dus la îndeplinire sarcinile şi cu care continuă să le ducă la îndeplinire. În numele Parlamentului European, le mulţumim acestor reprezentanţi ai Naţiunilor Unite cu cea mai mare sinceritate.
Solicităm ca negocierile de pace să fie reluate cât mai repede posibil, fiindcă suntem convinşi că pentru stingerea conflictului israeliano-palestinian nu este îndeajuns o soluţie militară. Ca participanţi politici, avem obligaţia şi răspunderea de a face tot ceea ce putem pentru a ajuta popoarele din Orientul Mijlociu să trăiască în pace. O condiţie preliminară pentru restabilirea păcii între Israel şi Palestina o reprezintă reconcilierea intrapalestiniană. Parlamentul European sprijină necondiţionat continuarea tratativelor de pace purtate, în special, de Egipt, în vederea susţinerii eforturilor de constituire a unui guvern palestinian de consens naţional. Doar un astfel de guvern va fi în măsură să asigure unitatea necesară a poporului palestinian.
Susţinem şi sperăm ca un astfel de guvern să respecte principiile fundamentale ale procesului de pace, să renunţe la violenţe şi să desfăşoare cu încredere tratativele de pace cu Israelul. Uniunea Europeană este pregătită să conlucreze cu un astfel de guvern.
Angajamentul noului preşedinte american, Barack Obama şi numirea lui George Mitchell ca trimis special în Orientul Mijlociu sunt semne pozitive. Hotărârea Uniunii Europene - şi pe această cale afirm că sunt bucuros de prezenţa aici, alături de noi, a comisarului responsabil, doamna Ferrero-Waldner împreună cu colegul ei - de a acorda o deosebită atenţie problemelor politice şi economice din această zonă, precum şi dorinţa politică a numeroşi parteneri arabi reliefează faptul că este posibilă o reluare şi o încheiere cu succes a procesului de pace în baza rezoluţiei Naţiunilor Unite şi a iniţiativei arabe pentru pace.
Domnule preşedinte Abbas, suntem bucuroşi că sunteţi alături de noi astăzi şi afirm aceasta în numele Parlamentului European şi, în mod special, în nume personal. Avem un deosebit respect şi recunoştinţă pentru tot ce faceţi în circumstanţele cele mai grele cu putinţă. Avem încredere în dumneavoastră, pentru că sunteţi o persoană de mediere, care urmăreşte reconcilierea şi desigur pacea. Vă dorim succes.
Acum vă invit la tribună să luaţi cuvântul pentru a transmite mesajul dumneavoastră Parlamentului European. Domnule preşedinte Mahmoud Abbas, vă urăm un călduros mesaj de bun venit la Parlamentul European.
Preşedintele Autorităţii Palestiniene (traducere în limba română după transcrierea traducerii în limba engleză din limba arabă). -În numele Domnului binevoitor şi milostiv. Excelenţa Voastră, domnule Pöttering, Preşedinte al Parlamentului European, doamnelor şi domnilor, membri ai Parlamentului European, în primul rând aş dori să îi mulţumesc Excelenţei Sale, domnul Pöttering, Preşedinte al Parlamentului European, şi dumneavoastră pentru şansa pe care mi-aţi oferit-o de a vorbi cu ocazia acestei Adunări din luna august.
Am venit la dumneavoastră direct din Palestina, a cărui populaţie se află în suferinţă în urma uneia dintre cele mai lungi ocupaţii militare din istoria modernă. Palestina a fost profund afectată de cea mai violentă, înfricoşătoare şi îngrozitoare agresiune militară, o agresiune care a afectat viaţa copiilor, femeilor şi bătrânilor, precum şi căminele, mijloacele de existenţă, gospodăriile, fabricile şi şcolile acestora. Această agresiune militară a afectat apa potabilă, sistemele de canalizare şi electricitate, precum şi spitalele, utilităţile, drumurile şi podurile.
Da, războiul israelian a afectat în primul rând mijloacele de existenţă ale poporului meu, infrastructura şi viitorul poporului meu, precum şi viitorul statului palestinian pentru care am luptat mult împreună şi pentru a cărui restabilire continuăm să luptăm.
Aţi fost martori, alături de restul lumii, la arderea şi risipirea rămăşiţelor pământeşti ale copiilor. Aţi auzit strigătele bărbaţilor, implorarea copiilor şi femeilor care şi-au pierdut cei mai mulţi membri ai familiilor lor. Da, aţi văzut-o pe acea mamă care a fost ucisă în timp ce îşi ţinea copiii în braţe. Aţi văzut acel tată care şi-a pierdut cei cinci copii din cauza atacurilor cu rachete şi fata Balousha care dormea lângă surorile ei şi s-a trezit în sunetul exploziilor care le-au ucis pe toate şi sutele de copii ale căror case au fost dărâmate, prăbuşindu-se peste ei.
Aţi văzut şi şcoala Al-Fahura care era considerată un loc sigur de locuitorii din Jabalia şi în care se aflau refugiaţi nevinovaţi a căror viaţă a fost curmată de explozia bombelor, astfel rezultând mai mult de 40 de morţi. Aceşti oameni aveau familii, aveau nume, aveau o viaţă de trăit, ambiţii şi speranţe. În plus, s-au înregistrat peste 100 de răniţi.
Prin uciderea acestor oameni nevinovaţi s-au distrus valorile conştiinţei umane, principiile Naţiunilor Unite şi datoria de a asigura pacea şi securitatea internaţională. De asemenea, vă amintiţi că nici sediul central al Organizaţiei Naţiunilor Unite, şcolile, clinicile, depozitele de alimente şi medicamente ale acesteia nu au fost ferite de acest război îngrozitor dus împotriva poporului nostru paşnic şi puternic din Gaza.
Am venit la dumneavoastră, doamnelor şi domnilor, direct din Palestina cu intenţia de a vă prezenta întrebarea unui băiat pe nume Luay care şi-a pierdut vederea din cauza atacurilor cu bombe. M-a întrebat cine ar mai putea reda ochilor lui lumina speranţei, lumina vieţii şi poporului său speranţa libertăţii şi a păcii.
Da, doamnelor şi domnilor, acolo s-au petrecut scene de groază. Aceasta este consecinţa războiului care a dus la pieirea a peste 1 400 de martiri, la peste 5 000 de răniţi, majoritatea fiind civili nevinovaţi, dintre care cei mai mulţi sunt copii, femei şi bătrâni. Aproape 500 de răniţi se află încă în stare critică şi mor în fiecare zi. În plus, trebuie ţinut cont şi de numărul mare de pagube înregistrate, peste 4 000 de case de şi clădiri distruse şi aproximativ 20 000 de alte locuinţe.
Aceasta înseamnă că aproape 90 000 de persoane au rămas fără casă şi au fost strămutaţi. În plus faţă de distrugerile la scară largă ale sistemelor de electricitate, de alimentare cu apă potabilă şi de canalizare, în plus faţă de distrugerile provocate drumurilor şi utilităţilor vitale, clădirilor publice şi private, acest război israelian a distrus realizările obţinute prin trudă şi suferinţă de poporul nostru palestinian, de sutele de mii de palestinieni care au trudit toată viaţa şi au pierdut fructul muncii lor. Războiul a distrus, de asemenea, şi realizările obţinute timp de peste 15 ani de Autoritatea Naţională Palestiniană.
O mare parte din această infrastructură şi multe utilităţi au fost realizate prin contribuţia ţărilor dumneavoastră şi a altor ţări prietene.
Iată imaginea efectelor acestui război. Totul se întâmplă în fiecare zi în paralel cu un alt tip de agresiune asupra pământului nostru, a fermierilor şi a economiei noastre naţionale în teritoriile palestiniene de pe malul de vest al Iordanului.
Înfiinţarea de noi aşezări de către statul Israel nu s-a terminat deloc. Politicile de populare a acestei zone au dus la continuarea construcţiei zidului de separare, dar şi la creşterea numărului de blocaje rutiere, puncte de control şi bariere care asediază oraşele, satele şi micile orăşele ori taberele de refugiaţi de pe malul de vest, inclusiv în Ierusalim.
Dimpotrivă, solicitările pentru înfiinţarea de noi aşezări au crescut de 17 ori în ultimul an, în comparaţie cu anul anterior întrunirii de la Anapolis. Numărul punctelor de control a crescut de la 580 la 660.
1. Sancţiuni la adresa angajatorilor de resortisanţi din ţările terţe aflaţi în situaţie de şedere ilegală (
raportor. - (IT) Doamnă preşedintă, cu permisiunea dumneavoastră, aş dori să solicit Consiliului, cu susţinerea altor grupuri parlamentare, să anexeze la directivă următoarea declaraţie oficială şi, ca urmare, să amânăm votul cu privire la rezoluţia legislativă. Voi da citire declaraţiei care sper că va fi anexată:
' Parlamentul şi Consiliul European afirmă că regulile de subcontractare convenite în baza articolului 9 din această Directivă nu vor prejudicia alte prevederi privitoare la acest subiect care urmează a fi adoptate prin viitoarele instrumente legislative.”
preşedinte în exerciţiu al Consiliului. -Doamnă preşedintă, preşedinţia ia notă de declaraţia propusă. Totuşi, trebuie să îi informăm pe membrii Parlamentului European că ea nu îşi poate asuma angajamente în numele Consiliului, fără a se consulta în prealabil cu acesta.
raportor. - (IT) Doamnă preşedintă, înţeleg că trebuie să aibă loc o întâlnire oficială între Consiliu şi Comitetul reprezentanţilor permanenţi. Solicit preşedinţiei să propună oficial ca această declaraţie să fie anexată şi, din acest motiv, solicit ca votul asupra rezoluţiei să fie amânat până la următoarea sesiune plenară, pentru a permite Consiliului să desfăşoare consultările oficiale.
Doamnă preşedintă, în timpul ultimei şedinţe oficiale, am întrebat dacă nu cumva se poate înlesni folosirea camerei de filmat prin păstrarea unui loc gol. Astăzi am constatat că lucrurile nu s-au schimbat. Camera nu era îndreptată spre mine, ci spre Generalul Morillon, iar apoi spre domnul Grosch. Poate că vom găsi soluţia pentru ca atât activitatea cameramanului, cât şi a noastră să se poată desfăşura mai firesc.
Vă mulţumesc, domnule Rack, vom reaminti acest lucru serviciului administrativ.
Doamnă preşedintă, în cele din urmă am votat pentru acest raport, deoarece, în general, suntem în favoarea protejării mediului. Aceasta este o nobilă tradiţie pentru partidul din care fac parte - Partidul Conservator din Regatul Unit - dar cred că trebuie să menţionez două condiţii în acest sens. Prima se referă la faptul că nu putem aplica o politică eficientă în privinţa schimbărilor climatice decât dacă toată lumea se raliază la aceasta. Ar fi doar o pierdere de timp dacă doar Uniunea Europeană, sau orice ţară în parte, ar aplica o anumită politică. Aşadar, trebuie să implicăm şi ţările din Asia.
A doua problemă se referă la faptul că, în timpurile acestea nesigure pe care le trăim, politica pe care urmează să o aplicăm în privinţa schimbărilor climatice trebuie să fie temperată de nevoia de securitate energetică. Ne confruntăm cu o situaţie în care, în lumea de astăzi, toate ţările noastre au nevoie de resurse energetice la îndemână. Această condiţie trebuie să constituie principala noastră preocupare, deoarece, fără aceasta, economiile, bunăstarea şi siguranţa socială a locuitorilor planetei nu vor putea fi susţinute.
Doamnă preşedintă, aş dori să îmi exprim punctul de vedere cu privire la subiectul acestei directive. Am votat împotriva directivei, deoarece sunt profund convins că este extrem de periculoasă şi constituie o ameninţare la adresa dezvoltării Europei. Problema evidentă a nevoii protejării eficiente a mediului se împleteşte cu o idee total ipocrită, anume că oamenii pot influenţa schimbările ciclice ale climei.
Tocmai această parte, adică problema reducerii emisiilor de dioxid de carbon, reprezintă secţiunea cea mai importantă din acest document. Sumele enorme de bani, estimate la sute de miliarde, care urmează să fie cheltuite pentru acest obiectiv, vor fi risipite lamentabil, când, în schimb, ele ar putea fi folosite pentru a garanta cu adevărat securitatea mediului şi cea energetică în Europa. Aceasta este o soluţie jalnică şi total nefericită.
Doamnă preşedintă, mai multe paragrafe şi secţiuni din Raportul Florenz, în special paragraful 190, se referă la contribuţia agriculturii la schimbările climatice. Deşi reducerea sau menţinerea la nivelul actual al folosirii îngrăşămintelor pe suprafeţele cultivate reprezintă o opţiune în majoritatea statelor UE şi aduce beneficii economice şi asupra schimbărilor de climă - meritând, după părerea mea, o susţinere mult mai mare - dezbaterile şi cercetările din domeniul agricol se referă în special la cantitatea de metan şi oxid de azot provenit de la rumegătoare.
Deşi s-au realizat progrese în domeniu, nu sunt de acord ca statele membre să fie nevoite să respecte ţinta de reducere a emisiilor în sectoarele necomerciale, prin reducerea obligatorie a cirezilor de vite din Europa. Să nu uităm că tot ce nu producem aici, în Europa, vom importa. S-a demonstrat că un kilogram de carne de vită produs în Brazilia produce emisii de bioxid de carbon de şase ori mai mari decât un kilogram de carne de vită produs în Irlanda.
Doamnă preşedintă, economia europeană este cel mai mare importator de combustibili fosili. Creşterea preţului la acest tip de combustibili, datorită creşterii cererii şi costurilor crescute de extracţie, poate avea un impact negativ semnificativ asupra calităţii vieţii cetăţenilor noştri şi poate determina o scădere a competitivităţii economiei Uniunii Europene.
Eforturile de economisire a energiei şi de introducere a unor surse curate de energie, care să producă energie la un preţ stabil şi relativ scăzut ar putea contracara această tendinţă. Utilizarea cercetărilor ştiinţifice şi folosirea lor pentru găsirea unor soluţii tehnologice vor duce automat la reducerea emisiilor de dioxid de carbon. Totuşi, răspândirea unor teorii controversate şi teama produsă de informaţiile cu privire la dioxidul de carbon nu au o valoare adăugată şi îngreunează procesul tehnic şi material de reducere a emisiilor de dioxid de carbon, ca şi restricţionarea folosirii combustibililor fosili în scopul producerii de energie.
Susţin toate activităţile tehnice şi ştiinţifice menite să ducă la reducerea folosirii combustibililor fosili. Totuşi, din nefericire, nu pot fi de acord cu teoriile exprimate în raportul domnului Florenz. Nu susţin acest raport.
Doamnă preşedintă, aş dori să îi mulţumesc domnului Karl Florenz pentru efortul depus şi pentru modul democratic în care a coordonat Comitetul temporar pentru schimbările climatice. Deşi raportul lui iniţial a fost mai bun decât această variantă de compromis, eu am votat totuşi pentru. S-au exprimat o gamă largă de opinii în discuţia noastră directă, oficială, de astăzi, unele dintre ele critice, dar toate împărtăşind opinia că schimbările climatice sunt o realitate a prezentului şi că, fără niciun dubiu, la nivelul actual de civilizaţie, putem influenţa această situaţie şi putem conveni asupra unor măsuri eficiente. Niciunele dintre acestea nu sunt remedii universale şi toate trebuie aplicate pe toate continentele. Sunt de părere că preşedinţia cehă, în ciuda opiniilor categorice ale preşedintelui ceh, va reuşi să convingă partea americană să adopte o poziţie nouă, activă.
Doamnă preşedintă, doamnelor şi domnilor, am votat împotriva Raportului Florenz. Adoptarea acestui raport ar fi o idee proastă pentru cetăţenii Uniunii Europene. Clima pământului s-a schimbat, se schimbă şi va continua să se schimbe, indiferent dacă dorim sau nu. Această situaţie nu va fi influenţată în niciun fel de acţiunile absurde pe care UE şi le impune în acest domeniu. În raportul Florenz se afirmă că măsurile dictate de schimbările climatice, adoptate de UE în 2007, sunt insuficiente şi că trebuie intensificate. Nu sunt de acord cu această părere. Cât timp UE reprezintă singura parte a lumii care îşi reduce emisiile de dioxid de carbon, ţinta reducerii emisiilor la nivel global nu va fi atinsă niciodată. Tot ce vom reuşi va fi o relocare a multora dintre marile companii industriale din Europa, astfel încât se vor pierde multe locuri de muncă. Autorii raportului doresc să schimbe totul în Europa, de la meniuri până la turism, turismul social devenind scopul principal. Chiar şi Mao Tse Dung ar fi mândru de o asemenea revoluţie culturală în care tot ce este vechi este aruncat şi înlocuit cu ceva nou. Niciun om raţional nu ar fi de acord cu o asemenea abordare, astfel încât am votat împotriva ei.
Doamnă preşedintă, deşi 70% din suprafaţa pământului este reprezentată de apă, rezervele noastre de apă, mai ales de apă potabilă, se reduc într-un ritm înfricoşător. Zone din ce în ce mai întinse ale planetei sunt ameninţate de pierderea resurselor de apă. Cu cât creşte mai mult rata de dezvoltare, cu atât creşte mai mult şi cererea de apă. Cercetările arată că, pe măsură ce comunităţile umane devin mai bogate, cererea de apă creşte. Nu poate exista progres fără apă.
Multe regiuni ale lumii se află pe marginea prăpastiei. Menţinerea unui status quo privitor la managementul apei ar putea duce la situaţia în care accesul la apă ar crea nu numai conflicte, ci chiar şi războaie. Situaţia materială a ţărilor şi nu capacităţile militare pe care acestea le deţin vor determina succesul unora sau al altora. Lipsa de apă va duce, peste foarte scurt timp, la o criză alimentară.
Avem nevoie de o politică integrată, corespunzătoare, care să ajute la păstrarea şi refacerea rezervelor noastre de apă. Trebuie să raţionalizăm folosirea apei.
Doamnă preşedintă, permiteţi-mi să explic motivul pentru care am votat împotriva Raportului Florenz cu privire la schimbările climatice.
Politicile privitoare la schimbările climatice se bazează, în mare parte, pe ideologii alarmiste. Dovezile schimbărilor climatice sunt controversate. Ipotezele care acuză omul de aceste schimbări sunt şi ele, cel puţin discutabile. Omul este prezentat drept o creatură care dăunează mediului, fără să aibă nicio contribuţie benefică. Nu sunt de acord cu această opinie.
Conţinutul raportului este consecinţa directă a unei ideologii ecologiste la modă, care afirmă că trebuie să punem natura şi planeta pe primul plan, că nu putem avea grijă de oameni, de nevoile şi interesele lor.
Puţinele amendamente aduse raportului, care solicită eforturi mai mari în direcţia dezvoltării energiei nucleare, susţinând avansul fuziunii nucleare, nu pot minimaliza impactul negativ al acestora asupra întregii economii şi a agriculturii europene. Am votat împotriva raportului, deoarece el este un proiect care va duce la apariţia unor probleme politice profunde. În loc să propunem idei care nu interesează pe nimeni, ar trebui să avem grijă de oameni şi de nevoile lor.
Doamnă preşedintă, am susţinut acest raport, în principal pentru că paragrafele cu privire la care mi-am exprimat o oarecare îngrijorare au fost fie anulate, fie modificate astfel încât le-am considerat potrivite. Ele se legau mai exact de producţia de produse de la animalele domestice. Aş dori să subliniez faptul că UE şi-a redus considerabil producţia de produse de la animalele domestice, datorită reformelor aplicate politicilor agricole comune (PAC) din trecut, că acum suntem importatori de carne de vită şi că această carne de vită se produce în alte regiuni, cu toate îngrijorările referitoare la schimbările climatice care decurg de aici.
Această situaţie ne arată cât de important este să existe un consens global asupra acestei probleme şi că, deşi Europa este o deschizătoare de drumuri, trebuie să insistăm pentru ca şi alţii să ne urmeze exemplul, deoarece nu vom reuşi decât să ne facem nouă înşine rău, dacă vom fi percepuţi drept singurii care se ridică la înălţimea aşteptărilor.
În final, susţin ideea din acest raport asupra stabilirii unui anumit an pentru strângerea de informaţii şi rezolvarea problemei schimbărilor climatice, astfel încât omenirea să ne urmeze exemplul. Deja se fac paşi importanţi în această direcţie.
Doamnă preşedintă, am votat pentru acest raport, deoarece, pentru prima dată, simt că Uniunea Europeană se sincronizează cu SUA. Preşedintele Obama a fost ales pentru că a afirmat că mediul va ocupa primul loc în programele sale.
Dar nu ştiu dacă cetăţenii pe care îi reprezint vor accepta ideea că putem schimba ceva. Chiar dacă Statele Unite şi Uniunea Europeană acţionează concertat pentru limitarea emisiilor de carbon, trebuie să ţinem seama de ceea ce s-ar putea întâmpla dacă nu facem suficiente eforturi pentru ca ţările emergente, precum India şi China, să facă acelaşi lucru - prin transfer de tehnologie şi prin ajutorarea poporului indian şi a poporului chinez, găsind cele mai moderne tehnologii cu emisii scăzute de carbon, pe care să le putem exporta, ajutând la realizarea unor parteneriate cu aceste ţări. Adevărul este că, chiar în acest moment, China acţionează la maximum producţia termocentralelor pe cărbuni, cu emisii intensive de carbon, la fiecare două săptămâni. Aşadar, cum ne putem fi de ajutor, prin limitarea acestei situaţii, fără susţinerea unui transfer de tehnologie?
Doamnă preşedintă, constatăm din nou că Uniunea Europeană trăieşte într-o lume virtuală - o lume care există doar în rezoluţiile Parlamentului, în comunicatele Comisiei şi în comunicatele de presă ale Consiliului.
Condamnăm încălzirea globală şi totuşi peregrinările noastre lunare între Bruxelles şi Strasbourg generează sute de mii de tone de gaze cu efect de seră. Ne prefacem că ne preocupă folosirea raţională a pământului şi totuşi, politica agricolă comună încurajează tăierea gardurilor vii, folosirea fertilizanţilor pe bază de substanţe chimice şi aruncarea surplusului pe pieţele vulnerabile din lumea a treia. Propovăduim conservarea şi totuşi, politicile comune de pescuit au creat o calamitate ecologică, distrugând ceea ce ar fi trebuit să fie o resursă regenerabilă majoră.
- Doamnă preşedintă, la un punct de pe ordinea de zi, fac referire la articolul 142 alineatul (2) literele (a) şi (b) din Regulamentul de procedură cu privire la alocarea timpului de luare a cuvântului. Ieri, când discutam subiectul închisorii Guantánamo, aici în plen, eu şi alţi câţiva vorbitori am fost întrerupţi brutal, în momentul în care am depăşit timpul de luare a cuvântului cu câteva secunde. Acest tratament sever a fost impus de către domnul Pöttering şi domnul Siwiec, vicepreşedintele care l-a înlocuit mai târziu, după-amiază.
Pe de altă parte, domnului Schulz, liderul Grupului Socialist, i s-a permis de către domnul Pöttering să depăşească timpul de luare a cuvântului cu mai mult de un minut. Cu toate acestea, nici nu aş îndrăzni să insinuez că acest lucru s-a întâmplat pentru că domnul Pöttering şi domnul Schulz sunt amici - alte Kameraden cum s-ar spune în limba germană - dar observ un model repetitiv în acest caz. Colegii de la grupurile mari, care exprimă mesajul politic pe care preşedintele vrea să îl audă, sunt trataţi cu multă generozitate. Colegii de la grupurile mai mici, care exprimă mesajul politic pe care preşedintele nu vrea să îl audă, sunt trataţi cu mare parcimonie. Consider că este o încălcare a Regulamentului de procedură, unde se stipulează în mod clar modul în care trebuie să fie alocat timpul de luare a cuvântului.
Aş dori să îi reamintesc domnului Pöttering şi tuturor vicepreşedinţilor săi că -
(Preşedintele l-a informat pe vorbitor că şi-a depăşit timpul de luare a cuvântului)
Am fost trimis aici pentru a apăra principiul subsidiarităţii şi suveranitatea ţărilor membre, iar preşedintele şi vicepreşedinţii acestui Parlament nu au dreptul de a încerca în vreun fel să reducă la tăcere vocea a 15% din electoratul suedez.
Domnule Lundgren, vă întrerup discursul. Aţi depăşit timpul de luare a cuvântului cu mai mult de jumătate. Am luat la cunoştinţă ceea ce aţi spus. Consider că este evident pentru toată lumea.
- Doamnă preşedintă, îmi permiteţi să vă reamintesc că acest lucru nu i s-ar fi întâmplat domnului Schulz. Pe dumnealui nu l-aţi fi întrerupt. Aceasta este marea diferenţă. Dar mi-aţi dovedit punctul de vedere - vă mulţumesc foarte mult.
Domnule Lundgren, sunt sigură că vă înşelaţi. Voi nota ceea ce aţi declarat şi va apărea în procesul-verbal. De asemenea, ar fi indicat să se discute în Birou problema tratamentului diferenţiat, care este parţial dependent de perioada de timp disponibilă.
- Următorul subiect este declaraţiile Consiliului şi ale Comisiei privind situaţia din Kosovo.
(DE) Doamnă preşedintă, discutăm astăzi despre Kosovo pe fondul unui raport foarte detaliat al domnului Lagendijk, raportorul, care este, desigur, legat de declaraţiile din partea Comisiei şi a Consiliului.
În acest caz, raportorul nu are alocat un timp oficial de luare a cuvântului, ceea ce cred că este o situaţie revoltătoare. În cazul în care raportorul ar fi trebuit să prezinte doar un raport de iniţiativă luni seara, acesta ar fi beneficiat de patru minute. Consider că acest lucru este nedrept. Prin urmare, aş solicita Biroului să analizeze dacă unei persoane care a lucrat luni de zile în calitate de raportor al Comisiei pentru afaceri externe nu ar trebui să îi fie, de asemenea, alocat un timp oficial de luare a cuvântului.
În prezent, doamna Kallenbach i-a cedat acestuia perioada de timp alocată domniei sale, ca dovadă de solidaritate cu un coleg de la Grupul Verzilor/Alianţa Liberă Europeană. Poate că ar fi posibil, doamnă preşedintă, în cazul în care acest lucru este de competenţa dumneavoastră, să îi acordaţi doamnei Kallenbach un minut conform procedurii "catch-the-eye”. Cu toate acestea, v-aş ruga să reflectaţi cu atenţie asupra acestui lucru. Trebuie să găsim un alt aranjament în acest tip de caz.
Cu siguranţă, este adevărat că ar trebui abordată problema fundamentală. În ceea ce priveşte această situaţie specifică, recomand doamnei Kallenbach să solicite acest minut conform procedurii "catch-the-eye”, deoarece lucrurile ar fi mult mai simple.
Preşedintele în exerciţiu al Consiliului. - Doamnă preşedintă, sunt recunoscător pentru această oportunitate de a realiza un bilanţ al celor mai recente evoluţii din Kosovo. Peste două săptămâni - la data de 17 februarie 2009 - Kosovo va sărbători prima aniversare a declaraţiei sale de independenţă, iar această dezbatere survine, cu siguranţă, la timp. De atunci, Kosovo a adoptat o constituţie şi un cadru juridic;i instituţional complet nou. Declaraţia de independenţă a creat o nouă situaţie şi noi provocări pentru comunitatea internaţională şi pentru Uniunea Europeană, în special.
Diferitele opinii ale statelor membre, ca reacţie la declaraţia de independenţă, nu subminează în niciun fel obiectivele de ansamblu ale politicii Uniunii. Ne păstrăm angajamentul de a sprijini dezvoltarea economică şi politică din Kosovo, în cadrul obiectivului general de a asigura stabilitatea pe termen lung pentru întreaga regiune a Balcanilor.
În cazul Kosovo, acest lucru înseamnă în special, consolidarea statului de drept, respectarea drepturilor omului şi protecţia minorităţilor, precum şi încurajarea dezvoltării economice şi eforturi pentru protecţia patrimoniului cultural şi religios al Kosovo.
De asemenea, acest lucru mai presupune continuarea perceperii Kosovo în cadrul mai larg stabilit pentru Balcanii de Vest, la reuniunea la nivel înalt de la Salonic din 2003. Politica de sprijinire a unei perspective europene pentru toate ţările din Balcanii de Vest, agreată cu această ocazie, a fost reafirmată de atunci, cel mai recent de către Consiliu, în cadrul reuniunii sale din 8 decembrie 2008.
Dovada angajamentului nostru continuu constă în numirea rapidă la începutul anului trecut a lui Pieter Feith în funcţia de reprezentant special al UE, cu sediul la Priština şi veţi avea şansa să îl întâlniţi foarte curând în cadrul Comisiei pentru afaceri externe. Sarcina domniei sale şi cea a echipei din subordine este aceea de a oferi sprijin valoros pe teren, pentru a ne ajuta să ne îndeplinim împreună toate obiectivele politice.
Mai recent, EULEX, cea mai ambiţioasă misiune PESA civilă de până în prezent, şi-a început mandatul la începutul lunii decembrie 2008. Principalul său scop este acela de a asista şi sprijini autorităţile din Kosovo în domeniul statului de drept, în special pentru dezvoltarea poliţiei, justiţiei şi administraţiei vamale.
Principala noastră provocare în lunile următoare va fi să ne intensificăm angajamentul în Kosovo, în special prin trecerea la deplina desfăşurare a EULEX. Suntem destul de realişti să conştientizăm faptul că anul 2009 va aduce, în egală măsură, dificultăţi şi obstacole.
Instituţiile din Kosovo se confruntă, de asemenea, cu multe provocări în punerea în aplicare a angajamentelor lor de dezvoltare a unui Kosovo democratic şi stabil din punct de vedere multietnic. Asistenţa comunităţii internaţionale este esenţială în cazul în care Kosovo va reuşi să se integreze pe deplin cu restul regiunii.
Comisia a anunţat că, pe parcursul acestui an, va prezenta un studiu care examinează modalităţile de continuare a dezvoltării politice şi socioeconomice în Kosovo. Acest lucru a fost salutat de către Consiliu, ar trebui să ofere noi oportunităţi şi se va construi pe ceea ce a fost deja realizat, cu ajustări în funcţie de experienţa noastră din următoarele câteva luni.
Situaţia din zona de nord a Kosovo va continua, cu siguranţă, să fie dificilă în lunile care vor veni şi va necesita o atenţie deosebită. Cele mai recente focare de violenţă etnică din Mitrovica de la începutul lunii ianuarie a acestui an au fost destul de grave, dar au fost stinse. Este deosebit de încurajator faptul că autorităţile de la Priština au acţionat cu o reţinere rezonabilă. Totuşi, aceste incidente reprezintă o reamintire constantă a riscului de destabilizare în acea regiune. Vom continua să monitorizăm situaţia îndeaproape, mai ales în zona de nord a ţării.
Preşedinţia este recunoscătoare pentru interesul constant din partea deputaţilor europeni şi pentru sprijinul dumneavoastră în
ceea ce priveşte rolul Uniunii Europene în regiune. În ceea ce mă priveşte, salut rezoluţia propusă, care a fost prezentată în această perioadă de sesiune. Este încurajator faptul că Parlamentul este în măsură să îşi dovedească sprijinul vast pentru eforturile noastre în această regiune şi pentru angajamentul Uniunii de a stabiliza Kosovo în cadrul regiunii extinse.
Această Preşedinţie este hotărâtă să vă ţină la curent, atât prin intermediul discuţiilor periodice de aici din plen, precum şi prin intermediul unor rezumate mai detaliate din partea comisiilor. În această primăvară planificăm diferite activităţi, printre altele, dedicarea întrunirii Gymnich de la sfârşitul lunii martie subiectului reprezentat de Balcanii de Vest. De asemenea, sunt la curent cu faptul că Pieter Feith se va întâlni cu Comisia AFET săptămâna viitoare şi va fi în măsură să ofere informaţii actualizate cu privire la ultimele evoluţii de pe teren.
comisar. -Doamnă preşedintă, la doar un an de la declaraţia de independenţă, situaţia din Kosovo şi din întreaga regiune a Balcanilor de Vest este, în general, stabilă şi sub control, în ciuda producerii unor incidente.
Prezenţa Uniunii Europene în Kosovo se materializează progresiv, fiind preluată de la ONU. Reprezentantul special al UE are sediul la Priština, iar misiunea UE de sprijinire a supremaţiei legii (EULEX) se desfăşoară pe întreg teritoriul Kosovo şi va fi complet operaţională la sfârşitul lunii martie.
Un Kosovo stabil şi multietnic reprezintă o prioritate pentru Uniunea Europeană. Cel mai bun mod pentru ca în Kosovo să se facă progrese spre integrarea europeană este să se creeze o societate democratică şi multietnică, cu respectarea deplină a statului de drept, care să coopereze paşnic cu vecinii săi şi să contribuie la stabilitatea regională şi europeană. Acest aspect include măsuri pe scară largă pentru a proteja viitorul tuturor comunităţilor din Kosovo, creând astfel o bază pentru dezvoltarea economică şi politică durabilă.
Raportul intermediar prezentat de Comisie în noiembrie 2008 a fost considerat de către autorităţi drept o evaluare obiectivă şi corectă a ceea ce a fost realizat şi a provocărilor viitoare. Autorităţile din Kosovo s-au angajat să lucreze şi să coopereze cu Comisia pentru îndeplinirea acestor provocări. Alocăm fonduri semnificative regiunii Kosovo, prin intermediul Instrumentului de asistenţă pentru preaderare (IPA), ca parte din totalul garanţiei de 1,2 miliarde de euro agreată în cadrul conferinţei finanţatorilor din iulie 2008.
În 2008, Instrumentul de asistenţă pentru preaderare a sprijinit proiecte în valoare de 185 milioane de euro în Kosovo, o creştere de trei ori mai mare faţă de anul precedent. Vom aloca o nouă tranşă de 106 milioane de euro în 2009. Gestionarea acestei finanţări rămâne în responsabilitatea exclusivă a Biroului de legătură al Comisiei noastre de la Priština, care este acum pe deplin operaţional cu toate sistemele de control instaurate şi preia sarcinile de la Agenţia Europeană pentru Reconstrucţie.
Comisia salută proiectul de rezoluţie care a fost discutat astăzi aici, în Parlamentul European. Sunt abordate multe probleme asupra cărora suntem de acord ca fiind de o importanţă vitală, cum ar fi conservarea patrimoniului cultural din Kosovo, îmbunătăţirea capacităţii administraţiei publice, o mai bună integrare între comunităţi, importanţa educaţiei multietnice şi situaţia critică a familiilor de rromi din taberele de refugiaţi contaminate cu plumb din partea de nord.
Comisia tratează aceste probleme cu deosebită consideraţie. Probabil că aş putea să spun câteva cuvinte despre fiecare, pe rând.
Începând din anul 2004, Comisia a finanţat reconstrucţia siturilor de patrimoniu religios şi cultural - cu un program în valoare de 10 milioane de euro - cu implicarea strânsă a Consiliului Europei. În anii 2008 şi 2009 se continuă finanţarea, cu 2,5 milioane de euro mai mult pentru proiectele viitoare. Considerăm că acesta reprezintă un aspect foarte important al reconcilierii şi am sprijinit baza de date a patrimoniului cultural din Kosovo. Cimitirele ar putea fi, de asemenea, incluse în această dezbatere, pentru a se asigura restaurarea şi conservarea lor corespunzătoare.
Aş dori să exprim recunoştinţa noastră faţă de Parlamentul European pentru suma suplimentară de 3 milioane de euro alocată bugetului pe 2008 al UE, pentru reconstrucţia patrimoniului cultural din zonele afectate de război din Balcanii de Vest. Comisia a alocat jumătate din această sumă - 1,5 milioane de euro - pentru Kosovo, într-un proiect comun cu Ministerul Culturii, în oraşul multietnic Prizren.
Suntem recunoscători pentru suplimentarea sumei de la această linie bugetară, care este, de asemenea, alocată în bugetul din acest an. Prin intermediul Instrumentului de preaderare din 2007, Comisia pune în aplicare proiecte pentru a facilita întoarcerea şi reintegrarea persoanelor strămutate intern şi a refugiaţilor în Kosovo, pentru o sumă totală de 3,3 milioane de euro. S-au avut în vedere mai multe finanţări - 4 milioane de euro în cadrul Instrumentului de preaderare din 2008, precum şi 2 milioane de euro în cadrul Instrumentului de preaderare din 2009. De asemenea, aceste fonduri vor contribui la îmbunătăţirea capacităţii locale de a reintegra repatriaţii în mediul local, social şi economic.
Subiectul egalităţii între femei şi bărbaţi deţine, de asemenea, o pondere mare pe ordinea noastră de zi. Comisia a oferit asistenţă tehnică pentru Agenţia de egalitate între sexe din Kosovo. De asemenea, a sprijinit activităţile mai multor ONG-uri locale care lucrează în domeniul egalităţii între sexe şi a drepturilor femeilor, prin intermediul Instrumentului european pentru democraţie şi drepturile omului.
Următorul punct îl constituie declaraţiile Consiliului şi ale Comisiei privind impactul crizei financiare asupra industriei de autovehicule.
preşedinte în exerciţiu al Consiliului. -Domnule Preşedinte, cred că trecem acum la o problemă extrem de importantă. În noile împrejurări, aceasta trebuie cu adevărat discutată. Încă o dată, suntem recunoscători pentru această oportunitate de a discuta despre efectul actualei crize economice şi financiare asupra industriei de autovehicule.
Aşa cum mulţi dintre dumneavoastră urmăriţi îndeaproape în circumscripţiile dumneavoastră, industria de autovehicule reprezintă un factor cheie pentru întreaga economie europeană. De-a lungul anilor, am promovat competitivitatea acestui sector, prin constituirea unei pieţe auto unice europene şi prin susţinerea unei concurenţe mai echitabile în comerţul cu ţările terţe. Mai recent, ne-am concentrat pe reducerea emisiilor provenite de la autoturisme pentru a combate poluarea atmosferică şi schimbările climatice. În toate aceste domenii, Parlamentul ne-a oferit susţinerea sa constantă.
Graţie acestor eforturi şi, în special, rezistenţei şi adaptabilităţii industriei europene de autovehicule, autoturismele europene sunt astăzi printre cele mai bune, cele mai inovatoare şi cele mai competitive, precum şi cele mai sigure, cele mai puţin poluante şi cele mai ecologice din lume. Ar trebui să fim mândri de recordul Europei.
Cu toate acestea, în ciuda rezistenţei şi ca urmare a unor factori în mare parte în afara controlului său, sectorul auto european a fost afectat puternic de criza economică globală. Aceste dificultăţi au fost deja vizibile în noiembrie anul trecut, când Consiliul a convenit asupra unei abordări bazate pe promovarea unor automobile şi mai durabile şi mai puţin poluante, a unor ţinte realiste pentru producători şi a unor stimulente eficiente pentru impulsionarea cererii.
În această scurtă perioadă, situaţia s-a înrăutăţit. Industria a raportat că anul trecut în Uniunea Europeană s-au vândut cu 8% mai puţine automobile decât în anul anterior, dacă se compară 2008 cu 2007. Este posibil ca situaţia să rămână la fel de nefavorabilă - dacă nu şi mai gravă - în 2009, afectând nu doar producătorii de automobile, ci şi întregul lanţ de aprovizionare din industria auto.
La 16 februarie a avut loc o întâlnire între miniştri şi prietenul meu, Günter Verheugen, comisar şi vicepreşedinte al Comisiei, pentru a discuta anumite probleme concrete cu care se confruntă industria de automobile. Ei şi-au exprimat îngrijorarea cu privire la dificultăţile existente în prezent, care pun în pericol un număr considerabil de locuri de muncă şi au subliniat importanţa pe care o acordă viitorului acestei industrii.
Desigur, responsabilitatea pentru a răspunde acestor provocări revine în primul rând sectorului auto ca atare. Este necesar ca industria să fie încurajată să întreprindă toate acţiunile necesare pentru a rezolva problemele structurale, precum supracapacitatea şi lipsa investiţiilor în tehnologii noi.
Totuşi, importanţa acestei industrii pentru economia europeană şi faptul că acest sector este afectat deosebit de puternic de criza actuală înseamnă că este necesar un anumit tip de sprijin public. Acest lucru se reflectă în Planul european de redresare economică aprobat de Consiliul European în decembrie anul trecut, precum şi în programele naţionale ale statelor membre. Desigur, nu putem permite ca acest sprijin pe termen scurt să submineze competitivitatea pe termen lung a industriei. Prin urmare, este necesar să se pună accent pe inovare.
Statele membre sunt de acord că sprijinul public pentru industria de autovehicule trebuie să fie precis şi coordonat. De asemenea, acesta trebuie să respecte anumite principii cheie, precum concurenţă loială şi pieţe deschise. Nu ar trebui să fie o cursă pentru subvenţii şi nu ar trebui să conducă la denaturări ale pieţei. Pentru a realiza acest lucru, statele membre şi-au confirmat disponibilitatea de a coopera îndeaproape cu Comisia în ceea ce priveşte măsurile adoptate la nivel naţional atât pe partea de cerere, cât şi pe partea de ofertă. La rândul său, Comisia s-a angajat să ofere un răspuns rapid în cazurile în care este necesar să reacţioneze.
La nivel mai general, preşedinţia Consiliului sprijină pe deplin Comisia în legătură cu necesitatea înregistrării unui progres rapid pentru punerea în aplicare a Planului european de redresare economică. De asemenea, Comisia a fost invitată să examineze, împreună cu Banca Europeană de Investiţii, modul în care se poate îmbunătăţi şi mai mult utilizarea împrumuturilor avute în vedere pentru acest sector, pentru a obţine disponibilitate rapidă, finanţarea proiectelor şi acordarea anticipată a împrumuturilor, fără discriminare între producători şi statele membre.
În ceea ce priveşte mediul global, este evident necesară iniţierea unui dialog timpuriu cu noua administraţie din Statele Unite, precum şi cu alţi parteneri internaţionali.
Preşedinţia cehă este hotărâtă să promoveze această politică generală de sprijinire a industriei auto, cu respectarea principiilor şi parametrilor pe care i-am menţionat. Există deja o gamă variată de instrumente comunitare care pot avea un rol în acordarea acestui sprijin, nu în ultimul rând în domeniul noilor tehnologii, de exemplu în ceea ce priveşte dezvoltarea de autovehicule ecologice. Este necesară explorarea la maximum şi punerea în practică a întregului potenţial al tehnologiilor de propulsie inovatoare şi durabile din punct de vedere al protecţiei mediului - pile de combustie, energie hibridă, electrică, solară.
Pe de altă parte, există, de asemenea, instrumente pregătite şi disponibile imediat, cum ar fi, programele de reînnoire a parcului auto. Aceste instrumente pot combina impulsul de cerere de noi autovehicule cu externalităţi pozitive în domeniul securităţii transportului, reducerii emisiilor şi altele. În prezent, există mai multe state membre care utilizează deja acest instrument. Prin urmare, Preşedinţia ar dori să solicite Comisiei să prezinte imediat o propunere privind încurajarea, în mod coordonat, a reînnoirii parcului auto european prin reciclarea şi recuperarea vehiculelor, pe baza analizei impactului acestor programe în diverse state membre. Obiectivul nostru este acela de a avea o propunere din partea Comisiei înainte de Consiliul European din primăvară, în contextul evaluării Planului de redresare, şi pentru a putea discuta acest aspect în cadrul Consiliului Competitivitate din luna martie. Acesta va fi condus de colegul meu, Martin Říman şi de vicepreşedintele Comisiei, Günter Verheugen. Aceste programe pot oferi o stimulare importantă a cererii pentru industria de autovehicule la nivel comunitar şi, de asemenea, ar trebui să asigure condiţii echitabile de concurenţă pe piaţa internă. Aş dori să subliniez a doua parte a propoziţiei, şi în contextul actual.
Pentru a rezuma: nu este vorba doar de susţinerea unui sector cheie al economiei noastre, ci şi de o abordare de care urmează să beneficiem cu toţii pe termen lung.
Vicepreşedinte al Comisiei. -(DE) Domnule Preşedinte, domnule preşedinte în exerciţiu al Consiliului, doamnelor şi domnilor, domnul Vondra tocmai v-a informat cu privire la rezultatul discuţiilor pe care le-am purtat cu miniştrii responsabili de industria auto, la data de 16 ianuarie. Nu pot decât să confirm tot ce s-a spus, deşi aş dori, de asemenea, să recomand o anumită precauţie. În acest moment, trebuie să fim atenţi să nu creăm speranţe sau aşteptări la care nu putem răspunde. Permiteţi-mi să vă prezint câteva detalii privind poziţia actuală a industriei europene de autovehicule.
Experienţa arată că autovehiculele reprezintă un indicator timpuriu al tendinţelor economice. Prin urmare, nu a fost o surpriză faptul că, după scăderea dramatică a cererii de vehicule cu care ne-am confruntat vara trecută, a urmat un declin economic în toate celelalte sectoare ale economiei. Care este explicaţia?
Scăderea cererii este un simptom al lipsei de încredere în direcţia în care se îndreaptă economia. În această privinţă, consumatorii nu se comportă altfel decât întreprinderile. În vremuri de incertitudine economică, atunci când oamenii nu ştiu ce urmează să li se întâmple, îşi păstrează banii. Într-o gospodărie privată, achiziţia unui nou autovehicul este cea mai mare investiţie pentru un număr de ani. Totuşi, este ceva care poate fi amânat, întrucât, desigur, o maşină europeană poate întotdeauna să mai ţină încă un an.
Toată lumea ştie că situaţia se va îmbunătăţi fundamental numai atunci când se revine la încrederea generală şi convingerea în tendinţele de ansamblu ale economiei. Acest lucru înseamnă că măsurile pe care le-am instituit împreună în Europa pentru a combate această criză generală sunt absolut vitale.
Aş dori să ofer câteva cifre suplimentare pentru a demonstra importanţa acestor măsuri. În industria europeană de autovehicule lucrează 12 milioane de persoane, direct şi indirect. Acestea reprezintă 6% din numărul total de locuri de muncă din Uniunea Europeană. Este cel mai important sector al economiei din punctul de vedere al exporturilor europene. Cel mai mare surplus la export îl reprezintă autovehiculele.
În 2007, am produs 19,6 milioane de autovehicule în Europa. Anul trecut, această cifră a fost cu aproximativ un milion mai redusă şi va scădea din nou semnificativ în anul 2009. În prezent, există stocuri de 2 milioane de vehicule nevândute. Industria de autovehicule este industria din Europa care investeşte cea mai mare parte din cifra de afaceri în cercetare şi dezvoltare. În medie, producătorii de autovehicule investesc 4% în cercetare şi dezvoltare. Această cifră se compară cu o medie de numai 2% pentru companiile europene, în general. În termeni simpli, este o industrie esenţială pentru Europa.
Criza economică a afectat această industrie în fiecare sector simultan. Acest lucru nu s-a mai întâmplat niciodată - este pentru prima dată - şi trebuie să vă mărturisesc faptul că opinia publică se gândeşte numai la automobile. Situaţia vehiculelor comerciale este mult mai dramatică. În acest caz, comenzile noi în întreaga Uniune Europeană au ajuns practic la zero şi acest lucru se întâmplă tocmai în momentul în care există o capacitate de producţie de aproximativ 40 000 de vehicule comerciale pe lună.
Impactul negativ asupra situaţiei ocupării locurilor de muncă este imposibil de evitat şi aceasta din două motive principale. Am stabilit că există o supracapacitate a autovehiculelor în Uniunea Europeană. Industria în sine admite o supracapacitate de 20%. Există persoane care afirmă că aceasta este şi mai ridicată. Totuşi, 20% este o cifră foarte mare şi, dacă o comparăm cu numărul de persoane care lucrează în acest sector, ne referim la aproximativ peste 400 000 de locuri de muncă. Nu există absolut nicio îndoială asupra faptului că producătorii de autovehicule din Europa se vor angaja, în acest an de criză economică, într-un proces de punere în aplicare accelerată a măsurilor de restructurare care au fost planificate de mai multă vreme. Voi sublinia acest aspect foarte clar: nu există nicio garanţie că, la sfârşitul acestui an, vom continua să avem toate centrele de producţie pe care le avem în acest moment în Europa. Există o mare probabilitate ca, până la sfârşitul anului, o serie întreagă din aceste centre de producţie să nu mai funcţioneze. Nu există nici măcar garanţia că, până la sfârşitul anului, vor mai fi pe piaţă toţi producătorii europeni.
Există o presiune foarte puternică asupra industriei de autovehicule din partea concurenţei internaţionale. Ca legiuitori europeni, am intensificat această concurenţă şi mai mult prin impunerea unor cerinţe considerabile asupra industriei europene de autovehicule în anii care urmează. Acestei industrii i se solicită să întreprindă acţiuni considerabile în domeniul inovaţiei. Pentru ca dna Harms să nu mă mai critice imediat, aş dori să clarific faptul că nu condamn acest lucru - cred că este oportun şi corect. Nu îmi reproşaţi că descriu faptele aşa cum sunt. Eu nu critic; doar constat cum stau lucrurile. Legislaţia noastră a determinat o creştere considerabilă a preţului autovehiculelor europene şi, în anii următori, acestea vor deveni şi mai scumpe. Efectele principale sunt următoarele: creşterea presiunii concurenţei, creşterea presiunii costurilor şi creşterea necesităţii ca aceste companii să obţină o mai mare productivitate. Aceasta este singura modalitate de a supravieţui situaţiei competitive actuale.
Ştim cu toţii ce înseamnă o mai mare productivitate în industria de autovehicule. În orice caz, nu are un impact pozitiv asupra numărului de locuri de muncă. Aceasta este realitatea situaţiei actuale.
În prezent, prin politica noastră urmărim două obiective în acelaşi timp. În primul rând, traversarea acestei crize de către industria europeană - şi subliniez fiecare cuvânt în parte - scopul fiind acela de a nu pierde niciun producător european, acolo unde este posibil. Nici măcar unul. Al doilea obiectiv este acela de a creşte competitivitatea industriei europene de autovehicule pe termen lung şi de a face din Europa în mod durabil prima regiune din lume în domeniul producţiei de autovehicule.
În ceea ce priveşte măsurile referitoare la primul dintre aceste obiective, am făcut tot ce era posibil. Am acordat acces la finanţare industriei europene de autovehicule, care a fost afectată deosebit de puternic de criza creditelor. Anul acesta, Banca Europeană de Investiţii (BEI) pune la dispoziţia acestei industrii 9 miliarde de euro şi trebuie să vă spun că, în prezent, nu are niciun sens să se solicite mai mult. Având în vedere baza de capital a BEI, nu mai pot fi disponibile sume suplimentare. Nouă miliarde de euro sunt deja pregătite.
Prin eforturile susţinute ale colegei mele, comisarul Kroes, în prezent, controlul ajutorului de stat are o formă flexibilă şi am modificat normele în aşa fel încât statele membre să aibă mult mai multe posibilităţi de a reacţiona rapid şi precis în cazurile individuale în care este nevoie de asistenţă. Prin urmare, Comisia îşi asumă rolul pe care l-a dobândit prin lege, adică acela de a se asigura că aceste măsuri nu conduc la denaturări ale concurenţei şi nu pun în pericol obiectivele politicii noastre. În acest sens, aş dori să ofer un singur exemplu. Este absolut evident faptul că se poate permite acordarea de ajutor filialelor europene ale companiilor americane numai în cazul în care este clar că ajutorul în cauză serveşte exclusiv la păstrarea locurilor de muncă din Europa.
Am aplicat o serie de măsuri pentru a favoriza modernizarea stocului de autovehicule de pe drumurile europene, prin intermediul cărora am urmărit, în acelaşi timp, să obţinem un impact pozitiv asupra mediului. Nu toate statele membre vor utiliza sistemul de plată a unor prime de casare, dar cele care vor proceda astfel vor respecta principiile convenite, adică aceste măsuri nu trebuie să creeze discriminări faţă de alţi producători. Pentru a mai oferi un exemplu, statele membre nu pot spune: "îţi voi da o primă dacă renunţi la maşina ta veche, dar numai dacă noua maşină este una germană”, dacă locuieşti în Germania, sau una franceză sau cehă. Pur şi simplu acest lucru nu este posibil.
Având în vedere că economia este una din cele "3 E-uri” pe lista priorităţilor preşedinţiei cehe, ce paşi specifici va întreprinde Consiliul pentru a consolida încrederea întreprinderilor mici şi mijlocii în economia de piaţă în lumina actualei situaţii economice?
preşedinte în exerciţiu al Consiliului.-- Daţi-mi voie să încep prin a spune că apreciez întrebarea despre IMM-uri, pentru că în timpul actualei crize economice afacerile mari şi companiile mari sunt întotdeauna suficient de puternice pentru a face presiuni pentru o oarecare uşurare a situaţiei lor, dar este cu mult mai greu pentru IMM-uri şi este nevoie cu siguranţă de o abordare sistemică.
La 1 decembrie 2008, după cum ştiţi, Consiliul a subscris la Planul European de Redresare Economică, care a fost prezentat de Comisie pe 26 noiembrie, 2008. Ca răspuns la criza financiară, Consiliul a suportat o stimulare echivalentă cu aproximativ 1,5% din produsul intern brut al UE pentru a redresa afacerile şi încrederea consumatorului. Mai mult, planul conţine măsuri specifice de sprijinire a IMM-urilor, cele mai importante fiind cele îndreptate spre îmbunătăţirea accesului la finanţare pentru IMM-uri şi reducerea poverii administrative.
Consiliul a mai fost de acord că îmbunătăţirile condiţiilor cadru pentru afacerile europene, în special pentru întreprinderile mici şi mijlocii, este esenţial pentru contracararea efectelor crizei în ce priveşte concurenţa şi pentru sprijinirea şi maximizarea creării de locuri de muncă.
Consiliul a mai adoptat două seturi de concluzii referitoare la acordarea de sprijin IMM-urilor, în contextul competitivităţii în ansamblu. În primul rând, concluziile care subscriu la propunerile de sprijin pentru IMM-uri prezentate în Comunicarea Comisiei cu titlul, după cum probabil ştiţi, "Gândiţi mai întâi la scară mică: o lege pentru afaceri mici pentru Europa”, această aşa numită SBA (Small Business Act), care include un plan de acţiune ce subliniază prioritatea măsurilor care necesită atenţie deosebită.
În al doilea rând, concluziile la Comunicarea Comisiei denumită "Către grupuri de nivel internaţional în Uniunea Europeană - punerea în aplicare a strategiei de inovare cu bază largă”. Deşi grupurile nu sunt menite exclusiv IMM-urilor, ele joacă un rol important în multe grupuri înfiinţate în toată UE.
La întâlnirea sa de la jumătatea lui decembrie 2008, Consiliul European a aprobat acest Plan European de Redresare Economică şi a sprijinit deplina punere în aplicare a planului de acţiune pentru Legea Afacerilor Mici. A sprijinit în mod specific creşterea intervenţiei Băncii Europene de Investiţii la 30 de miliarde de Euro pentru 2009-2010, în special pentru credite acordate IMM-urilor, care se ridică la peste 10 milioane Euro faţă de norma de creditare obişnuită pentru acest sector.
Consiliul a mai sprijinit o scutire temporară pe timp de doi ani dincolo de pragul de minimis al ajutorului de stat pentru o sumă de până la 50.000 Euro şi adaptarea cadrului de ajutorare de stat, după cum se cere pentru sporirea sprijinului pentru întreprinderi, în special pentru IMM-uri.
Consiliul a mai solicitat folosirea procedurilor accelerate pentru acordarea contractelor de achiziţii publice prevăzute pentru legislaţia CE, ca şi reducerea poverii administrative asupra afacerilor.
Preşedinţia cehă va continua să urmărească acest efort, pentru că economia noastră se bazează în mare parte pe IMM-uri, deci avem propria noastră experienţă în acest sens. De aceea, ambele Consilii ale Concurenţei de sub preşedinţia Republicii Cehe care vor urma- unul se va desfăşura curând, la începutul lui martie, cât şi cel neoficial de la Praga - vor aborda problema reducerii poverii administrative, dat fiind că noi suntem de părere că o reglementare mai bună este un factor important pentru îmbunătăţirea competitivităţii, în special pentru IMM-uri şi joacă un rol şi mai important în momente de criză economică.
În plus, preşedinţia va încerca să facă progrese în punerea în aplicare a planului de acţiune şi să situeze această politică a IMM-urilor în prim planul societăţii, ca şi să lege punerea în aplicare a planului de acţiune de programele naţionale de reformă ale tuturor statelor membre.
Preşedinţia va continua de asemenea cu un efort sporit să discute propunerile legislative referitoare la IMM-uri, cum ar fi reglementarea privind Statutul pentru o societate privată europeană, care va oferi IMM-urilor o formă de afacere care să le permită să beneficieze de potenţialul lor şi să se dezvolte prin activităţi transfrontaliere.
O altă propunere legislativă pe care trebuie s-o menţionez este directiva propusă pentru reducerea cotelor de TVA pentru servicii care presupun mână de lucru intensivă, despre care se va discuta la viitoarele Consilii ECOFIN.
În plus, Consiliul se va preocupa de revizuirea Directivei privind întârzierea efectuării plăţilor, care este în curs de pregătire şi care va asigura plata la timp a întreprinderilor mici şi mijlocii pentru toate tranzacţiile de afaceri. Subliniez, este o problemă destul de importantă în situaţia de faţă.
Dat fiind că am cam întârziat, propun Consiliului să răspundă la toate întrebările suplimentare împreună. După cum ştiţi, nu pot să accept decât două întrebări suplimentare pe lângă cele ale autorilor iniţiali. Acesta fiind cazul nostru, am selectat două din cele cinci întrebări înaintate pe baza criteriului selectării de grupuri politice şi naţionalităţi diferite. Membri selectaţi sunt Philip Bushill-Matthews şi Silvia-Adriana Ţicău
autor. De obicei folosesc propria limbă maternă, dar, cum îl înlocuiesc pe Marian Harkin, voi încerca într-o engleză stâlcită. Aceasta este o limbă comună în acest Parlament.
Domnule ministru, aţi menţionat povara administrativă şi ţelul de a o reduce cu 25% până în 2012. Chiar vi se pare un ţel ambiţios? N-am putea face mai mult, şi aţi putea fi mai exact asupra celor întreprinse până acum? Care vă sunt ţintele? N-aţi putea realiza o reducere cu 25% până în 2010, de exemplu? Asta ar fi într-adevăr ambiţios
- Aţi menţionat revizuirea Directivei privind întârzierea efectuării plăţilor, care cred că este extrem de importantă. Totuşi, am fost îngrijorat că perioada de consultări pentru aceasta s-a încheiat la sfârşitul lui august, chiar înainte să lovească criza financiară. Dacă perioada de consultări ar fi fost extinsă, cred că am fi obţinut răspunsuri mai solide ca bază pentru o mai bună revizuire a Directivei. Merită să luăm în considerare deschiderea unei alte perioade scurte de consultări ca să obţinem cele mai actuale informaţii posibile, pe care s-ar putea baza revizuirea?
Aş dori să întreb Consiliul referitor la planul european de redresare economică. Acest plan prevede o sumă de 30 de miliarde de euro pentru întreprinderile mici şi mijlocii. Comisia ne-a informat că se vor acorda pe principiul "primul venit, primul servit”.
Doresc să întreb Consiliul ce măsuri ia pentru ca toate statele membre să-şi dezvolte programe naţionale pentru sprijinul întreprinderilor mici şi mijlocii, ca să poată accesa aceste fonduri?
preşedinte în exerciţiu al Consiliului.--Voi încerca. La prima întrebare referitoare la ţintele de reducere a poverii administrative, ţara mea, asemeni altor ţări cu păreri similare, a început deja acest proces cu ceva timp în avans. Alături de Olanda şi alte câteva ţări, avem o ţintă naţională de 20% reducere până în 2010. Va trebui să vedem dacă putem face mai mult până în 2012.
Comisia a anunţat o foaie de parcurs pentru sfârşitul lui ianuarie 2009, care să arate cum se asigură înaintarea tuturor propunerilor necesare pentru realizarea reducerii cu 25% a poverii administrative la nivelul Comunităţii înainte de finele lui 2009. Propunerile înaintate în acest domeniu în prima jumătate a acestui an vor primi răspuns de la Consiliu sub preşedinţia actuală, aşa încât ne vom ocupa de acest aspect. Vom evalua procesul în perioada Consiliului European de Primăvară. Sper că vom putea acţiona cât se poate de temeinic. Categoric asta este ceea ce doreşte preşedinţia să facă.
Cu privire la Directiva privind întârzierea efectuării plăţilor, Comisia intenţionează să publice propunerea la sfârşitul lunii februarie 2009. Preşedinţia va începe discutarea problemei la organismele pregătitoare ale Consiliului.
Ultima întrebare - la care am lipsit - era legată de Planul European de Redresare. Se referea exact la suma unui posibil împrumut de la BEI. Sper că IMM-urile vor putea să concureze cu celelalte industrii mari. Am avut o dezbatere substanţială cu privire la industria producătoare de autovehicule doar cu o oră în urmă, deci cu siguranţă cred că dorinţa generală este ca IMM-urile să fie capabile să beneficieze din asta.
Consecinţele dramatice a trecerii furtunii "Klaus” în sudul Europei (dezbatere)
Următorul punct este declaraţia Comisiei cu privire la consecinţele majore ale furtunii "Klaus” din sudul Europei.
comisar. -Dle Preşedinte, Comisia Europeană doreşte să îşi exprime întristarea pentru vieţile omeneşti curmate de furtuna Klaus şi transmite condoleanţe familiilor din Franţa, Italia şi Spania care i-au pierdut pe cei dragi. Aceasta este într-adevăr o tragedie umană, care a avut un impact devastator asupra vieţilor, gospodăriilor şi activităţilor oamenilor. Este, de asemenea, un dezastru ecologic.
Deşi furtuna a fost extrem de puternică, aceasta a afectat doar o fâşie îngustă de teritoriu, iar resursele naţionale au putut face faţă nevoilor de intervenţie rapidă cerute de situaţia de urgenţă.
Din acest motiv, Mecanismul comunitar de protecţie civilă nu a fost activat. Cu toate acestea, Centrul de monitorizare şi informare al Comisiei a fost în strânsă legătură cu statele membre afectate, încă din primele momente în care furtuna a fost prognozată.
Alte state membre erau la curent cu situaţia şi s-au pregătit pentru a acorda sprijin regiunilor afectate. De exemplu, Republica Cehă şi-a oferit ajutorul în mod spontan.
Comisia cooperează în prezent cu autorităţile din statele membre afectate pentru a identifica opţiunile de sprijin din partea UE. Posibilităţile pot include mobilizarea Fondului de Solidaritate al UE sau reprogramarea fondurilor structurale şi de dezvoltare rurală.
Furtuna Klaus este un semnal neplăcut care ne reaminteşte că dezastrele naturale reprezintă o ameninţare din ce în ce mai mare pentru toate statele membre ale UE. Inundaţii devastatoare au afectat Europa Centrală în 2000 şi 2002, Regatul Unit în 2007 şi România şi ţările vecine din UE anul trecut. Canicula din 2003 a făcut zeci de mii de victime. În 2003 şi 2007 incendii forestiere au făcut ravagii în Portugalia şi în Grecia. Aceste fenomene ne dau o idee despre modul în care schimbările climatice sunt de natură să afecteze viitorul UE, întrucât, pe măsură ce acestea se produc, ne putem aştepta la fenomene meteorologice extreme.
Statele membre şi Comunitatea Europeană trebuie să îşi unească forţele pentru a preîntâmpina dezastrele, pentru a limita efectele acestora şi pentru a îmbunătăţi capacitatea de reacţie a Uniunii în caz de dezastre.
Comisia va adopta în curând o comunicare privind "o abordare a Comisiei cu privire la preîntâmpinarea dezastrelor naturale şi a dezastrelor provocate de mâna omului”. Aşteptăm cu nerăbdare feedback-ul din partea Parlamentului cu privire la ideile enunţate.
Comisia ar dori, de asemenea, să sublinieze importanţa realizării unor progrese în revizuirea regulamentului privind Fondul de Solidaritate. Propunerea vizează reducerea timpilor de reacţie prin acordarea unor avansuri şi cuprinde criterii mai simple de activare a fondului, într-un interval de timp mai scurt. Deşi Parlamentul a susţinut în mare măsură propunerea Comisiei, nu s-au realizat progrese la nivelul Consiliului.
Aceste iniţiative contribuie la conturarea unei veritabile politici europene de gestionare a dezastrelor şi Comisia speră că Parlamentul European va continua să susţină eforturile sale privind îmbunătăţirea capacităţii UE de a reacţiona în cazuri de dezastre naturale sau provocate de mâna omului.
în numele grupului PPE-DE. - (FR) Doamnă preşedintă, vorbesc acum şi în numele colegului meu Alain Lamassoure. În noiembrie 1999, am luat cuvântul chiar în această sală de şedinţe, după furtuna care a făcut ravagii în sud-vestul Franţei, solicitând solidaritate europeană în cazurile în care dezastre naturale de mare amploare ne devastează ţările. Cu zece ani în urmă mi s-a spus că nu există un fond european pentru a-i ajuta pe concetăţenii noştri în astfel de momente dificile.
Din 1999, dezastrele naturale au continuat, din păcate, să facă victime şi să provoace distrugeri majore în Europa, însă măsurile UE s-au îmbunătăţit, din fericire, odată cu crearea, în 2002, a Fondului de Solidaritate, o iniţiativă a Comisiei şi a dlui Barnier. Acest Fond permite luarea unor măsuri rapide şi eficiente, într-un cadru flexibil.
În situaţia în care ne aflăm, consider că este necesar să mobilizăm acest fond pentru a sprijini regiunile afectate şi, în acest sens, susţin solicitările guvernului francez privind luarea acestei măsuri cât mai curând posibil. Dnă Vassiliou, am luat notă de dorinţa Comisiei de a accelera lucrurile. Există, într-adevăr, o nevoie urgentă la nivelul infrastructurii avariate.
De asemenea, există o nevoie urgentă în ceea ce priveşte pădurile. Aş dori să subliniez acest aspect, întrucât furtuna a devastat pădurea din sudul regiunilor Gironde şi Landes în proporţie de 60% - 70%, iar această pădure, una dintre cele mai mari din Europa, abia reuşise să se regenereze după pagubele provocate în 1996 şi 1999. După cum ştiţi, nu există nicio asigurare pentru acest tip de pagube, iar silvicultorii sunt în prezent lipsiţi de orice resurse financiare în faţa acestui dezastru. Trebuie să dăm dovadă de solidaritate şi să participăm la reconstruirea moştenirii naturale din acestor regiuni.
Înainte de a încheia, daţi-mi voie să îmi îndrept gândul spre victimele furtunii Klaus din Franţa, Spania şi Italia şi să îmi exprim solidaritatea faţă de familiile acestora.
Doamnă preşedintă, stimată dnă Vassiliou, doamnelor şi domnilor, imaginile furtunii din 1999, tocmai amintită, care a afectat sud-vestul Franţei provocând pagube enorme, sunt încă întipărite în memoria noastră colectivă.
E puţin spus că Europa nu era pregătită să facă faţă, din nou, unei asemenea tragedii, atât de curând. Unii o consideră o lovitură a sorţii, însă eu o văd mai degrabă ca un exemplu teribil al schimbărilor climatice pe care tocmai le-aţi menţionat, dnă Vassiliou, şi pentru care noi propunem doar soluţii superficiale, în timp ce se cer, de fapt, măsuri urgente. Aceasta este o situaţie pe care trebuie să o abordăm cu responsabilitate. Din păcate, trebuie să fim pregătiţi pentru a înfrunta chiar şi mai multe dezastre naturale.
În acest an, pe 24 şi 25 ianuarie, furtuna Klaus care a lovit sudul Europei a ucis 11 oameni în Franţa, 14 în Spania şi 3 în Italia. Aceasta a provocat pagube semnificative, distrugând şcoli şi multe gospodării, privând mii de oameni de electricitate, încălzire, apă potabilă şi servicii telefonice şi aducând unele sectoare economice într-o situaţie critică, după cum este cazul industriei lemnului.
În afară de a-mi exprima solidaritatea faţă de familiile victimelor şi faţă de toţi cei afectaţi, precum şi sprijinul pentru consilierii locali, aş dori să profit de prilejul de a mă afla în faţa acestui forum pentru a face un apel Comunităţii Europene, deoarece, trebuie spus, acest gen de situaţie impune o reacţie la nivel european şi, înainte de toate, solidaritate europeană.
Este adevărat că în Franţa a fost declarată stare de dezastru natural, ceea ce va facilita ajutorarea victimelor, însă acest lucru nu reduce cu nimic necesitatea luării unor măsuri coordonate la nivel european, care să suplimenteze eforturile statelor membre de a proteja oamenii, mediul şi proprietăţile din localităţile şi regiunile afectate.
Practic vorbind, aceasta implică în primul rând centralizarea informaţiilor la nivel european, în vederea unei evaluări cu acurateţe a pagubelor. Ulterior, trebuie să eliberăm fondurile necesare pentru a sprijini autorităţile locale, aflate în faţa unor provocări imense. În special, ar trebui să sprijinim serviciile publice, care depun eforturi extraordinare şi de care avem nevoie urgentă pentru a remedia infrastructura şi echipamentele din sectorul energiei, al alimentării cu apă, al transportului şi telecomunicaţiilor, al sănătăţii şi educaţiei.
Dezastrele anterioare au arătat că este nevoie urgentă de măsuri europene şi ne-au permis să includem preîntâmpinarea riscurilor naturale printre obiectivele Fondului European de Dezvoltare Regională. De acum înainte, Europa trebuie să îşi demonstreze capacitatea de reacţie şi să îşi concretizeze solidaritatea în măsuri practice. De aceea sper, deşi tocmai aţi afirmat acest lucru, că Comisia va lua în considerare acest mesaj şi va mobiliza toate mijloacele necesare pentru a reacţiona faţă de această situaţie urgentă, cu precădere prin Fondul de Solidaritate al UE şi prin Instrumentul financiar pentru protecţie civilă.
În ultimul rând, în încheiere, aş dori să vă reamintesc că această furtună violentă, ca şi incendiile din Grecia din 2007, a demonstrat necesitatea unei forţe civile de protecţie, care să poată fi mobilizată în toate zonele de criză. Dnă Vassiliou, aş dori să ascult opinia dumneavoastră pe această temă, precum şi răspunsul dumneavoastră la solicitarea Parlamentului adresată prin rezoluţia din 27 aprilie 2006 privind crearea unui observator european al dezastrelor naturale, în scopul asigurării unei reacţii europene mai eficiente în astfel de cazuri nefericite.
Doamnă preşedintă, stimată dnă Vassiliou, pe 18 noiembrie anul trecut, chiar în acest loc am spus următoarele: "Nu ştim care va fi şi ce amploare va avea următorul dezastru, însă de un singur lucru putem fi siguri: că în curând se va produce un nou dezastru. Când va sosi acel moment, concetăţenii noştri, care de 50 de ani sunt martori la clădirea unei Europe ce pretinde a fi unită, vor veni şi ne vor întreba: "Ce aţi realizat?"” Repet, am spus acest lucru în noiembrie anul trecut, în această Cameră.
Chiar în această sală de şedinţe, în noiembrie 2006, am spus mai mult sau mai puţin acelaşi lucru. "Dacă există un domeniu în care toţi europenii aşteaptă reacţii eficiente din partea Comunităţii, acela este domeniul dezastrelor naturale de mare amploare”.
Am spus că oricine poate vedea acest lucru ori de câte ori au loc dezastre precum tsunami şi am continuat: "de aceea, împreună cu grupul meu, sunt în favoarea punerii în aplicare a unor măsuri preventive şi a stabilirii unei capacităţi care să permită o reacţie foarte rapidă la consecinţele tragediilor. În această privinţă, aş dori să atrag atenţia asupra calităţii raportului Barnier, care prezintă problema în mod corespunzător şi propune soluţii constructive atât din punctul de vedere al eficienţei, cât şi din punctul de vedere al subsidiarităţii. Doamnă Vassiliou, suntem în continuare entuziasmaţi de acest raport, deoarece cuprinde propuneri foarte practice şi concrete. Cuprinde chiar şi elemente bugetare şi explică modul în care 10% din Fondul de Solidaritate poate asigura finanţarea. Raportul explică în modul cel mai pragmatic maniera de colaborare cu părţile interesate din fiecare stat.
Cele douăsprezece propuneri din raportul Barnier ofereau toate instrumentele necesare pentru a lua măsuri la nivel european, astfel încât, cu câteva săptămâni înainte de alegerile din iunie, am fi avut o indicaţie suplimentară a utilităţii şi eficienţei adevăratei solidarităţi operaţionale europene.
Tocmai ne-aţi spus, dnă Vassiliou, că speraţi să primiţi sprijinul Parlamentului. Aţi avut şi încă aveţi acest sprijin. La ce vă referiţi când afirmaţi că problema o reprezintă Consiliul? Reprezentanţii Consiliul nu se află aici, în această seară. Sperăm că, dincolo de această dezbatere, Consiliul va asculta cu atenţie apelul nostru, care nu este un apel de ajutorare sau o altă expresie a uimirii faţă de recenta tragedie, ci un apel ca acesta să înţeleagă clar întrebarea pe care am pus-o recent: "Ce aţi realizat?"”
Folosirea uleiurilor uzate de PCB într-o uzină de reciclaj alimentar în Irlanda (dezbatere)
- Următorul punct este declaraţia Comisiei cu privire la folosirea uleiurilor reziduale cu PCB într-o uzină de reciclaj alimentar în Irlanda.
comisar. - Dnă preşedintă, Comisia este pe deplin conştientă de riscurile majore ale bifenililor policloruraţi (PCB) asupra sănătăţii umane şi asupra mediului.
Incidente precum cele din Belgia din 1999 şi din Irlanda de anul trecut au demonstrat încă o dată că PCB-urile, chiar şi în cantităţi mici, pot cauza contaminarea gravă a lanţului alimentar.
În ultimele trei decenii, UE a stabilit o legislaţie pentru a micşora cantitatea de PCB-uri şi de dioxine eliberată în mediul înconjurător, în scopul de a reduce expunerea umană şi de a proteja sănătatea umană şi mediul înconjurător.
Cu toate acestea, deoarece echipamentele cu conţinut de PCB au, în general, o durată de viaţă lungă, chiar şi după interzicerea PCB-urilor, în 1985, aceştia sunt încă utilizaţi în cantităţi semnificative şi reprezintă o sursă posibilă de expunere umană.
În mod special, Directiva privind eliminarea PCB-urilor, Directiva 96/59/CE din septembrie 1996, furnizează instrumentele corespunzătoare pentru a asigura eliminarea echipamentelor şi a deşeurilor cu conţinut de PCB cât mai curând posibil şi a echipamentelor de mari dimensiuni până la sfârşitul anului 2010.
Totuşi, rămân lacune considerabile în ceea ce priveşte implementarea întocmai a acestor legi. Comisia a fost nevoită să lanseze proceduri de încălcare a dreptului comunitar împotriva majorităţii statelor membre, pentru nerespectarea obligaţiei de inventariere a echipamentelor de mari dimensiuni cu conţinut de PCB şi a uzinelor de eliminare a PCB-urilor.
Ca urmare a acestor proceduri, situaţia în ansamblu s-a îmbunătăţit. În prezent sunt deschise doar două astfel de dosare, care, la rândul lor, sunt pe punctul de a fi închise.
Toate statele membre şi-au comunicat planurile privind decontaminarea şi/sau eliminarea echipamentelor inventariate şi a PCB-urilor conţinute de acestea, precum şi planurile privind colectarea şi, ulterior, eliminarea echipamentelor cu conţinut de PCB mai mic de cinci decimetri cubi (conform Articolului 11 din directivă).
Totuşi, sunt necesare eforturi suplimentare. Pentru a asigura eficienţa planurilor de eliminare a PCB-urilor, statele membre trebuie să urmărească o mai bună implementare a legislaţiei existente cu privire la PCB-uri şi, în general, a legislaţiei europene în materie de deşeuri.
Comisia acordă o importanţă din ce în ce mai mare implementării corecte a legislaţiei UE în materie de deşeuri şi sprijină activ statele membre în efortul de a asigura o mai bună implementare a legislaţiilor naţionale din acest domeniu.
Regulamentul nr. 183/2005 privind igiena furajelor prevede cerinţe minime de igienă a furajelor, aplicate începând de la nivelul producţiei primare a furajelor (la nivel de fermă), la nivelul producţiei, prelucrării şi distribuţiei, până la hrănirea animalelor.
Operatorii din sectorul hranei pentru animale ar trebui să stabilească, să implementeze şi să menţină proceduri bazate pe principiile HACCP. Acesta presupun identificarea elementelor critice ale controalelor şi identificarea, inter alia, a unei eventuale contaminări chimice la utilizarea procedeului încălziri directe a materiilor furajere uscate.
Răspunderea pentru respectarea acestor cerinţe revine operatorilor din sectorul hranei pentru animale, deşi conformitatea măsurilor stabilite de aceşti operatori trebuie verificată de autorităţile competente ale statelor membre. În majoritatea cazurilor, acest lucru trebuie realizat printr-o vizită la faţa locului.
De asemenea, principiile generale privind organizarea controalelor oficiale, prevăzute în Regulamentul privind controalele oficiale în domeniul hranei pentru animale şi al produselor alimentare impun ca statele membre să asigure efectuarea unor controale periodice, în funcţie de riscuri şi cu o frecvenţă corespunzătoare. Aceste controale oficiale trebuie să includă controale ale activităţilor din sectorul hranei pentru animale.
Rolul Comisiei este definit în Articolul 45 din Regulamentul privind controalele oficiale în domeniul hranei pentru animale şi al produselor alimentare (CE) nr. 882/2004. Experţi din cadrul Comisiei efectuează audituri ale autorităţilor competente din statele membre, pentru a verifica dacă aceste controale se realizează în conformitate cu dreptul comunitar.
În baza acestui articol, în Irlanda a fost efectuat în 2008 un audit general la nivelul câtorva sectoare, urmând ca un raport să fie disponibil în curând. Lista entităţilor auditate este stabilită de comun acord între autorităţile naţionale competente şi auditorii din partea FVO.
Uzina menţionată în întrebare nu a fost printre cele supuse inspecţiei, în cadrul auditului general din 2008.
În cazul incidentului de contaminare cu dioxină din Irlanda, sursa contaminării a fost identificată a fi utilizarea de pesmet contaminat ca hrană pentru animale. Pesmetul a fost produs din deşeuri de brutărie (biscuiţi expiraţi), care au fost uscate prin procedeul încălzirii directe. În procedeul încălzirii directe, gazele de combustie vin în contact direct cu materia furajeră care trebuie uscată. Combustibilul utilizat era aparent contaminat cu ulei de transformator cu conţinut de PCB. Responsabilităţile aferente diverselor părţi implicate, de la producătorul de pesmet la furnizorul de combustibil etc. vor fi identificate printr-o anchetă legală, aflată în desfăşurare.
Aş dori să subliniez importanţa majoră a unei abordări cuprinzătoare în ceea ce priveşte clasificarea riscurilor, care să includă atât riscurile legate de natura materiei primite, în acest caz pesmetul, cât şi cele legate de procedeul în sine.
în numele grupului PPE-DE. - Doamnă preşedintă, aş dori să mulţumesc Comisiei pentru declaraţia foarte detaliată în legătură cu acest subiect.
Cred că motivul pentru care dezbatem această temă în această seară este dorinţa de a învăţa din greşeli şi de a ne asigura că situaţia nu se va mai repeta. Dificultatea constă în faptul că, în 1999, când am descoperit o problemă în Belgia, am crezut, la momentul respectiv, că am înăsprit suficient regulile pentru a evita incidente ulterioare. Totuşi, iată situaţia în care ne aflăm! Cunoaştem consecinţele ineficienţei sistemului şi nu este vorba numai de pierderile financiare - deşi acest aspect este extrem de important pentru Uniunea Europeană, pentru trezoreria irlandeză, pentru contribuabili - ci şi de pierderea încrederii consumatorilor şi de daunele provocate sectorului irlandez de producţie alimentară, din punctul de vedere al pieţelor de desfacere.
Mă bucur că am realizat progrese şi că ne recâştigăm poziţia pe piaţa internaţională, însă sunt foarte conştientă de faptul că şi alţi fermieri din întreaga Uniunea Europeană se confruntă cu probleme din cauza situaţiei dificile din Irlanda. De aceea, consider că dezbaterea din această seară nu priveşte doar o problemă a Irlandei. În opinia mea, se poate vedea clar din declaraţia dumneavoastră că există posibilitatea ca această problemă care a apărut în Irlanda să se repete şi în alte state membre. De aceea, cred că acesta ar trebui să fie punctul de plecare al dezbaterii noastre.
Evident, acel ulei nu ar fi trebuit să ajungă în lanţul alimentar al animalelor. Ceea ce încercăm să aflăm este cum s-a întâmplat acest lucru şi - ceea ce spuneţi este corect - aceasta face obiectul unei anchete de poliţie cu elemente de extraneitate. Sper că vom putea reconstitui cu exactitate firul evenimentelor, pentru a evita o situaţie similară.
Însă situaţia ridică o altă întrebare, la care aţi făcut referire, respectiv cum rezolvăm problema deşeurilor sau a surplusului de alimente. Soluţia este, bineînţeles, reciclarea. Toată lumea este în favoarea reciclării, deoarece toţi dorim măsuri viabile şi prietenoase mediului. Însă aici există două probleme: în primul rând, problema reciclării uleiurilor - la care aţi făcut referire - căreia consider că trebuie să i se acorde mai multă atenţie nu numai în ceea ce priveşte PCB-urile, ci şi, într-o viziune mai generală, în ceea ce priveşte colectarea, distribuţia, manipularea etc. a uleiurilor reziduale, deşi, evident, există o preocupare specială pentru PCB-uri.
Referitor la surplusul de alimente - sau deşeul alimentar, cum este numit uneori - părerea mea este că utilizarea acestuia în lanţul alimentar al animalelor este o soluţie convenabilă, însă doresc să precizez foarte clar că, dacă nu putem garanta siguranţa acestui produs şi maniera în care este prelucrat şi manipulat, mă tem că va fi necesară interzicerea lui în lanţul alimentar.
Nu doresc să se întâmple acest lucru, însă nu doresc nici să se repete situaţia din Irlanda şi consecinţele ulterioare ale acesteia. Scopul nostru este ca acest surplus sau deşeu alimentar să fie folosit pentru că este un produs de calitate, nu pentru că lanţul alimentar al animalelor este un "cimitir radioactiv‟ - cred că aceasta este o precizare importantă.
De asemenea, trebuie să discutăm deschis şi despre întreaga problemă a amestecurilor furajere. Fermierii preferă că cumpere ingredientele şi să prepare ei înşişi amestecurile, în proporţiile stabilite de ei şi, în general, fermele mari sunt cele care procedează astfel. Acest lucru este acceptabil dacă avem metode ferme de control. Înţeleg că se fac verificări periodice, însă în acest caz este evident că au existat câteva scăpări la acest nivel. Într-adevăr, fermierii care au fost detectaţi şi au suferit consecinţele utilizării acestui produs m-au întrebat: "De ce nu a venit nimeni să verifice ce intră în incintele noastre‟?
În problema reglementării, sunt convinsă că operatorii autorizaţi din sectorul hranei pentru animale - industria hranei compuse pentru animale din Uniunea Europeană - sunt supuşi unor controale severe, impuse ca urmare a practicilor din trecut, care au determinat înăsprirea regulilor.
Următorul punct este raportul întocmit de dl Graefe zu Baringdorf, în numele Comisiei pentru agricultură şi dezvoltare rurală, referitor la propunerea de regulament al Parlamentului European şi al Consiliului privind introducerea pe piaţă şi utilizarea furajelor - C6-0128/2008 -.
raportor. - (DE) Domnule preşedinte, domnule comisar, dezbatem astăzi ceea ce se este cunoscut sub denumirea "declaraţie deschisă”. Este vorba despre transparenţă cu privire la furaje, acestea reprezentând baza alimentelor sănătoase pentru consumatori, şi despre asigurarea unei imagini de ansamblu pentru cumpărătorii de furaje combinate cu privire la produsele pe care le cumpără.
A fost un drum lung, dar îmi exprim speranţa că prin adoptarea acestui regulament vom încheia cu succes acest drum, şi doresc să mulţumesc Comisiei care ne-a ajutat, în mod semnificativ, la soluţionarea problemelor, prin activitatea sa constructivă. Comisia s-a confruntat, pe de o parte, cu o voinţă politică unanimă din partea Parlamentului de a propulsa această declaraţie deschisă, şi, pe de altă parte, cu o dezbatere acerbă, dar corectă, cu Consiliul. Putem fi mândri de rezultate.
Să aruncăm o scurtă privire în trecut. Am avut criza BSE şi, în 1997, Comisia temporară de anchetă şi-a emis raportul final prin care Parlamentul a solicitat această declaraţie deschisă. Comisia a prezentat o propunere, care a devenit ulterior Directiva 2002/2/CE. Printr-un compromis cu Consiliul - aceasta a trecut prin toate organismele - directiva a fost promovată prin declaraţie deschisă, ceea ce a însemnat că etichetele trebuie să conţină ingredientele cu o toleranţă de ± 15%, iar compoziţia exactă trebuie pusă la dispoziţie, la cerere.
Aceasta a fost mai mult o directivă decât un regulament, iar statele membre au pus-o în aplicare, în mod ezitant, sau chiar deloc. Industria furajelor a introdus o acţiune în fața Curții Europene de Justiţie, iar Curtea s-a pronunţat după cum urmează: în afară de informarea exactă, legalitatea acestei directive nu a fost pusă la îndoială. Apoi am luat în considerare această hotărâre într-o altă procedură în cadrul Parlamentului şi am ajuns la o concluzie sub forma acestui regulament. Am avut onoarea de a fi raportor de fiecare dată şi, în tot acest timp, m-am bucurat de o colaborare extrem de strânsă cu Comisia, colaborare care s-a bazat pe încredere.
Astăzi avem un rezultat pentru care s-a luptat puternic, dar corect, şi de care putem fi mândri. De asemenea, este evident faptul că aceasta se bucură de susţinerea majorităţii din Parlament şi a grupurilor. Nu există amendamente, lucru din care deduc că acest regulament va fi adoptat cu o mare majoritate. Prin urmare, avem un regulament bun care provoacă o declaraţie deschisă în trei etape, şi ştiţi care sunt acestea; în primul rând, componentele în ordinea descrescătoare a procentelor; în al doilea rând, furnizarea de informaţii pentru sectorul de furaje cu o toleranţă de ± 15% - în această privinţă nu am prevăzut o rezervare a drepturilor de proprietate intelectuală în această legislaţie, ci mai degrabă se face trimitere la legislaţia generală; şi în al treilea rând, furnizarea de informaţii exacte autorităţilor.
Doresc, de asemenea, să evidenţiez faptul că am întocmit un registru. În Uniunea Europeană nu se vor mai folosi furaje sau amestecuri de componente fără ca aceste componente să fie publicate mai întâi, întrucât acestea trebuie incluse în registru. Acest lucru este important nu numai pentru autorităţile de supraveghere, ci şi pentru public şi clienţi. Prin urmare, din punctul de vedere al raportorului, pot spune că sunt foarte mulţumit de rezultatul general.
membru al Comisiei. -Domnule preşedinte, aş dori să mulţumesc mai întâi Comisiei pentru agricultură şi dezvoltare rurală pentru activitatea depusă în acest dosar şi, în mod special, domnului raportor Graefe zu Baringdorf, precum şi tuturor raportorilor alternativi care au jucat un rol important.
Domnul Graefe zu Baringdorf a reuşit să coordoneze cu multă pricepere discuţiile din timpul negocierilor, lucru pentru care îi suntem recunoscători.
Pachetul de compromis menţine nivelul înalt de siguranţă a furajelor atins în UE. Acesta reuşeşte să stabilească un echilibru corect între protecţia consumatorului şi drepturile de proprietate intelectuală. Elimină povara procedurii de obţinere a autorizaţiei prealabile introducerii pe piaţă pentru bio-proteine, modernizează etichetarea furajelor prin introducerea de informaţii corespunzătoare pentru clienţi şi plasează co-reglementarea în centrul procedurilor legislative. Sporeşte transparenţa de piaţă prin sistemul de informare pentru noile materii prime pentru furaje, facilitează inovaţia şi competitivitatea în sectorul furajelor din UE şi marchează un pas concret împotriva inducerii în eroare a utilizatorilor de furaje, fie că sunt fermieri sau deţinători de animale de companie.
Rezultatul negocierilor este un pachet de compromis supus votului dumneavoastră, pachet care reprezintă o simplificare şi o modernizare a cadrului legal actual. Dispoziţiile cu privire la aşa-numita "declaraţie deschisă” permit un tip de etichetare mai modern. Materiile prime pentru furaje incluse în furajele combinate pentru animalele destinate industriei alimentare vor trebuie etichetate în ordinea descrescătoare a greutăţii.
În plus, procentul de greutate exact pentru materiile prime pentru furaje evidenţiate trebuie indicat şi în acest caz de etichetare voluntară.
Mai mult, dispoziţia conform căreia anumite informaţii cu privire la furajele combinate pot fi transferate de la autorităţile competente la cumpărători din motive de urgenţă duce la îmbunătăţirea informării corecte a utilizatorilor, în cazuri de genul incidentelor de contaminare a furajelor.
În acest context, Comisia face următoarele declaraţii. În primul rând, pentru a adapta anexa III privind nivelurile de toleranţă permise pentru etichetarea privind compoziţia materiilor prime pentru furaje şi a furajelor combinate la dezvoltarea ştiinţifică şi tehnică, Comisia şi serviciile acesteia au în vedere examinarea acestei anexe. În acest context, Comisia va avea în vedere şi anumite materii prime pentru furaje cu un conţinut de umiditate mai mare de 50%.
În al doilea rând, cu privire la etichetarea aditivilor, Comisia va studia dacă principiile de informare prin etichetare a furajelor se pot aplica şi aditivilor şi preamestecurilor autorizate, în temeiul regulamentului privind aditivii destinaţi utilizării în hrana animalelor.
În ultimul rând, Comisia înţelege că situaţiile de urgenţă privind sănătatea oamenilor şi a animalelor şi mediul pot cuprinde urgenţe generate, printre altele, din neglijenţă, fraudă internaţională sau acte criminale.
Domnule preşedinte, domnule comisar, doamnelor şi domnilor, aş dori să adresez cele mai calde mulţumiri domnului raportor Graefe zu Baringdorf în numele meu şi al Grupului Partidului Popular European (Creştin-Democrat) şi al Democraţilor Europeni. Consider că abordarea asupra acestui raport reprezintă un model de activitate parlamentară a acestei camere.
Votul de astăzi nu implică niciun amendament, pentru că activitatea asupra acestui raport a fost foarte solidă din punct de vedere tehnic şi a cuprins întregul spectru politic. Consider că acesta este un rezultat de care putem fi mândri. Este un rezultat echilibrat care protejează interesele fermierilor în calitate de utilizatori de furaje, ale producătorilor de furaje şi ale tuturor celorlalte verigi din lanţul alimentar.
Acesta sporeşte transparenţa, iar grupul din care fac parte, în special, apreciază profund întocmirea unui registru în care trebuie să fie introduse materiile prime amestecate în furaje. Scandalurile alimentare apar în permanenţă şi nici măcar această nouă legislație nu le va preveni, pentru că regulile europene nu sunt concepute pentru a preveni activităţile infracţionale; însă aceste reguli ne vor ajuta să asigurăm faptul că, în momentul în care izbucnesc astfel de scandaluri, va fi mai uşor să detectăm substanţele care au fost amestecate în furaje.
Apreciez, de asemenea, ca fiind un lucru benefic faptul că producătorii de furaje pot furniza informaţii detaliate în mod voluntar, şi consider că propunerea, conform căreia informaţiile furnizate în aceste condiţii trebuie să fie dovedite din punct de vedere ştiinţific, este una excelentă. Sunt de părere că această nouă legislație cu privire la furaje sporeşte, în mod simţitor, gradul de protecţie şi că indicarea în ordine descrescătoare permite fermierilor să vadă proporţia fiecărei componente din furaje, precum şi care este cel mai bun furaj pentru animalele lor, putând astfel să aleagă în consecinţă.
Adresez la rândul meu mulţumiri celor care au contribuit la redactarea unui raport atât de bun.
Domnule preşedinte, domnule comisar, după cum am făcut-o deja în Comisia pentru agricultură şi dezvoltare rurală, aş dori mai întâi să îl felicit pe domnul raportor, pe raportorii alternativi din celelalte grupuri politice, precum şi Consiliul pentru activitatea desfăşurată.
Această activitate ne-a permis să ajungem la un acord în primă lectură şi, mai mult, a reprezentat un proces excelent de rodare pentru procedura de codecizie care va reprezenta o practică standard a comisiei noastre în viitorul apropiat.
Doamnelor şi domnilor, legislaţia curentă cu privire la mişcarea materiilor prime pentru furaje şi furajele compuse pentru animale, inclusiv animale de companie - un sector care reprezintă o piaţă de aproximativ 50 de miliarde de euro la nivelul comunitar - este reglementată de câteva directive şi de aproximativ 50 de amendamente şi acte de punere în aplicare.
Simplificarea legislaţiei şi aplicarea armonizată a acesteia reprezintă obiective majore care vor fi, în mod indiscutabil, atinse prin acest regulament.
Comisia pentru agricultură şi dezvoltare rurală a Parlamentului a dezbătut deja în 2006 subiectul introducerii pe piaţă a furajelor pentru animale. Ne amintim, desigur, că am solicitat în mod unanim Comisiei Europene ca, printr-o revizuire ulterioară, să stabilească un echilibru corect între interesele fermierilor cu privire la obţinerea de informaţii despre ingredientele furajelor şi interesele sectorului industriei cu privire la asigurarea unei protecții adecvate a know-how-ului.
Compromisul atins asupra punctelor sensibile ale propunerii Comisiei, declaraţia deschisă a materiilor prime şi crearea unei liste comunitare de materii prime reprezintă, după părerea mea, o dovadă bună a acestui echilibru. O dovadă o reprezintă acordul de care s-a bucurat compromisul din partea tuturor celor implicaţi.
În realitate, prin declaraţia deschisă, compromisul protejează drepturile cumpărătorilor de a fi informaţi şi ale producătorilor de a-şi menţine proprietatea asupra know-how-ului, indicând faptul că aceste informaţii trebuie furnizate fără a aduce atingere directivei din 2004 privind drepturile de proprietate intelectuală.
Doamnelor şi domnilor, nu există nicio îndoială că într-o relaţie de încredere dintre furnizor şi utilizator formulele ar trebui cunoscute, însă nu ar fi logic să fii obligat să oferi reţeta primului client care îţi apare în cale. Mulţi dintre noi bem Coca-Cola de multă vreme. Faptul că nu cunoaştem reţeta acesteia nu înseamnă că ne îndoim cu privire la respectarea caracteristicilor produsului şi a standardelor de sănătate.
Acțiunile de informare și promovare pentru produsele agricole pe piața internă și în țările terțe (dezbatere)
Următorul punct pe ordinea de zi este raportul întocmit de dl Dumitriu, în numele Comisiei pentru agricultură şi dezvoltare rurală, referitor la propunerea de regulament al Consiliului de modificare a Regulamentului (CE) nr. 3/2008 privind acţiunile de informare şi promovare pentru produsele agricole pe piaţa internă şi în ţările terţe - C6-0313/2008 -.
Raportor. - Mă bucur că avem oportunitatea de a dezbate, în sesiune plenară, o componentă importantă nu doar pentru sectorul agricol la nivel comunitar, ci pentru competitivitatea per ansamblu a economiei europene.
Într-un moment în care economiile ţărilor noastre au de suferit ca urmare a crizei globale şi în care creşterea cererii de produse agricole este o necesitate, modificarea Regulamentului 3/2008 referitor la acţiunile de informare şi promovare pentru produsele agricole pe piaţa internă şi în ţările terţe ne oferă pârghii suplimentare pentru a sprijini producătorii agricoli şi, implicit, economia comunitară.
Regulamentul Consiliului European 3/2008, reunind într-un text unic regulamentele 2702/1999 şi 2826/2000, a venit în întâmpinarea noii abordări politice a Comisiei Europene privind simplificarea legislaţiei şi corespunde obiectivului de facilitare a procedurilor administrative în cadrul instituţiilor europene. În temeiul acestui regulament, comunitatea poate desfăşura activităţi de informare pe piaţa internă şi pe pieţele din ţări terţe pentru un anumit număr de produse agricole, reţinând în acelaşi timp caracterul specific al acţiunilor în funcţie de piaţa de desfăşurare.
Această politică răspunde unei nevoi reale a statelor membre de a promova imaginea produselor lor agricole, mai ales avantajele în ceea ce priveşte calitatea, valoarea nutritivă, normele de siguranţă alimentară, atât în rândul consumatorilor europeni, cât şi al celor din alte ţări. În plus, ea contribuie la deschiderea unei noi pieţe de desfacere şi are un efect de multiplicare a iniţiativelor naţionale şi private.
Modificările iniţiate de Comisia Europeană vizează să se permită statelor membre interesate să conceapă un program pertinent, în cazul în care organizaţiile care formulează propuneri nu doresc să prezinte programe de realizat în ţările terţe. Astfel, statele membre vor avea posibilitatea să extindă domeniul de aplicare al acţiunilor vizate de aceste programe şi să solicite, de asemenea, ajutorul organizaţiilor internaţionale pentru punerea în aplicare a acestor acţiuni. Propunerea de raport pe care o dezbatem prevede unele adăugiri şi adaptări ale propunerii Comisiei, necesare pentru a clarifica şi completa raţionamentul regulamentului.
În primul rând, propunem introducerea consultărilor cu asociaţiile/organizaţiile profesionale active din sectoarele vizate din statele membre în procesul elaborării programelor de informare cu privire la produsele agricole, atât pe piaţa internă, cât şi în terţe ţări. Având în vedere expertiza şi rolul important pe care aceste asociaţii/organizaţii îl au în asigurarea şi controlul calităţii, consultarea lor este absolut necesară. Susţinem, în acelaşi timp, elaborarea acestor programe în baza unei evaluări a necesităţii şi oportunităţii lor, astfel încât să avem siguranţă că fondurile sunt cheltuite eficient în programe care răspund obiectivului de a contribui la promovarea produselor comunitare.
De asemenea, propunem extinderea domeniilor unde organizaţiile internaţionale pot fi însărcinate cu implementarea programelor de informare pentru ţări terţe. Acţiunile de promovare şi publicitate sunt relevante şi pentru sectorul vinului, atât pe piaţa internă a Uniunii Europene, cât şi în ţări terţe. Şi în sectorul vinului, ca şi în sectorul uleiului de măsline şi al măslinelor de masă, există organisme internaţionale, precum Organizaţia internaţională de vie şi vin, care pot asigura punerea în aplicare a programelor propuse de statele membre în ţări terţe, făcând astfel cunoscute caracteristicile şi avantajele vinurilor cu denumire de origine protejată şi cele cu indicaţie geografică protejată.
O altă modificare pe care v-o propunem vizează creşterea procentului de cofinanţare din partea Uniunii Europene de la 60% la 70%, în condiţiile în care accesul la finanţare, în particular pentru micii producători, este din ce în ce mai dificil, datorită crizei financiare. Fără un sprijin financiar, aceştia riscă să ajungă în stare de faliment, fiind lipsiţi de pârghii pentru a-şi promova produsele şi confruntându-se cu o scădere a cererii pieţei.
Scopul final al acestor propuneri este să conducă la o cerere mai mare pe piaţă pentru a creşte producţia şi a sprijini economia europeană per ansamblu. Atingerea acestui scop ne va ajuta să depăşim aceste momente dificile pe care le traversăm. Calitatea produselor agricole şi alimentare din Uniunea Europeană este un avantaj pe care trebuie să-l valorificăm pentru a asigura competitivitatea economiei europene şi a asigura venituri mai mari pentru producători.
Sper că recomandările pe care le vom adopta vor fi cât mai curând preluate de către Comisia Europeană şi statele membre, pentru că nu ne putem permite să pierdem timpul în astfel de momente când cetăţenii europeni sunt loviţi de efectele unei crize economice extrem de grave. Bineînţeles că măsurile propuse nu vor soluţiona toate problemele legate de comercializarea şi promovarea produselor agroalimentare comunitare.
Simplificarea procedurilor birocratice referitoare la înregistrarea produselor tradiţionale, instituirea unei mărci "Produs în Uniunea Europeană”, soluţionarea problemei produselor importate din ţări terţe cu standarde inferioare de calitate şi siguranţă sunt, toate, teme pe care trebuie să le avem în vedere pentru a creşte cota de piaţă a produselor comunitare. Vă mulţumesc şi aştept observaţiile şi întrebările dumneavoastră.
membră a Comisiei. -Dle preşedinte, mai întâi, aş dori să mulţumesc raportorului, dl Dumitriu şi membrilor Comisiei pentru agricultură pentru raportul excelent referitor la propunerea Comisiei privind acțiunile de informare și promovare pentru produsele agricole pe piața internă și în țările terțe.
Aş dori să subliniez importanţa subiectelor abordate în acest raport. Cred că suntem cu toţii de acord că promovarea produselor agricole europene este extrem de importantă, atât pe plan intern, cât şi pe plan extern. Sunt convins că, comerţul cu produse agricole va continua să crească în viitor, chiar dacă trebuie să recunoaştem că, în momentul de față, ne confruntăm cu un regres datorită crizei economice. Totuşi, vor exista oportunităţi imense pentru produsele europene pe pieţele ţărilor terţe, iar campania noastră de promovare îi va ajuta pe producătorii europeni să exploreze aceste noi pieţe.
Înainte de a evoca conţinutul raportului, aş dori să îl pun în perspectivă. În 2008, Comisia a adoptat 42 de programe legate de piaţa internă şi ţările terţe, totalizând un buget de 128 de milioane EUR pe o perioadă de trei ani. În conformitate cu dispozițiile legale, jumătate din această sumă urma să fie finanţată de Comunitate.
Obiectivul propunerii Comisiei este de a permite statelor membre să lanseze programe cofinanţate de Uniunea Europeană în ţări terţe - astfel cum a precizat raportorul - deoarece, în momentul de faţă, acest lucru este posibil numai pe piaţa internă. De asemenea, aceste programe ar trebui să poată fi puse în aplicare şi de organizaţii internaţionale.
Primele trei amendamente ca importanţă făcute de raportor şi de colegii acestuia sunt: în primul rând, introducerea obligativităţii pentru statele membre de a consulta asociaţiile de comerţ cu privire la programele propuse; în al doilea rând, specificarea faptului că organizaţiile internaţionale pot şi ele pune în aplicare programe, lucru care nu este rezervat doar Consiliului internaţional al uleiului de măsline, ci este o posibilitate generală, de exemplu - după cum s-a menţionat astăzi - programe în domeniul viniviticol. şi în final, în privinţa bugetului, creşterea ratei de cofinanţare.
În legătură cu aceste amendamente, aş dori să subliniez faptul că, în realitate, statele membre se consultă deja cu asociaţiile de comerţ pentru a se asigura că beneficiază de sprijinul producătorilor. Aş prefera ca parteneriatele să continue să fie încheiate în mod voluntar.
Motivul pentru care am menţionat Consiliul uleiului de măsline a fost, pur și simplu, de a oferi un exemplu, ca urmare a discuţiilor purtate recent despre întreg sectorul uleiului de măsline. Aceasta nu exclude, bineînţeles, alte organizaţii internaţionale, precum Organizaţia Internaţională a Viei şi Vinului.
În ceea ce priveşte finanţarea bugetului, se poartă, desigur, discuţii legate de nivelul cofinanţării din partea Comunității, dar am dezbătut acest subiect în momentul fuzionării celor două regulamente relative la promovare şi informare în 2008 şi nu consider că ar trebui să redeschidem discuţia asupra acestui subiect.
Permiteţi-mi să profit de ocazie pentru a spune că, în momentul în care am convenit asupra reformei vinului, am recunoscut că este important ca produsele noastre să fie promovate pe pieţe din ţări terţe. Prin urmare, pentru a cheltui bugetul vitivinicol într-un mod mai isteţ şi mai inteligent, am propus alocarea, ca linie bugetară specială, a 120 milioane EUR în fiecare an pentru promovarea produselor vitivinicole pe pieţele ţărilor terţe. Cu toate acestea, întrucât statele membre - şi, în special, noile state membre - nu au dorit să se găsească într-o poziţie în care banii să fie alocaţi în aşa fel, încât, dacă nu sunt cheltuiţi, atunci ar fi pierduţi, am inclus suma de 120 de milioane EUR în cadrul alocărilor naţionale, astfel încât statele membre să poată lua decizii singure. În orice caz, aceasta trimite un semnal clar că Uniunii îi pasă cu adevărat şi recunoaşte importanţa promovării puternice a produselor europene. Aştept cu nerăbdare discuţia pe care o vom purta astăzi.
Dle preşedinte, dnă comisar, doamnelor şi domnilor, aş dori să-l felicit pe raportor, dl Dumitriu, pentru acest raport obiectiv, care reflectă adevăratele nevoi ale acestui sector comunitar în materie de promovare a producătorilor europeni.
Raportul cuprinde măsuri care vor contribui la deschiderea pieţelor şi la creşterea rentabilităţii produselor agricole europene. Această politică răspunde nevoilor actuale ale statelor membre care doresc să-şi promoveze producţia agricolă, atât în rândul consumatorilor europeni, cât şi al celor din ţări terţe.
Acest lucru oferă o excelentă ocazie pentru a sublinia importanţa care trebuie acordată calităţii, valorii nutriţionale, metodelor de producţie şi siguranţei alimentelor produse. Susţin propunerea raportorului de a oferi țărilor interesate posibilitatea de a prezenta programe de informare destinate ţărilor terţe, dacă acestea din urmă nu sunt în măsură să facă acest lucru.
Acest amendament va permite ţărilor europene să extindă domeniul practic de aplicare al măsurilor preconizate prin aceste programe şi să solicite asistenţă din partea organizaţiilor internaţionale în ceea ce priveşte aplicarea lor. Consider că pe durata procesului de elaborare a acestor programe, ar trebui acordată atenţie rolului important pe care îl joacă asociaţiile şi organizaţiile din sector în fiecare dintre ţări, care au o imagine obiectivă asupra situaţiei existente în diversele sectoare individuale.
Trebuie subliniată importanţa anumitor organisme internaţionale în promovarea unor caracteristici şi avantaje ale produselor alimentare tipice provenind din diverse regiuni ale UE. Susţin propunerea raportorului de a creşte rata participării Comunităţii, astfel încât să se poată pune la dispoziţie asistenţă suplimentară pentru proiectele selecţionate de statele membre. Vă recomand să susţineţi raportul dlui Dumitriu.
în numele Grupului PSE. - (PL) Dle preşedinte, dnă comisar, îl felicit sincer pe dl Dumitriu pentru acest raport bun, care este o continuare a altor rapoarte întocmite anterior şi în care am discutat despre promovare şi sumele de bani alocate pentru promovarea Uniunii Europene în ţări terţe.
Informarea şi măsurile de promovare a produselor agricole pe piaţa internă şi în ţările terţe joacă un rol major în crearea unei imagini pozitive a mărcii "fabricat în Europa”. Am subliniat acest aspect de mai multă vreme şi de câţiva ani depun eforturi pentru a simplifica întregul sistem de informare şi de promovare. În discursurile mele, am subliniat, în repetate rânduri, necesitatea de a promova marca "fabricat în Europa” pe pieţe din ţări terţe. Acest lucru este cu atât mai legitim, dacă se iau în considerare condiţiile formale şi juridice actuale.
În conformitate cu declaraţia celei de-a şasea Conferinţe ministeriale a OMC de la Hong Kong, utilizarea tuturor formelor de subvenţii la export şi a tuturor sancțiunilor privind măsurile de export cu efect echivalent vor fi eliminate în 2013. Datorită dificultăţii de a organiza campanii promoţionale în pieţe din ţări terţe şi a costurilor ridicate ale unor asemenea acțiuni la distanţe foarte mari, în special în Asia sau America, mecanismele de susţinere a activităților promoţionale nu au stârnit un interes deosebit din partea organizaţiilor de comerţ.
2. Punerea în aplicare în cadrul UE a Directivei 2003/9/CE de stabilire a sta:dardelor pentru primirea solicitanților de azil şi a refugiaţilor în statele membre vizitele Comisiei LIBE din 2005 până în 2008 (
Dle Preşedinte, nu am reuşit să avem o dezbatere în plen asupra acestui raport foarte important, motiv pentru care cred că este necesar, în numele comisiei, să iau cuvântul în faţa dumneavoastră astăzi.
Am lucrat cu toţii împreună şi doresc să îmi exprim aprecierea față de munca extraordinară a raportorilor alternativi. Am vizitat nu mai puţin de 26 centre de detenţie din 10 state membre UE şi am observat câteva aspecte esențiale. Am observat, în anumite centre, o stare evidentă de degradare şi o lipsă evidentă de igienă şi am denunțat nerespectarea demnităţii umane. Am descoperit că accesul la serviciile de îngrijire medicală nu este întotdeauna posibil şi că dreptul copiilor la educaţie nu este respectat întotdeauna.
Solicităm respectarea procedurilor privind azilul, care trebuie să fie clare, echitabile, eficiente şi proporţionale, precum şi punerea în aplicare a unui sistem permanent de vizite şi inspecţii la centrele de detenţie. Trebuie să arătăm realitatea de pe teren şi să susţinem dreptul de a inspecta aceste centre - în măsura în care sunt permise aceste vizite - şi trebuie să acţionăm astfel încât situaţia să se schimbe.
Am fost întrebat de către presă de ce nu am menţionat nicio ţară în acest scurt raport. Am răspuns că a fost alegerea mea, alegerea noastră, deoarece avem o responsabilitate colectivă cu privire la ceea ce se întâmplă în centrele de detenţie din Europa şi obiectivul acestui raport nu este să clasifice statele membre.
Nu vom înceta să solicităm solidaritatea europeană în domeniul azilului. Nu putem lăsa statele membre, de la graniţele Europei, să facă faţă singure fluxurilor migratorii. Repet încă o dată: avem o responsabilitate colectivă.
Vă mulţumesc foarte mult, dna Roure. Observ că până şi cei mai buni jurişti prezenți în ședința plenară, sau cei care se consideră astfel, nu cunosc faptul că raportorul are dreptul să facă o declaraţie de două minute atunci când un raport nu a fost discutat în plen. Prin urmare, dna Roure are acest drept, pe care şi l-a exercitat şi pe care trebuie să-l acceptăm cu toţii, astfel cum este prevăzut în Regulamentul de procedură.
Dle Preşedinte, doamnelor şi domnilor, vă rog să mă scuzaţi şi să acceptaţi mulţumirile mele pentru răbdarea dumneavoastră.
După cum ştim, Parlamentul European a dorit timp de mulţi ani să-şi exprime punctele de vedere cu privire la întreprinderile mici şi mijlocii, care reprezintă 99% din totalul companiilor europene şi 75 de milioane de locuri de muncă, deşi în prezent doar 3% din aceste IMM-uri au acces la piaţa străină, externă şi doar 8% au acces la piaţa internă.
Solicităm, prin urmare, Consiliului şi Comisiei să ia în considerare aceste date în cadrul negocierilor multilaterale şi bilaterale, în accesul la pieţele externe, în combaterea contrafacerii, în utilizarea instrumentelor de protecţionism comercial şi în depunerea cererilor de oferte concurenţiale. Comerţul este cheia creşterii prosperităţii.
Aș dori să mulţumesc colegilor mei din Comisia pentru comerţ internaţional şi, mai ales, raportorilor alternativi ai celor mai mari grupuri, dna Saïfi şi dna Locatelli şi să aduc sincere mulţumiri secretariatului şi Dr Bendini, în special. Cred că după toată munca depusă, împărtășim astăzi idei şi propuneri comune Comisiei, cu privire la un subiect mult apreciat de dna Ashton, după cum am aflat din discursul de deschidere în calitate de comisar, şi care trebuie abordat fără întârziere dacă dorim să rezolvăm, cel puţin parţial, criza economică şi financiară gravă care-i afectează pe lucrătorii şi cetăţenii noştri.
- (CS) Dle preşedinte, am fost încântată să susţin un raport care va duce la o simplificare administrativă şi legislativă, ceea ce va creşte gradul de conştientizare a consumatorilor în legătură cu calitatea şi valoarea nutriţională a alimentelor atât în Europa, cât şi în alte ţări terţe, oferindu-le, de asemenea, anumite clarificări privind folosirea unor metode de producţie sigure. Nu am fost de acord cu prioritizarea sectorului măslinelor sau a uleiului de măsline şi sper ca şi sectorul vitivinicol să fie inclus de Comisie în programele specifice menite să ducă la o mai mare sensibilizare a publicului cu privire la vinurile de calitate produse în diverse regiuni ale Uniunii Europene.
Dle preşedinte, aș dori doar să precizez că am susţinut acest raport. M-am bucurat să aflu, cu ocazia dezbaterilor, că Comisia a confirmat cofinanţarea de 70% pentru programul de încurajare a consumului de fructe în şcoli, ceea ce va fi extrem de important pentru derularea acestui program, astfel încât salut în mod clar decizia luată.
Dle preşedinte, vă mulţumesc din nou pentru că mi-aţi acordat cuvântul. Am sprijinit acest raport pentru că este logic să avem un act legislativ care să protejeze interesele agricultorilor şi ale producătorilor de furaje pentru animale. Consider că acum este nevoie să discutăm cu părţile interesate pentru a afla opinia lor în legătură cu importanţa acestui act legislativ, ca producători de furaje sau ca utilizatori de produse pentru animale, întrucât nu este îndeajuns să punem în aplicare acest regulament până când nu există o bună comunicare între toate părţile interesate.
(PL) Dle preşedinte, am susţinut raportul privind introducerea pe piaţă şi utilizarea furajelor, întrucât acesta reprezintă interesele agricultorilor şi ale producătorilor, contribuind şi la securitatea sanitară a animalelor de fermă şi, în acelaşi timp, la securitatea sanitară a celor care vor consuma ulterior produsele din carne, a consumatorilor şi a publicului larg.
Definirea clară a ingredientelor hranei destinate animalelor şi Registrul comunitar al aditivilor pentru hrana animalelor va facilita luarea de către agricultori a unor decizii responsabile legate de alegerea tipului adecvat de hrană pentru animale. Acesta este un pas în direcţia cea bună. Totuşi, îmi permit să subliniez că protejarea secretului comercial al producătorilor nu poate justifica nefurnizarea unor informaţii esenţiale, tocmai pentru a se evita situaţiile de genul epidemiei "bolii vacii nebune” sau prezenţa dioxinelor în hrana pentru animale.
Dle preşedinte, în noiembrie 2007, am fost în Uganda pentru o întâlnire cu întreprinzătorii şi ONG-urile locale. Părăsind Kampala pe un drum prăfuit, şoferul mi-a arătat nişte chioşcuri care vindeau cartele telefonice preplătite. S-a întors spre mine şi mi-a spus: "Aceste companii de telefonie, aceste companii private au făcut mai multe pentru a ajuta oamenii din această ţară să iasă din sărăcie decât oricare dintre ONG-urile voastre albe, occidentale”. În momentul respectiv, aceasta mi s-a părut o afirmaţie puţin nedreaptă, însă evidenţiază percepţia pe care mulţi întreprinzători o au faţă de politicile de dezvoltare ale Uniunii Europene.
De altfel, o serie de întreprinzători din ţările mai sărace mi-au spus că ei cred că programele noastre de sprijin şi ONG-urile noastre au interesul de a-i menţine în situaţia de sărăcie. Mi se pare la fel de nedrept, dar acest lucru subliniază faptul că trebuie să arătăm că sprijinim întreprinzătorii din ţările în curs de dezvoltare, iar una dintre cele mai bune modalităţi de a face acest lucru este prin încurajarea deschiderii globale a pieţelor.
Dle preşedinte, îmi face o deosebită plăcere să susţin raportul excelent al dlui Schröder privind această chestiune. Acordurile de parteneriat economic reprezintă un instrument major al dezvoltării. Schimburile economice sunt cele care vor scoate din sărăcie ţările mai puţin dezvoltate, nu ajutoarele.
Actuala situaţie economică globală afectată de recesiune face să se întrevadă semnele protecţionismului din partea ţărilor dezvoltate, în special a SUA, dar sper să nu fie şi cazul Uniunii Europene. Dacă vom crea un climat protecţionist, atunci întreaga viziune a schimburilor comerciale, nu a ajutoarelor, menite să contribuie la eradicarea sărăciei, va fi deturnată şi aruncată în vânt. Nu ne dorim ca ţările în curs de dezvoltare care vor să aibă schimburi comerciale cu noi să fie oprite să facă acest lucru de nevoia noastră egoistă şi nechibzuită de a ne proteja pieţele. Pe termen lung, aceasta ar însemna un dezastru pentru economiile noastre.
(NL) Am votat împotriva rezoluţiei privind Kosovo din două motive. În primul rând, pentru că la unul dintre puncte se stipulează că statele membre care nu au recunoscut încă independenţa Kosovo ar trebui să facă acest lucru. O astfel de prevedere contravine principiului subsidiarităţii. Ţine de statele membre să decidă acest lucru şi nu este nevoie de presiuni externe din partea Comisiei Europene, a Consiliului sau a Parlamentului.
Al doilea motiv pentru care am votat împotriva rezoluţiei este legat de punctul care prevede că Kosovo, precum şi întreaga regiune, de fapt, ar trebui să aibă o perspectivă clară privind apartenența la UE. În opinia mea, este inoportun ca Parlamentul să facă promisiuni de acest gen. După cum stau lucrurile acum, există încă multe probleme legate de extindere, precum şi de o serie de noi state membre, astfel încât ar fi total nepotrivit să facem acum promisiuni unor ţări precum Kosovo legate de posibilitatea de a adera la Uniunea Europeană la un moment dat.
Dle preşedinte, de unde această obsesie a noastră de a menţine state multietnice fără a ţine seama de dorinţele cetăţenilor lor?
Kosovo a avut, incontestabil, dreptul la autodeterminare: acest lucru a fost exprimat printr-un referendum cu o rată a participării şi un rezultat de peste 90%. Cu toate acestea, prin extinderea acestei logici, acelaşi drept îl au şi kosovarii de origine sârbă, comasaţi, în mod convenabil, aproape de graniţa cu Serbia. De ce să nu le permitem şi lor să aibă parte de autoguvernare? O facem de facto, astfel încât de ce nu am face-o şi de jure?
Răspunsul este pentru că preferăm să menţinem Kosovo în situaţia unui protectorat european - o satrapie, la fel ca pe vremea imperiului otoman. Le-am impus o versiune a drapelului nostru cu 12 stele şi o versiune a imnului nostru naţional. Avem un parlament kosovar şi instituţii ale căror decizii pot fi contestate de un comisar european desemnat.
Ar trebui să le permitem locuitorilor din Kosovo să organizeze referendumuri privind separarea - dacă acest lucru este ceea ce vor - şi autodeterminarea pe criterii etnice şi ar trebui să acordăm acelaşi drept şi popoarelor din Uniunea Europeană. Pactio Olisipiensis Censenda Est!
Dle preşedinte, China este un partener comercial important al Uniunii Europene, la fel şi Taiwan-ul. Vreau să atrag atenţia asupra unor decizii foarte pozitive luate în cadrul Comisiei pentru afaceri externe. S-a votat un aviz prin care se cere Chinei să respecte drepturile femeilor şi ale copiilor, punând capăt avortului şi sterilizării forţate. S-a cerut, de asemenea, Chinei să înceteze persecuţia politica şi alte abuzuri legate de drepturile omului.
Cred că aceasta confirmă faptul că nu se poate separa comerţul de alţi factori. Am susţinut acelaşi lucru şi în ceea ce priveşte schimburile comerciale cu Israelul, cu ocazia discursului privind Gaza - dacă nu ridicăm problema abuzurilor legate de drepturile omului, există pericolul ca banii noştri să fie utilizaţi pentru a încuraja astfel de abuzuri. Prin urmare, doresc să felicit Comisia pentru afaceri externe pentru recunoaşterea caracterului coercitiv al politicii Chinei privind dreptul de a avea un singur copil şi includerea acestei chestiuni în aspectele legate de schimburile comerciale.
(CS) Dle preşedinte, doamnelor și domnilor, China a obţinut nişte avantaje enorme din accederea la OMC în 2001. Ne-am deschis pieţele pentru China, dar acest lucru nu respectă termenii şi condiţiile asumate şi am lăsat să se întâmple asta de câţiva ani buni. Sunt ferm în favoarea unui parteneriat strategic cu acest important actor economic. Totuşi, un parteneriat strategic trebuie să se bazeze pe obligaţia Chinei de a respecta drepturile omului, întrucât avem nevoie de parteneriate cu ţări democratice, nu totalitare. Noi, cei din noile state membre, ştim foarte bine ce înseamnă totalitarismul.
(NL) Am votat în favoarea amendamentului propus de grupul Partidului Popular European (Creştin-Democrat) şi al Democraţilor Europeni, deoarece, cel puţin, ţine seama de faptul că Taiwan-ul reprezintă o importantă entitate economică de afaceri şi susţine participarea Taiwan-ului ca observator în cadrul organizaţiilor internaţionale relevante. Acest amendament este, totuşi, în realitate, mult prea restrictiv. Din moment ce Taiwan-ul este o ţară democratică care beneficiază de o suveranitate naţională de facto, este păcat că acesta nu este recunoscut ca membru cu drepturi depline în cadrul diverselor instituţii internaţionale. Amendamentul se referă la participarea Taiwan-ului în cadrul acestor instituţii în calitate de observator. În opinia mea, Taiwan-ul ar trebui să poată participa ca membru cu drepturi depline.
Dle preşedinte, vă mulţumesc pentru ocazia acordată de a-mi explicita votul în legătură cu raportul privind UE-China. Per ansamblu, avem de-a face cu un raport echilibrat şi apreciez faptul că raportorul s-a concentrat, în ansamblul, pe chestiunile esenţiale - adică schimburile comerciale - mai degrabă decât pe alte chestiuni asupra cărora ştiu că o parte dintre colegi ar fi dorit să se concentreze.
Cu toate acestea, am avut o singură preocupare legată de acest raport, şi anume în ceea ce priveşte instrumentele de protecţie comercială. Trebuie să recunoaştem faptul că consumatorii din ţara mea (Marea Britanie) şi din multe alte ţări ale Uniunii Europene au beneficiat de pe urma schimburilor comerciale deschise cu China. Acest lucru ne-a ajutat să luptăm împotriva pericolelor reprezentate, de exemplu, de inflaţie. Totuşi, protejarea producătorilor necompetitivi din UE în detrimentul altor părţi care beneficiază de aceasta este o chestiune care trebuie abordată cu mare atenţie. Trebuie să ne asigurăm că există un echilibru adecvat şi să nu trecem cu vederea avantajele comerţului cu China pentru consumatori, companiile cu lanţuri de aprovizionare globale şi sectorul vânzării cu amănuntul. În ansamblu, comerţul cu China este binevenit. În final, acesta va duce şi la abordarea tuturor celorlalte chestiuni, cum ar fi drepturile omului şi condiţiile de muncă.
Dle preşedinte, China este unul dintre cei mai importanţi parteneri comerciali ai UE. Deţine şi un sfert din populaţia planetei.
Timp de mulţi ani, am tratat China ca pe un copil mic care trebuie mustrat şi dezaprobat, de parcă noi am fi fost un fel de instanţă superioară. Nu trebuie să uităm că istoria Chinei este mai veche cu mii de ani decât istoria noastră. China şi-a păstrat tradiţiile culturale şi valorile.
Dorim ca China să fie parte a comunităţii internaţionale; aceasta este un partener comercial foarte important al UE şi trebuie să o tratăm cu respect, ca pe un partener egal.
Dacă vom face acest lucru, atunci China nu doar că va fi mai receptivă la spusele noastre, dar vom putea şi investi mai mult în China, iar aceasta va putea investi mai mult în UE. În prezent, China dispune de o cantitate enormă de fonduri care vor trebui investite în afară. Uniunea Europeană ar trebui să fie locul în care se vor investi aceşti bani.
Dle preşedinte, am susţinut amendamentul dnei Wortmann Kool de a considera Taiwan-ul ca o entitate economică şi comercială, deoarece această ţară este un stat democratic de mult timp şi dispune de o economie de piaţă liberă şi viabilă. Trebuie să facem, cel puţin, eforturi politice şi morale de a sprijini statutul Taiwan-ului, precum şi de a-i facilita accesul la organizaţii internaţionale care nu implică suveranitatea statală.
în scris. - Am votat acest raport deoarece activităţile de informare desfăşurate de Comunitate răspund unei nevoi reale a statelor membre de a promova imaginea produselor lor agricole atât în rândul consumatorilor din Comunitate, cât şi a celor din alte ţări, îndeosebi în ceea ce priveşte calitatea, valoarea nutritivă şi siguranţa alimentelor şi a metodelor de producţie. În plus, ea contribuie la deschiderea unor noi pieţe de desfacere şi are un efect de multiplicare a iniţiativelor naţionale şi private.
Următorul punct pe ordinea de zi este dezbaterea a patru propuneri de rezoluţii privind situaţia din Sri Lanka.
Dnă preşedintă, în nordul Sri Lankăi avem de-a face cu un dezastru umanitar căruia i se acordă prea puţină atenţie. Armata din Sri Lanka desfăşoară atacuri asupra populaţiei civile, acestea având amploarea unor adevărate masacre. A fost atacat chiar şi un spital, iar, conform organizaţiilor umanitare, situaţia generală este dezastruoasă. Crucea Roşie a tras un semnal de alarmă.
Situaţia din Sri Lanka a escaladat, iar Uniunea Europeană are şi ea partea ei de vină, din moment ce a "torpilat” negocierile derulate sub conducerea Norvegiei, punând TITE (Tigrii Eliberării din Tamil Eelam) pe lista UE a organizaţiilor teroriste. Aceasta a însemnat că nu mai sunt posibile negocieri în cadrul Uniunii Europene.
În Sri Lanka, libertatea presei, efectiv, nu mai există. Recent, un jurnalist a fost ucis. Ambasadorul Germaniei, care a ţinut o cuvântare cu ocazia funeraliilor acestuia, a fost descris de preşedintele Sri Lankăi drept o persoană care ar trebui să părăsească ţara. Ambasadorul nu a făcut decât să descrie, în mod corect, situaţia existentă.
Se pare că sunt mii de refugiaţi în nordul insulei şi doresc să fiu foarte clar în a spune că întreaga situaţie de acolo merită mai multă atenţie din partea noastră. Uniunea Europeană ar trebui să adopte o poziţie mult mai fermă faţă de acţiunile derulate în prezent de guvernul din Sri Lanka. Atât atacurile armatei din Sri Lanka, cât şi cele ale TITE sunt de condamnat. Este clar că populaţia civilă este cea mai afectată de toate aceste atacuri.
Trebuie să îi ajutăm pe cei blocaţi în nordul insulei şi să cerem o încetare imediată a focului, deoarece este evident faptul că foarte mulţi civili sunt ucişi în acea zonă. Este o situaţie inacceptabilă, iar Uniunea Europeană va fi şi ea responsabilă pentru aceasta dacă nu adoptă o poziţie mult mai clară referitoare la retragerea sprijinului pentru guvernul din Sri Lanka.
autor. -Dnă preşedintă, sângerosul război civil din Sri Lanka pare să se apropie, în cele din urmă, de sfârşit. TITE, care a fost pusă de UE pe lista neagră a organizaţiilor teroriste, trebuie acum să depună armele şi să se predea. UE şi ceilalţi lideri au cerut TITE să se conformeze. Răspunsul acestora ne va arăta dacă TITE urmăreşte, într-adevăr, interesele tamililor.
TITE utilizează organizaţiile sale de faţadă din Europa pentru operaţiuni de propagandă şi extorcare de fonduri la nivel internaţional. Unii militanţi ai TITE ar putea chiar încerca să ceară azil pe teritoriul Uniunii Europene.
De-a lungul cumplitului război civil care durează de 26 de ani, TITE a fost o organizaţie de avangardă a unor tactici teroriste atroce, cum ar fi atacurile sinucigaşe cu bombe, tactică folosită în prezent, din păcate, în multe alte părţi ale lumii. De aceea, armata din Sri Lanka a fost nevoită să facă uz de toate mijloacele disponibile pentru a combate această insurgenţă brutală. Totuşi, este clar faptul că cifrele înaintate de TITE sunt exagerate. Unele dintre acestea au fost retrase - de exemplu, relatarea Agence Presse referitoare la uciderea a 300 de civili, după ce presupusul autor al relatării şi-a declinat orice responsabilitate. Cu toate acestea, moartea civililor într-o zonă de conflict este tragică, oricând şi oriunde ar avea loc aceasta.
Este evident că nici forţele armate ale Sri Lankăi nu pot pretinde că acţiunile lor au fost imaculate, dar, cel puţin, nu au avut drept scop deliberat exploatarea civililor şi punerea în pericol a acestora, aşa cum ar fi făcut TITE.
Dacă războiul se apropie într-adevăr de sfârşit, este esenţial ca Sri Lanka să se concentreze acum pe dezarmarea post-conflict, demobilizare şi reintegrare. Marginalizarea tamililor în favoarea majorităţii sinhaleze trebuie să fie soluţionată, în mod urgent şi permanent, pentru a garanta o societate multietnică stabilă şi viabilă cu o devoluţie regională.
UE trebuie să se asigure, de asemenea, că Sri Lanka dispune de resursele necesare pentru a sprijini dezvoltarea post-conflict. Deşi susţinem oferta de amnistiere a guvernului din Sri Lanka pentru majoritatea militanţilor TITE, este esenţial ca cei responsabili pentru crimele de război extrem de grave să nu beneficieze de impunitate.
autor. -Dnă preşedintă, Sri Lanka a fost afectată de lupte interne timp de decenii. Această situaţie tragică este urmarea conflictului armat dintre, în principal, forţele insurgente separatiste din nord şi armata din Sri Lanka. Pe toată durata acestor confruntări, au fost ucişi sau răniţi mii de oameni nevinovaţi şi au fost distruse locuinţe, infrastructura şi mediul.
Această situaţie regretabilă a fost exacerbată în ultimele luni, în special ca urmare a ofensivei militare de amploare a guvernului împotriva tigrilor tamili. Relatările din Sri Lanka indică faptul că în anumite zone situaţia s-a deteriorat în mod tragic în ultimele săptămâni, sute de civili fiind strămutaţi şi prinşi în mijlocul schimburilor de focuri. Conform Amnesty International, au existat încălcări ale convenţiilor internaţionale şi ale drepturilor omului atât din partea guvernului, cât şi a tigrilor tamili.
Fireşte că, în astfel de circumstanţe, este dificil de atribuit responsabilitatea pentru unele din evenimentele tragice din Sri Lanka, dar trebuie să facem apel la ambele părţi implicate să dea dovadă de moderaţie şi să acorde atenţia şi respectul cuvenit civililor nevinovaţi, precum şi să respecte convenţiile de război.
Din moment ce guvernul din Sri Lanka pare să se fi impus şi este autoritatea din Sri Lanka recunoscută la nivel internaţional, apelul nostru trebuie, din necesitate şi în mod logic, să se îndrepte, în principal, către acesta. În acelaşi timp, trebuie să cerem liderilor TITE să dea curs apelurilor comunităţii internaţionale, să profite de oferta de amnistiere a guvernului, să renunţe la violenţă şi să caute să îşi atingă scopurile prin dialog politic.
De asemenea, trebuie să subliniem din nou ferm că luptele nu pot rezolva problema şi că stabilitatea şi pacea durabilă pot fi atinse doar dacă se stă la masa negocierilor, ceea ce se va întâmpla, mai devreme sau mai târziu. În cadrul negocierilor, ambele părţi vor trebui să facă compromisuri şi să găsească o soluţie care să fie în interesul cetăţenilor acestei frumoase ţări. Sperăm ca prin prezenta rezoluţie să putem contribui la alinarea suferinţei poporului din Sri Lanka şi la instaurarea păcii, atât de necesare, în această ţară.
autor. -Dnă preşedintă, Grupul Socialist din acest Parlament refuză, în mod oficial, să participe la acest vot privind situaţia din Sri Lanka. Luna trecută, Parlamentul a găzduit o amplă dezbatere, cu declaraţii din partea Consiliului şi a Comisiei, privind situaţia din Gaza. De această parte a adunării, acordăm aceeaşi importanţă Sri Lankăi şi considerăm că merită discuţii la fel de ample, dar regret faptul că niciunul din celelalte grupuri nu ne-a sprijinit în adoptarea acestei poziţii.
O discuţie de scurtă durată cu doar o mână de oameni prezenţi în această zi de joi constituie o insultă la adresa miilor de oameni supuşi atacurilor şi care mor în nordul Sri Lankăi. Am dorit să cerem, la fel ca în declaraţia comună a SUA şi a Regatului Unit de la Washington de săptămâna aceasta, o încetare imediată şi necondiţionată a focului de ambele părţi, dar PPE a refuzat să includă acest lucru în textul rezoluţiei.
Am vrut să condamnăm, fără rezerve, bombardarea spitalelor şi a asistenţilor umanitari, însă dl Van Orden, negociator în numele PPE, a refuzat să condamne acest lucru. De aceea, nu apare în rezoluţia pe care o aveţi astăzi în faţă. Pentru dânsul - şi probabil şi pentru Dr. Tannock - tot ceea ce spune guvernul din Sri Lanka trebuie luat ca atare, iar cele afirmate de aproape toate organizaţiile umanitare de la faţa locului, de la Crucea Roşie la ONU, pot fi trecute cu vederea. Amnesty International susţine în prezent că armata din Sri Lanka ar putea fi responsabilă pentru crime de război datorită utilizării bombelor cu dispersie asupra unui spital - un bombardament care a durat 16 ore, potrivit Amnesty International.
PSE a dorit, de asemenea, condamnarea uciderii jurnaliştilor şi a altor reprezentanţi ai mass-media de către forţele guvernamentale. La punctul 4 al rezoluţiei se cere guvernului - aceluiaşi guvern din Sri Lanka - să examineze propriile sale încălcări grave ale drepturilor omului.
Stimaţi colegi, poate că unii dintre dumneavoastră sau grupurile din care faceţi parte doresc să se asocieze acestor sentimente, dar noi nu dorim să facem acest lucru. Dacă veţi vota în favoarea acestui text, veţi trece cu vederea atacurile asupra spitalelor şi posibilele crime de război. Observ faptul că dl Van Orden nu a avut nici măcar curajul de a veni astăzi aici şi de a-şi apăra opera mânjită de sânge, dar nu mă miră deloc acest lucru. Cu ocazia negocierilor, dânsul a respins şi a considerat din start drept invenţii propagandiste presupusele violuri comise de soldaţii din Sri Lanka, astfel că la ce altceva vă puteţi aştepta?
În Orientul Mijlociu, milioane de oameni - inclusiv mulţi evrei - şi-au exprimat indignarea faţă de acţiunile Israelului în Gaza, dar aceasta nu a însemnat că aceștia susţin gruparea Hamas. Din păcate, orice persoană care nu sprijină guvernul din Sri Lanka este etichetat drept apologet al terorismului şi susţinător al TITE.
Cu toate acestea, moţiunea noastră a fost critică la adresa TITE şi a tacticilor folosite de aceştia. Condamnăm atacurile lor şi dorim, în acelaşi timp, ca tigrii tamili să stea la masa negocierilor, dar acest război trebuie să înceteze imediat. Guvernul trebuie să pună capăt ofensivei militare care a dus la un dezastru umanitar - după cum au precizat şi alţii - pentru sute de mii de oameni nevinovaţi din nordul insulei.
Din păcate, textul rezoluţiei nu face apel la o încetare imediată a luptelor, astfel încât nu vom susţine această abordare, refuzând să participăm la votul de astăzi. Dnă preşedintă, stimaţi colegi, ţinem să ne disociem de această propunere de rezoluţie şi solicit tuturor celor care gândesc în aceeaşi termeni să facă la fel.
Aș dori să încep cu precizarea că textul final convenit al rezoluţiei nu este deloc conform cu conceptul meu propriu de redactare. Consider că acesta dă dovadă de o complezenţă excesivă faţă de guvernul de la Colombo. Mă tem că nu este decât un alt caz de simplificare, incriminare şi continuă persecuţie a unui grup doar în baza argumentaţiei că ar fi un grup terorist. În realitate, lucrurile sunt mult mai complexe.
Totuşi, consider că actuala situaţie necesită un mesaj clar din partea Parlamentului cu privire la anumite chestiuni. De exemplu, unul din punctele-cheie care trebuie evidenţiat, în opinia mea, este apelul făcut de Tokyo legat de necesitatea ca ambele părţi, şi anume TITE (Tigrii Eliberării din Tamil Eelam) şi guvernul din Sri Lanka, să înţeleagă că trebuie să se convină asupra unei încetări a focului care să permită accesul asistenţei umanitare şi evacuarea răniţilor şi a bolnavilor.
În al doilea rând, consider că este esenţial de reamintit că nu poate exista o soluţie militară, dle Tannock. Aceasta nu are cum să existe, este, pur şi simplu, imposibil.
De aceea, acum este momentul să se negocieze termenii încetării violenţelor, demobilizării şi dezarmării. Totuşi, pentru aceasta, trebuie ca guvernul să înceteze să mai urmărească o victorie militară care nu face decât să prelungească suferinţa atâtor oameni.
Următorul punct pe ordinea de zi este dezbaterea a şase propuneri de rezoluţii referitoare la situaţia refugiaţilor birmanezi din Thailanda.
autor. -(NL) Dnă preşedintă, Birmania este recunoscută ca fiind o dictatură militară violentă în care un grup de profitori a reuşit să rămână la putere timp de mulţi ani. Opresiunea şi sărăcia au determinat mulţi oameni să fugă din ţară sau, cel puţin, să încerce să fugă.
Diversitatea etnică a Birmaniei justifică şi reîntăreşte această dictatură. În multe zone, minorităţile etnice sunt majoritare. Acestea caută să obţină autonomia şi organizează proteste împotriva dictaturii centrale. Liderii militari consideră că dictatura este necesară pentru a menţine unitatea acestei ţări şi pentru a înăbuşi acţiunile rebelilor. Sunt mai interesaţi de teritorii, decât de oamenii care le locuiesc. Prin importantele concesionări de exploatare acordate companiilor străine, se iau sursele de venit ale locuitorilor indigeni, natura şi mediul înconjurător fiind grav afectate în cadrul procesului.
Nevoia de a părăsi ţara este întărită şi de faptul că nu se acordă atenţia cuvenită celor aparţinând majorităţii regionale. Regimul este determinat să elimine grupurile care creează probleme, fie prin uciderea acestora, fie prin alungarea acestora din ţară. Mulţi dintre cei vizaţi încearcă să fugă pe mare în bărci improvizate, existând riscul de a se îneca. Mulţi dintre refugiaţi au trecut graniţa în Thailanda, ţara vecină: conform estimărilor, aproximativ două milioane şi jumătate de persoane au fugit din Birmania în ultimii 25 de ani, iar zeci de mii dintre aceştia cărora li s-a refuzat intrarea au rămas fără adăpost în ţinutul nimănui, de-a lungul frontierei.
Din păcate, sentimentele de empatie sau solidaritate cu refugiaţii sunt şi mai puţin prezente în Asia de Sud-Est, în comparaţie cu Europa. Adesea, refugiaţii sunt trimişi înapoi la casele lor, deşi aceasta înseamnă o moarte sigură. Opinia publică se arată prea puţin interesată de aceste aspecte, chiar dacă este vorba de oameni de aceeaşi religie, cum este cazul bărcilor cu refugiaţi musulmani care au ajuns în Indonezia venind din Birmania.
De asemenea, guvernele din zonă acordă prioritate relaţiilor de bună vecinătate cu colegii lor din statele aflate sub regimuri dictatoriale, în loc să facă presiuni pentru o ameliorare a situaţiei. Unele state din Europa au tendinţa să adopte o atitudine similară şi se poate vedea impactul dezastruos al acestei poziţii asupra Asiei. Este un alt motiv pentru care ar trebui să cerem ţărilor asiatice să găsească o soluţie.
autor. -Dnă preşedintă, acest caz prezintă situaţia minorităţii dintr-o ţară în care minorităţile sunt, în cel mai bun caz, marginalizate şi, în cel mai rău caz, maltratate. Poporul Rohingya a avut de suferit o dublă discriminare timp de mulţi ani. Fiind de religie musulmană, li se refuză dreptul de a-şi practica credinţa în mod liber, un drept pe care noi, în UE, îl considerăm fundamental, iar moscheile lor au fost devastate şi desecrate. Ca minoritate etnică, poporului Rohingya i se refuză în mod sistematic drepturile civile pe care noi, cei din restul lumii, le considerăm inerente: dreptul la căsătorie, dreptul la liberă circulaţie, dreptul de a fi recunoscuţi ca cetăţeni ai ţării în care trăiesc şi dreptul la educaţie.
Contemplându-ne propriile realizări în domeniul respectării drepturilor omului, noi, cei din UE, tindem să uităm că multe popoare din lume nu se pot bucura nici de cele mai fundamentale drepturi. Noi, cei din cadrul acestei adunări, suntem conştienţi de situaţia generală a cetăţenilor din Birmania, dar de la revolta călugărilor budişti din 2007, această ţară a dispărut treptat din conştiinţa publică.
Soarta cutremurătoare a prea puţin cunoscutului popor Rohingya, în special a refugiaţilor care fug pe mare în bărci şi care fac obiectul acestei rezoluţii, ne-a trezit din nou atenţia asupra regimului despotic din Birmania, o ţară de altfel foarte bogată, ca potenţial uman. Brutalitatea juntei militare contrastează enorm cu acţiunile Thailandei, care şi-a declinat doar parţial, în opinia mea, responsabilitatea pentru refugiaţii aparţinând Rohingya, afirmând că majoritatea acestora sunt mânaţi doar de interese economice, ceea ce mi se pare a fi foarte puţin probabil, şi trimiţându-i înapoi. Thailanda trebuie să îşi ia mai în serios rolul de forţă de stabilitate şi umanitate în regiune.
În schimb, ne putem aştepta la foarte puţine de la brutalii lideri militari birmanezi, care au rămas fără reacţie la apelurile noastre timp de atâţia ani. Sper ca dispreţul juntei de generali pentru opinii civilizate să se întoarcă într-o zi şi să îi bântuie, de preferat în faţa unui tribunal penal internaţional, de îndată de Birmania se va elibera de tiranie.
autor. -Dnă preşedintă, regimul brutal la putere în Birmania a făcut ca mii de civili să părăsească, în mod constant, ţara în căutarea unui viitor mai sigur şi a unui vieţi mai bune în ţara vecină, Thailanda, sau via Thailanda, în alte ţări din Asia de Sud-Est.
Printre aceşti oameni neajutoraţi se numără şi comunitatea indigenă Rohingya din vestul Birmaniei care, în ultimii ani, au fost victimele epurării etnice derulate de guvernul birmanez. Din păcate, autorităţile thailandeze nu au oferit refugiaţilor asistenţa umanitară pe care ar fi meritat-o. În schimb, se pare că aceştia au fost persecutaţi cu înverşunare. Facem apel la guvernul thailandez să respecte drepturile omului în ceea ce priveşt refugiaţii birmanezi şi să îi trateze cu respect, compasiune, demnitate şi omenie.
Această rezoluţie îmi oferă ocazia de a menţiona cazul scriitorului australian de origine cipriotă, Harry Nicolaides, care a fost condamnat la trei ani de închisoare în Thailanda pentru presupuse insulte la adresa familiei regale într-o carte scrisă în 2005. Dl Nicolaides preda limba engleză la o universitate din Thailanda la acea vreme şi în cartea sa a făcut o referire anonimă la un membru al familiei regale thailandeze, iar lucrarea incriminată este, în mod clar, o ficţiune.
Pe durata procesului său, dl Nicolaides a fost nevoit să defileze în faţa mass-mediei internaţionale în lanţuri şi a relatat reporterilor că a fost supus la chinuri de neimaginat. Dl Nicolaides şi-a cerut scuze în faţa familiei regale şi a făcut apel la o amnistiere regală.
Credem că scriitorul australian a fost supus îndeajuns unor pedepse şi maltratări de către autorităţile thailandeze, care au instrumentat acest caz fără tact şi în mod inadecvat şi solicităm acestora şi familiei regale să procedeze imediat la eliberarea dlui Nicolaides şi să permită reîntoarcerea acestuia în Australia. O atitudine contrară ar fi neînţeleaptă, regretabilă şi dăunătoare pentru Thailanda.
Dnă preşedinte, astăzi vorbim despre Sri Lanka, Birmania şi Thailanda. Cu ocazia altor sesiuni am vorbit şi despre alte ţări. Totuşi, de fiecare dată este vorba de războaie civile fără sfârşit, crime şi încălcări ale drepturilor fundamentale ale omului.
Nu vom putea pune capăt acestor crime atroce, dacă nu recunoaştem că există forţe politice şi interese externe fără scrupule în spatele acestor războaie. Aceste războaie nu ar putea dura la nesfârşit în ţările mai sărace, care nu şi-ar putea permite deloc un astfel de "lux”, dacă nu ar exista interese externe în spatele acestora.
De aceea, trebuie să facem două lucruri pentru a pune capăt stării de fapt. În primul rând, trebuie să identificăm interesele şi forţele politice implicate şi, prin metode politice, să le cerem să înceteze. În al doilea rând, trebuie să creăm o forţă militară expediţionară, poliţienească şi militară care să ia măsuri preventive acolo unde metodele politice nu dau niciun rezultat. Uniunea Europeană are capacitatea de a face acest lucru.
autor. -Dnă preşedintă, tratamentul şi discriminarea la care este supusă comunitatea Rohingya ne cutremură pe noi toţi. Ca minoritate musulmană în Birmania budistă, aceasta nu este recunoscută ca una din minorităţile etnice ale Birmaniei. Nu au parte decât de foarte puţine drepturi legale, după cum o subliniază şi amendamentul 3 redactat de Glenys Kinnock, se confruntă cu o sărăcie impusă, li se refuzul dreptul la cetăţenia birmaneză, nu au dreptul la liberă circulaţie, sunt impozitaţi în mod arbitrar, li se confiscă pământurile şi li se refuză dreptul de a se căsători.
Nu este de mirare că mulţi dintre aceştia încearcă să părăsească Birmania, neavând nicio altă şansă. Relatările şocante despre o mie de cetăţeni aparţinând comunităţii Rohingya care au navigat în bărci timp de 12 zile şi care, în loc să fie adăpostiţi la loc sigur de autorităţile thailandeze care i-au descoperit, au fost tractaţi şi apoi lăsaţi în voia sorţii în apele internaţionale fără echipament de navigaţie, apă sau alimente, sunt revoltătoare pentru oricine mai păstrează o urmă de decenţă umană.
Chiar ieri, într-un articol din The Guardian, au fost evidenţiate şi alte incidente. Cel mai recent caz se referă la 220 de bărbaţi care au fost descoperiţi de pescarii din zonă plutind într-o barcă deschisă. Aceşti refugiaţi pretind că au fost reţinuţi de autorităţile thailandeze pe o insulă îndepărtată timp de două luni şi că au fost bătuţi înainte de a fi forţaţi să intre în bărci şi lăsaţi în voia sorţii.
Trebuie examinate abuzurile şi lipsa unor acţiuni coordonate la nivel internaţional pentru a ajuta comunitatea Rohingya. Thailanda trebuie să îşi asume şi ea anumite responsabilităţi. Prim-ministrul thailandez trebuie să ia măsuri. Problema abuzurilor comise de oficialităţile thailandeze trebuie tratată cu cea mai mare atenţie. Guvernul thailandez trebuie să ratifice convenţia ONU privind statutul refugiaţilor şi protocolul din 1967. După cum a spus şi Joel Chamy, vicepreşedinte al Refugees International din Washington, comunitatea Rohingya are nevoie de protecţie şi azil.
Thailanda nu s-a arătat dispusă să le ofere, iar problema nu va dispărea de la sine. Există rapoarte în curs referitoare la tratamentul aplicat refugiaţilor birmanezi de către autorităţile din Malaezia. Mulţi dintre refugiaţi sunt vânduţi ca sclavi, femeile şi copii sunt forţaţi să devină sclavi sexuali, iar bărbaţii sunt vânduţi ca mână de lucru pe vasele de pescuit. Unii dintre peştii capturaţi de aceştia ar putea ajunge chiar pe mesele europenilor. Sper ca astăzi să tragem un semnal de alarmă cu privire la situaţia refugiaţilor birmanezi şi, în special, a comunităţii Rohingya.
Acum două săptămâni, am avut ocazia de a vizita Birmania şi frontiera acesteia cu Thailanda. Acolo am văzut cu ochii mei nedreptatea cu care tratăm unele zone ale lumii în termeni politici şi de mass-media.
De cele mai multe ori, nu ne mişcă decât titlurile de primă pagină. Ceea ce am văzut în Birmania, şi care nu mai ţine capul de afiş al presei, este o dramă foarte puţin diferită de cele care ne-au făcut să ne mobilizăm în cazuri similare.
Avem de-a face cu exemple foarte clare de persecuţie, tortură, reţinere ilegală, viol şi alte atrocităţi comise de junta militară birmaneză. Una dintre cele mai regretabile acţiuni recente a fost adoptarea unei aşa-numite constituţii care încalcă chiar şi principiile democratice de bază şi asigură impunitatea totală pentru toate actele pe care tocmai le-am menţionat.
Este de înţeles de ce oamenii fug de această situaţie, aşa cum a făcut comunitatea Karen de mai mulţi ani şi, conform textului rezoluţie de azi, aşa cum face şi comunitatea Rohingya, membrii acesteia căutând refugiu în Thailanda.
În această privinţă, am observat cu ocazia vizitei mele că atât Thailanda, cât şi comunitatea internaţională au adoptat o atitudine îngrijorător de submisivă faţă de junta militară din Birmania. De exemplu, multe asociaţii ale avocaţilor, partide de opoziţie, refugiaţi sau prizonieri politici ne-au atenţionat cu privire la cumplitele consecinţe care s-ar putea abate asupra poporului birmanez în cazul în care comunitatea internaţională şi, în special, Uniunea Europeană sprijină şi aprobă alegerile de faţadă care urmează să fie organizate de SPDC în 2010. Ne-au avertizat că acestea nu ar face decât să dea mână liberă juntei pentru a comite o gamă largă de crime care ar face obiectul impunităţii.
Grupurile politice şi etnice care se opun juntei sunt foarte bine organizate şi au redactat o constituţie alternativă, care se apropie mai mult de principiile pe care afirmăm că le apărăm în Uniunea Europeană. De aceea, ar fi o greşeală din partea noastră să îi lăsăm pe aceşti oameni în voia sorţii, ceea ce ne-ar face complici, fie activi, fie pasivi, la dictatura din Birmania.
Următorul punct pe ordinea de zi este dezbaterea a şase propuneri de rezoluţii referitoare la refuzul Braziliei de a-l extrăda pe Cesare Battisti.
autor. - (IT) Dnă preşedintă, doamnelor și domnilor, Antonio Santoro, gardian de penitenciar, Lino Sabadin, măcelar, Perluigi Torregiani, bijutier şi Andrea Campagna, agent de poliţie: acestea sunt numele celor patru cetăţeni care, împreună cu mulţi alţii, şi-au pierdut viaţa între 6 iunie 1978 şi 19 aprilie 1979, ca urmare a crimelor nesăbuite comise de organizaţiile teroriste care au încercat să răstoarne regimul democratic din Italia. Iar numele unuia dintre aceşti criminali este Cesare Battisti.
În primul rând, aş dori să mă alătur regretelor exprimate de preşedintele italian, Giorgio Napolitano, faţă de decizia luată de dl Lula, preşedintele Braziliei, de a acorda statutul de refugiat politic teroristului italian Cesare Battisti, care a fost condamnat în instanță la închisoare pe viaţă pentru comiterea acestor patru crime în "anii de plumb”.
Permiteți-mi să vă reamintesc că Battisti a fost găsit vinovat nu doar de justiţia italiană, ci şi de cea franceză şi de Curtea Europeană a Drepturilor Omului. Acesta este un act inexplicabil şi de o mare gravitate care nu poate fi trecut cu vederea de instituţiile europene. Avem o datorie faţă de rudele victimelor lui Battisti, dar şi mai important este că avem această obligaţie în virtutea strategiei antiteroriste pe care Uniunea Europeană o aplică de mulţi ani pentru a garanta siguranţa cetăţenilor şi menţinerea instituţiilor democratice. Să stăm cu mâinile în sân ar însemna să zădărnicim toate eforturile făcute de-a lungul anilor pentru a lupta împotriva unei ameninţări omniprezente.
Grupul Partidului Popular European (Creştin-Democrat) şi al Democraţilor Europeni speră, de asemenea, că Brazilia îşi va reconsidera poziţia şi va cântări mai bine această chestiune delicată, care este totuşi o solicitare îndreptăţită şi legitimă. Brazilia este o mare democraţie care a beneficiat întotdeauna de relaţii excelente cu Europa şi cu Italia; tocmai de aceea am fost luaţi prin surprindere de această uşă trântită în nas. Prin urmare, din consideraţie pentru relaţiile noastre de prietenie şi respect, din consideraţie pentru acordurile de prietenie, cooperare şi parteneriat dintre Brazilia şi Uniunea Europeană, fie că acestea sunt economice sau politice, răspunsul părţilor trebuie să fie decisiv şi eficace.
Europa trebuie să sprijine acţiunea guvernului italian, care face uz de toate formele legitime de presiuni politice şi diplomatice şi acţiuni legale pentru a se face dreptate. Decizia luată de Brazilia contrastează enorm cu imaginea Uniunii Europene, din moment ce implică faptul că într-unul din statele membre au loc acte de persecuţie şi tortură din motive politice. Pe scurt, avem de-a face cu o situaţie inacceptabilă care, mai presus de toate, nu are nicio justificare reală.
Dnă preşedintă, cred că dl Mauro a descris foarte bine situaţia. Battisti este un criminal: acesta a ucis patru oameni. A fost, de asemenea, găsit vinovat de instanţa italiană şi de alte acte cum ar fi apartenenţa la un grup armat, posesie de arme de foc - o infracţiune gravă în majoritatea ţărilor europene - şi acte de violenţă.
Acest om a fost găsit vinovat de o instanţă judecătorească din Italia. Cu toate acestea, aflăm că la 17 decembrie, guvernul brazilian, un guvern democratic de altfel, i-a acordat acestuia statutul de refugiat politic.
După cum a precizat şi dl Mauro, Uniunea Europeană trebuie să dea dovadă de solidaritate cu guvernul italian şi să arate Braziliei, o ţară democratică prietenă, că s-a comis o greşeală.
Autorităţile braziliene ne-au informat că această chestiune este încă în stadiul unui apel la Curtea Supremă Federală, dar este lamentabil faptul că acest caz a ajuns până acolo.
Trebuie reamintit şi că Curtea Europeană a Drepturilor Omului a respins cererea dlui Battisti de a i se acorda protecţie şi că Uniunea Europeană îşi bazează acţiunile pe respectarea drepturilor fundamentale ale omului, care este o componentă esenţială a constituţiei europene.
În consecinţă, ţinând cont de relaţiile de prietenie dintre Uniunea Europeană şi Brazilia, ar trebui să se reamintească autorităţilor braziliene că UE este un aliat şi un prieten şi sperăm să nu fim trataţi altfel, după cum a fost cazul şi în trecut.
autor. -(SV) Aş fi dorit să discutăm mai degrabă situaţia din Filipine, unde UE ar fi putut să contribuie la salvarea multor vieţi omeneşti. Discutăm acum despre un caz judiciar individual care se află în curs de examinare de către instanţă şi în legătură cu care avem tupeul de a spune că vom susţine respectarea principiului statului de drept. Acolo de unde vin eu, unul din principiile fundamentale ale statului de drept este acela că parlamentul nu poate interveni în cazurile judiciare individuale.
Eu şi grupul din care fac parte considerăm că nu este oportun să discutăm în parlament un caz individual aflat pe rolul unei instanţe. Din păcate, aceasta nu este nici prima şi, cu siguranţă, nici ultima oară, pentru că în curând vom vota asupra raportului Medina, care face exact acelaşi lucru. Într-un caz similar aflat în curs de examinare de către instanţa din Suedia şi legat de încălcarea drepturilor de autor de către Pirate Bay, Parlamentul a făcut comentarii referitoare la responsabilitatea părţilor, deşi cazul se afla pe rol. Sper ca această practică să nu se transforme în obişnuinţă pentru că dacă va fi astfel, noi, cei din Europa, ne vom opune şi vom condamna propriile noastre principii ale statului de drept, ceea ce nu este deloc de dorit. Vă mulţumesc.
Îmi cer scuze, am uitat să menţionez un lucru important.
Dacă nu suntem mulţumiţi de modul în care Brazilia şi Europa abordează chestiunea extrădărilor şi dacă nu suntem mulţumiţi de modul în care sunt interpretate legile în instanţele naţionale, ar trebui să schimbăm legile pentru ca acestea să fie la fel pentru toţi. Nu trebuie să ne implicăm şi să încercăm să influenţăm decizia într-un caz individual. Rolul acesta revine judecătorilor, procurorilor şi celor care apără legea, nu Parlamentului. Noi suntem cei care facem legile, iar principiile statului de drept ne dictează faptul că instanţele sunt cele care le interpretează.
Dnă preşedintă, stimaţi colegi, este regretabil faptul că un deputat ia cuvântul în cadrul acestei adunări fără ca măcar să fi citit textul rezoluţiei, redactat şi semnat de toate grupurile importante, şi să susţină lucruri eronate: procedurile judiciare s-au încheiat cu mult timp în urmă.
Daţi-mi voie să încercăm să examinăm problema. Actele delirante ale unui terorist şi ale unui criminal, condamnat de mai multe ori, nu pot fi apărate de un guvern al unei ţări prietene cu care avem o relaţie de colaborare. Dorim să subliniem necesitatea unei dezbateri în cadrul Consiliului, exprimată deja într-o scrisoare adresată preşedintelui în exerciţiu al Uniunii, care, pornind de la această situaţie inedită şi ţinând seama de noile forme ale terorismului internaţional, să abordeze şi să convină asupra unor norme comune de extrădare, fie în cadrul celor 27 de ţări membre ale Uniunii, fie în relaţia UE cu ţările terţe.
Nu este posibil ca un criminal care a ucis oameni nevinovaţi şi care a profitat de toate mijloacele posibile pentru a se sustrage justiţiei şi nevoii de dreptate a rudelor victime să îşi aroge rolul unei victime a persecuţiei şi să creeze precedente periculoase în detrimentul legii şi al societăţii.
în numele grupului ALDE. - Dnă preşedintă, cei care sunt găsiţi vinovaţi de către instanţele noastre trebuie să suporte consecinţele şi nu trebuie să îşi poată găsi refugiu în nicio ţară din lume.
Cesare Battisti este un criminal condamnat în Italia, iar poziţia adoptată de autorităţile braziliene de a-l proteja de braţul justiţiei din UE nu este doar inacceptabilă, ci şi regretabilă şi condamnabilă cu cea mai mare fermitate, iar noi, la fel ca orice altă autoritate sau organism al UE, avem tot dreptul să o spunem. Sper ca guvernul brazilian să revină la sentimente mai bune şi să reexamineze cazul pentru a face ceea ce se aşteaptă să facă, şi anume să îl extrădeze pe Battisti în Italia cât mai curând posibil şi acest lucru înainte ca toată această afacere să aibă consecinţe grave asupra relaţiilor, de altfel foarte bune, dintre UE şi Brazilia. Brazilia nu trebuie să devină un loc de refugiu pentru criminalii condamnaţi, iar UE nu trebuie să permită criminalilor să se sustragă pedepsei.
în numele grupului UEN. - (IT) Dnă preşedintă, doamnelor și domnilor, prin această propunere de rezoluţie comună, Parlamentul îşi va face auzită vocea plină de autoritate la nivel internaţional pentru a se reconsidera extrădarea lui Cesare Battisti şi, mai presus de toate, pentru a se constitui într-un omagiu şi dovadă de solidaritate cu familiile victimelor care, mai bine de 20 de ani, au aşteptat să li se dea curs dreptului fundamental la justiţie, refuzat de atâta timp. Nu este nevoie de alte cuvinte, astfel încât, dnă preşedintă, stimaţi colegi, doresc să dedic cele câteva momente rămase din timpul alocat discursului meu păstrării unui moment de reculegere în amintirea celor ucişi.
(IT) Dnă preşedintă, stimaţi colegi, doresc să mulţumesc dnei Angelilli pentru acest gest important, care ilustrează cât de diferită este atitudinea acestei adunări de cea a Uniunii Europene, care, la fel ca Pilat din Pont, se spală pe mâini cu ipocrizie de întreaga afacere, când de fapt este vorba de două ţări membre implicate: Italia, care a plătit un preţ extrem de mare pentru terorism cu toate victimele acestuia şi anii dificili, şi Franţa, care este implicată până peste cap în toată această afacere datorită intereselor deplorabile ale infamului lobby de stânga al "caviarului”, care s-a făcut remarcat deja în cazul Petrella şi probabil şi prin rolul jucat de serviciile secrete.
În acest mod, Europa ajunge să submineze directivele antiteroriste şi să îşi piardă autoritatea în cadrul strategiei globale de luptă împotriva terorismului. Mă întreb dacă situaţia ar fi fost alta în cazul în care am fi avut de-a face cu un terorist german aparţinând Facţiunii Armata Roşie. Cu toate acestea, Europa îi transmite Braziliei că, în cazul în care nu va extrăda un criminal comun şi comunist ca Battisti, care azi are curajul de a-şi bate joc de victimele sale chiar din pragul închisorii, ar însemna să se coboare la nivelul unei ţări în care îşi găsesc refugiu cei mai înverşunaţi criminali şi terorişti.
O astfel de atitudine ar aduce în discuţie toate acordurile noastre de parteneriat şi cred că şi participarea la G8. Trebuie să fim foarte clari în a sublinia că: este inacceptabil să se cadă de acord cu teroriştii. Teroriştii condamnaţi în temeiul unor proceduri legitime - deoarece ţara noastră beneficiază de un sistem judiciar performant în care nimeni nu este torturat, iar procedurile sunt legale - trebuie să îşi ispăşească pedeapsa până la ultima zi. Teroriştii, criminalii şi comuniştii!
(DE) Dnă preşedintă, am solicitat cuvântul deoarece am fost preşedinte al grupului de parteneriat parlamentar Germania-Brazilia din cadrul camerei inferioare a parlamentului german, timp de 10 ani, şi cunosc Brazilia foarte bine. Sunt într-adevăr surprins de refuzul administraţiei Lula de a extrăda un criminal condamnat într-un stat membru al Uniunii Europene. Sper ca procedurile din Brazilia să se încheie cât mai curând posibil.
Administraţia Lula s-a angajat să respecte drepturile omului. Unul din elementele inerente ale acestei poziţii este faptul că criminalii condamnaţi trebuie aduşi în faţa justiţiei, astfel încât sper că această propunere de rezoluţie va beneficia de o susţinere adecvată. Personal, voi face uz de contactele mele cu parlamentarii brazilieni pentru a mă asigura că se fac presiuni asupra guvernului şi pe plan intern pentru a se da curs acestei cereri de extrădare.
(PL) Dnă preşedintă, după încheierea celui de-al Doilea Război Mondial, mulţi criminali de război nazişti au fugit în America de Sud pentru a se sustrage justiţiei. Încercările de a-i aduce înapoi şi de a-i pune la dispoziţia justiţiei au fost extrem de dificile. Aceasta a dus la acţiuni disperate, cum a fost şi cea derulată de forţele speciale israeliene care l-au răpit, pur şi simplu, pe Eichmann din America de Sud pentru a-l aduce în faţa instanţelor de judecată.
Este evident că tradiţia fugii în America de Sud este încă la mare preţ, la fel şi convingerea că acolo se poate găsi refugiu şi se poate trăi în linişte şi pace fără a da socoteală în faţa justiţiei pentru crimele comise. Acţiunile de acest gen, cum este poziţia guvernului brazilian, menţin această convingere şi pot duce, din păcate, la răspândirea amplă a sentimentului de impunitate. De aceea, este extrem de important să se adopte prezenta propunere de rezoluţie referitoare la extrădarea lui Battisti.
Sunt prezent aici la această dezbatere, dar ca urmare a unui acord convenit de Grupul Socialist din Parlamentul European, nu voi participa la vot. Totuşi, sunt prezent aici.
autor. -Dnă preşedintă, vreau doar să cer o modificare de ultim moment referitoare la formularea amendamentului oral - dacă colegii îmi vor permite - deoarece am reuşit să identificăm cauza confuziei din rezoluţia comună.
Formularea iniţială era "non-fire period”, dar aceasta nu avea niciun sens, astfel încât am modificat-o în "cease fire”. Se pare că în textul oficial al declaraţiei copreşedinţilor, care include Uniunea Europeană, se foloseşte formularea "non-fire period”, ceea ce mi se pare destul de straniu, dar totuşi acesta este textul scris. Prin urmare, am putea modifica "non-fire” în "no fire”, mai degrabă decât "cease-fire”, deoarece astfel s-ar păstra textul oficial redactat de copreşedinţi?
Dnă preşedintă, cred că mai este ceva care trebuie modificat şi consider că dl Tannock ar trebui să ne spună despre ce este vorba înainte de a trece la vot. Mai există o mică modificare.
autor. - Dnă preşedintă, este vorba despre includerea cuvântului "umanitar” pentru a specifica despre ce fel de asistenţă vorbim.
Dar cel mai important este să folosim formularea "no-fire period”, care apare în declaraţia copreşedinţilor.
author. -(ES) Da, ar fi ceva, dar nu ştiu dacă este vorba de o neînţelegere sau nu. În teorie, în versiunea pe care o avem de la amendamentele orale, în text ar trebui să apară "cease-fire”, nu "non-fire”. Aşa este sau am înţeles eu greşit?
autor. -Dnă preşedintă, tocmai mi-am dat seama că, datorită ordinii în care au fost imprimate amendamentele pe lista de vot, am citit de fapt amendamentul oral la considerentul K. Îmi cer scuze pentru confuzie, dar de fapt acum suntem la amendamentele la alineatul (2). Acesta ar putea fi motivul confuziei. Am putea schimba ordinea de pe lista de votare? Îmi cer scuze, dar pe lista mea apar aceste chestiuni într-o ordine eronată. Am citit de fapt modificarea pe care am dorit să o aduc la considerentul K, nu la alineatul (2), astfel încât acesta este cel asupra căruia vom vota în continuare. Îmi cer scuze pentru confuzie.
Amendamentul la alineatul (2), care ar fi trebuit să fie cel de data trecută este: "Consideră că o victorie militară asupra TITE, astfel cum este aceasta preconizată de guvernul din Sri Lanka, nu va elimina nevoia de a găsi o soluţie politică pentru a asigura o pace durabilă”. Astfel apare pe lista de vot.
Dnă preşedintă, pentru a da dovadă de corectitudine, cred că acum ar trebui să votăm asupra considerentului K.
autor. -Dnă preşedintă, acum voi repeta varianta corectă pentru a clarifica şi nedumerirea dlui Romeva i Rueda.
Considerentul K, astfel cum a fost modificat oral, are următorul conținut: "întrucât copreşedinţia Conferinţei de la Tokio invită, în comun, guvernul Republicii Sri Lanka şi gruparea TITE să declare încetarea temporară a focului pentru a permite evacuarea bolnavilor şi a răniţilor şi acordarea de ajutor umanitar populaţiei civile”.
autor. -Dnă preşedintă, remarc din nou că oficialii nu au scris amendamentele orale în aceeaşi ordine ca cea în care ar trebui să se voteze, astfel încât voi fi mai atent să respect ordinea corectă de această dată. La alineatul (2), dorim să adăugăm la sfârşitul acestuia următoarele cuvinte: "precum şi sărăcirea forţată, impozitarea arbitrară şi confiscarea terenurilor”.
autor. -Dnă preşedintă, amendamentul oral la alineatului (5) are următorul conținut: "salută cooperarea guvernului thailandez cu Înaltul Comisariat al Naţiunilor Unite pentru Refugiaţi şi solicită să se permită accesul imediat şi nerestricţionat la toţi membrii reţinuţi ai comunităţii Rohingya sosiţi pe mare, pentru a se stabili nevoile de protecţie ale acestora;solicită, în acelaşi timp, guvernului thailandez să ratifice Convenţia din 1951 privind statutul refugiaţilor şi Protocolul aferent din 1967”. '.
autor. -Dnă preşedintă, voi da citire acum textului integral al alineatului (6), astfel cum a fost modificat oral: "Subliniază că problema refugiaţilor sosiţi pe mare, care afectează Thailanda şi celelalte ţări, este, în esenţă, una regională; priveşte în mod pozitiv eforturile guvernului thailandez de a creşte cooperarea între vecinii din regiune pentru a se găsi soluţii la problema refugiaţilor Rohingya; salută, în acest sens, reuniunea care a avut loc la 23 ianuarie între Secretarul permanent pentru afaceri externe, Kasit Piromya şi ambasadorii Indiei, Indoneziei, Bangladeshului, Malaeziei şi Birmaniei;face apel la toate statele membre ale ASEAN şi, în special, la preşedinţia thailandeză şi organizaţiile internaţionale competente să conlucreze pentru a găsi o soluţie permanentă la această problemă care există de mult timp; '.
autor. -Dnă preşedintă, considerentul E ar avea următorul conținut: "întrucât agenţia pentru refugiaţi a Naţiunilor Unite şi-a exprimat îngrijorarea în legătură cu relatările privind tratamentul neadecvat aplicat refugiaţilor birmanezi şi a reuşit să obţină accesul la aproximativ 126 de membri ai comunităţii Rohingya aflaţi încă în arestul autorităţilor thailandeze”.
(Pentru rezultatul votului şi alte informaţii privind votul exprimat: vă rugăm să consultaţi procesul verbal).
(FR) Dnă preşedintă, veţi crede că doresc să caut nod în papură, dar consider că astfel de rapoarte importante, astfel de rezoluţii cu impact major votate de un număr atât de mic de deputaţi - vina nu aparţine, desigur, celor prezenţi azi aici - sincer, mi se pare a fi o situaţie fără ieşire şi mă face să mă îndoiesc de credibilitatea noastră.
De aceea, personal nu voi putea accepta pentru mult timp această stare de fapt şi, la un moment dat, va trebui să se pună problema existenţei cvorumului. Sunt conştientă de faptul că trebuie să existe cel puţin 40 de membri care să solicite verificarea cvorumului. Din moment ce suntem cu puţin peste 40 de persoane aici, este destul de dificil, dar totuşi consider că trebuie făcut ceva în acest sens.
Din moment ce această problemă a fost ridicată de mai puţin de 40 de membri, vom proceda acum la exprimarea votului.
Dnă preşedintă, acelaşi lucru se întâmplă de cinci ani încoace. Astăzi nu este o excepţie. Este cam târziu să luăm act de acest lucru abia acum.
(CS) Doresc doar să subliniez că această problemă priveşte gupul socialist şi, posibil, şi alte grupuri, dar nu şi Partidul Popular European, care este conştient de responsabilitatea care îi revine în această dezbatere importantă şi este prezent astăzi aici într-un număr cu mult mai mare decât alţii.
(FR) Dnă preşedintă, aveţi deplină dreptate. Procedura de cvorum se poate aplica doar dacă există o solicitare în acest sens din partea a cel puţin 40 de membri sau dacă preşedintele de şedinţă solicită acest lucru. Prin urmare, dacă dumneavoastră sunteţi de acord şi dacă consideraţi că este necesar, după cum a precizat şi dna Roure, având în vedere importanţa acestei dezbateri şi faptul că nu poate fi suspendată chiar acum, doar dumneavoastră aţi putea solicita verificarea cvorumului şi puteţi dispune anularea exprimării votului.
autor. - (IT) Dnă preşedintă, doresc să îi mulţumesc dlui Onesta, dar cred că încă o încercare de a salva in extremis un terorist care a fost condamnat în repetate rânduri a eşuat.
(DE) Dnă preşedintă, vreau doar să spun că joi după-amiază se discută cele mai importante chestiuni şi că, prin urmare, având în vedere urgenţa situaţiei, aceste chestiuni importante trebuie într-adevăr soluţionate tot joi după-amiază. Singurii vinovaţi pentru actuala stare de fapt sunt cei care absentează în zilele de joi. Aceştia sunt absenteişti şi ar trebui să se mai gândească dacă doresc, într-adevăr, să candideze din nou pentru Parlamentul European.
Problema are o dimensiune politică mult mai amplă. Mulţi sunt cei vinovaţi: grupurile politice şi fiecare membru în parte. Nu pot să trec cu vederea procedurile, dle Onesta. Regula spune că pot da curs doar solicitării venite din partea a cel puţin 40 de membri, ceea ce nu este cazul în situaţia de faţă.
Doamnelor şi domnilor, cu două săptămâni în urmă, un inginer polonez, Piotr Stańczak, care a fost ţinut ostatic de către terorişti în Pakistan începând din septembrie anul trecut, a fost ucis de aceştia. În numele Parlamentului European, aş dori să îmi exprim indignarea profundă faţă de asasinarea brutală a unui om nevinovat, cetăţean polonez şi cetăţean al Uniunii Europene. Parlamentul European condamnă în termenii cei mai duri acest act criminal. Am dori să adresăm familiei victimei şi tuturor rudelor sale cele mai sincere sentimente de compasiune şi condoleanţe.
Terorismul reprezintă un atac direct asupra libertăţii, drepturilor umane şi democraţiei. Terorismul reprezintă o încercare prin care se urmăreşte atingerea obiectivelor prin violenţă oarbă şi distrugere a valorilor noastre comune. Acesta reprezentă unul dintre cele mai mari pericole la adresa securităţii şi stabilităţii comunităţii internaţionale. Terorismul reprezintă o crimă pe care nu o putem accepta sub nicio formă.
Doamnelor şi domnilor, în limba maternă a inginerului ucis, aş dori să spun "Niech spoczywa w wiecznym pokoju” [Să se odihnească în pace].
În memoria lui Piotr Stańczak, v-aş ruga acum să vă ridicaţi pentru a ţine un moment de reculegere.
(Deputaţii s-au ridicat şi au ţinut un minut de reculegere)
Doamnelor şi domnilor, incendiile forestiere din Australia au condus, în ultimele zile, la pierderi tragice de vieți umane. Considerate drept cele mai devastatoare incendii forestiere din istoria Australiei, acestea au provocat multe victime în circumstanţe teribile. Am fost îngroziţi cu toţii de puterea distrugătoare a acestui dezastru natural şi de consecinţele sale înfiorătoare. I-am trimis o scrisoare prim-ministrului australian pentru a-i transmite sincera compasiune din partea Parlamentului European. În numele Parlamentului European, în sesiunea plenară de astăzi, aş dori să exprim din nou solidaritatea noastră cu Australia, cu cetăţenii şi autorităţile acesteia în aceste momente de tristeţe.
Săptămâna viitoare, o delegaţie a Parlamentului se va deplasa în Australia pentru a transmite personal condoleanţele noastre. Cu toate acestea, aş dori să folosesc această ocazie pentru a transmite cele mai sincere sentimente de compasiune şi condoleanţe familiilor tuturor celor care şi-au pierdut viaţa. Suntem alături de dumneavoastră.
Doamnelor şi domnilor, primim din nou veşti îngrijorătoare din Republica Islamică Iran. Şapte lideri ai comunităţii religioase Bahá'í au fost arestaţi în luna mai 2008. Timp de opt luni de zile, aceştia nu au avut acces la asistenţă juridică. Cei şapte lideri ai comunităţii religioase Bahá'í urmează să fie judecaţi săptămâna aceasta, fără a avea parte de un proces echitabil care să respecte normele statului de drept. Câştigătoarea premiului Nobel şi avocata iraniană Shirin Ebadi, care era dispusă să preia apărarea liderilor aflaţi în închisoare, a fost ea însăşi ţinta ameninţărilor cu moartea.
Parlamentul European solicită încă o dată autorităţilor iraniene, în modul cel mai insistent, să respecte drepturile umane şi drepturile minorităţilor religioase şi să reexamineze rechizitoriile împotriva celor şapte lideri ai comunităţii Bahá'í - Fariba Kamalabadi, Jamaloddin Khanjani, Afif Naeimi, Saeid Rasaie, Mahvash Sabet, Behrouz Tavakkoli şi Vahid Tizfahm. Aceşti oameni, care au fost arestaţi doar în baza credinţei lor, ar trebui eliberaţi imediat.
Doamnelor şi domnilor, în ziua de vineri, 13 februarie 2009, colegul nostru spaniol, dl Herrero, a fost arestat de către autorităţile venezuelane în capitala Caracas, fiind ulterior expulzat din Venezuela, ca urmare a declaraţiilor făcute în mass-media cu privire la guvernul venezuelan. Dl Herrero se afla în Venezuela în calitate de membru al delegaţiei oficiale a Grupului Partidului Popular European (Creştin Democrat) şi al Democraţilor Europeni, delegaţie care a fost invitată de un partid de opoziţie să monitorizeze referendumul constituţional. Pentru a-l aresta, poliţia a intrat forţat în camera sa de hotel, după care acesta a fost îmbarcat la bordul unui avion cu destinaţia Brazilia, fără o explicaţie oficială şi fără a i se permite să îşi strângă lucrurile personale. Considerăm că această acţiune este inacceptabilă!
În numele Parlamentului European protestez, în mod vehement, faţă de acest mod de a proceda. Condamn, în mod insistent, acest incident care constituie o încălcare a drepturilor umane şi o denigrare a instituţiei democratice a Parlamentului European.
Dle preşedinte, în calitatea mea de preşedinte al delegaţiei Parlamentului pentru relaţiile cu Australia şi Noua Zeelandă, îmi exprim consensul deplin cu declaraţia dumneavoastră, pentru care vă mulţumesc. Aştept cu nerăbdare să transmit acel mesaj săptămâna viitoare în Australia.
Proiectul final al ordinii de zi pentru această şedinţă, aprobat de Conferinţa preşedinţilor în cadrul reuniunii de marţi, 5 februarie 2009, în conformitate cu articolele 130 şi 131 din Regulamentul de procedură PE, a fost transmis. Au fost propuse următoarele modificări:
Grupul Partidului Popular European (Creştin Democrat) şi al Democraţilor Europeni a solicitat ca raportul Reul privind soluţii posibile la dificultăţile legate de aprovizionarea cu petrol să fie amânat pentru perioada de sesiune următoare.
Dle preşedinte, doamnelor şi domnilor, am dezbătut pe larg această moţiune în comisie şi am ajuns la o decizie sprijinită de o largă majoritate, însă ieri şi astăzi a existat o avalanşă de sfaturi şi sugestii care au fost formulate, în primul rând, datorită faptului că alte comisii au adăugat alte teme la discuţie.
Mi se pare că ar fi idee bună să nu se ia nicio decizie astăzi, şi, în schimb, să amânăm acest lucru până la o dată ulterioară pentru a găsi o soluţie pe care Parlamentul să o poată sprijini. Prin urmare, solicit ca astăzi să se adopte această amânare. Vă mulţumesc.
Dle preşedinte, am depus două propuneri, şi este probabil ca niciuna să nu atingă o largă majoritate în această cameră. Prin urmare, doresc, să sprijin această moţiune.
Dle preşedinte, cu permisiunea dumneavoastră, vom sprijini, de asemenea, amânarea raportului Berman. În cazul în care această moţiune va fi respinsă datorită întârzierii sale temporale, aş dori să menţionez că mâine vom sprijini amânarea votării acestui raport. Vă mulţumesc.
Dle preşedinte, Grupul Verzilor/Alianţa Liberă Europeană, din care fac parte, a depus o propunere care este sprijinită de Grupul Alianţei Liberalilor şi Democraţilor pentru Europa şi de mulţi membri ai Grupului Socialist din Parlamentul European. Prin urmare, cred, că motivul pentru care dl Reul solicită o amânare este teama că se află într-o poziţie minoritară.
Mi se pare puţin ciudat ca, după o dezbatere atât de lungă şi dificilă, să se solicite o nouă amânare. Suntem, aşadar, împotriva amânării.
Doamnelor şi domnilor, aţi ascultat care este contextul politic. De asemenea, aţi ascultat declaraţia dlui Swoboda. Decizia va fi luată mâine.
(Parlamentul adoptă propunerea din partea Grupului Partidului Popular European (Creştin Democrat) şi al Democraţilor Europeni.)
Vom vota propunerea dlui Swoboda mâine. V-aş ruga să vă amintiţi acest lucru astăzi, în timpul votării.
Următorul punct pe ordinea de zi este declaraţia Înaltului Reprezentant pentru politică externă şi de securitate comună şi declarația Comisiei cu privire la rolul Uniunii Europene în Orientul Mijlociu. Am plăcerea de a-i ura bun venit Înaltului Reprezentant Javier Solana, şi de a-l invita să ia cuvântul.
Înalt Reprezentant pentru politica externă şi de securitate comună. -Dle preşedinte, este prima oară când mă prezint în faţa dumneavoastră în acest an, 2009. Îmi face o deosebită plăcere să mă aflu aici şi sper că buna cooperare pe care am avut-o în trecut va continua şi anul acesta.
Războiul din Gaza s-a terminat în urmă cu o lună, la 18 ianuarie, însă parcă s-ar fi terminat ieri, şi cred că îmi daţi dreptate când spun acest lucru. Suferinţele şi distrugerile au fost imense şi ne-au lăsat tuturor un gust amar. Situaţia umanitară în prezent rămâne dramatică. Trebuie să găsim soluţii urgente pentru a permite intrarea ajutoarelor şi a reduce suferinţele poporului.
În acelaşi timp, trebuie să facem tot ce ne stă în putinţă pentru a pune capăt conflictului dintre israelieni şi palestinieni, precum şi dintre Israel şi lumea arabă. În realitate, parametrii soluţiei sunt bine cunoscuţi, şi au fost cunoscuţi de multă vreme. Ceea ce contează acum este voinţa politică de a pune în aplicare această soluţie în rândul israelienilor şi al palestinienilor, al arabilor şi al comunităţii internaţionale.
Vocaţia europeană pentru pace în Orientul Mijlociu este la fel de puternică ca întotdeauna. Ne-am asumat angajamentul total privind crearea unui stat palestinian viabil şi independent, care să existe alături de Israel. Acesta este nucleul politicii noastre în Orientul Mijlociu. Acesta este obiectivul strategic al tuturor acţiunilor noastre. Vom acorda sprijin ferm tuturor celor care doresc o soluţie pacifică pentru numeroasele dificultăţi din întreg Orientul Mijlociu.
Această cameră, Parlamentul, realizează cât de dificilă şi de nerezolvat ar putea părea situaţia. De prea multe ori, această regiune a fost marcată de perioade de violenţă, ascensiune a extremismului şi privaţiuni economice. În acelaşi timp, condiţiile colaborării dintre Europa şi America în vederea unui acord de pace în Orientul Mijlociu sunt, probabil, mai bune ca oricând. Tocmai am revenit de la Washington, unde am avut discuţii pozitive cu toţi reprezentanţii administraţiei Obama. Am primit asigurări din partea acestora cu privire la faptul că angajamentul ferm care a fost exprimat este o realitate. Suntem pregătiţi şi dispuşi să colaborăm cu aceştia în vederea rezolvării cu succes a acestui conflict.
Cred că numirea senatorului Mitchell, ca trimis special al SUA, a reînviat speranţa populaţiei din Orientul Mijlociu şi a prietenilor acesteia. Îl cunoaştem. Am colaborat cu dumnealui. Am avut privilegiul de a lucra împreună în 2001 la celebrul raport, şi chiar recent am avut şansa de a lucra cu acesta în regiune.
Sper foarte mult că aceste schimbări vor permite o nouă abordare, care să ofere părţilor un rol mai amplu în gestionarea propriilor probleme. Ştim că soluţiile şi propunerile ar trebui să fie inspirate la nivel local. Cu toate acestea, în acelaşi timp, este în continuare esenţial un angajament internaţional mai profund.
De aceea, iniţiativa arabă de pace este atât de importantă. Această iniţiativă este expresia colectivă a modului în care lumea arabă ar putea contribui la încetarea conflictului cu Israelul. Este soluţia acesteia la problema care a provocat încetinirea dezvoltării şi integrării sale în lumea noastră globală. Iniţiativa rămâne şi ar trebui să rămână pe masa discuţiilor.
Tocmai au avut loc alegeri importante în Israel. Desigur, poporul israelian, liderii politici ai acestuia sunt cei care vor decide componenţa noului guvern. În ceea ce ne priveşte, sperăm că noul premier şi noul guvern vor fi interlocutori solizi în cadrul discuţiilor de pace.
Este de la sine înţeles că acelaşi lucru este valabil şi pentru palestinieni. Aceştia trebuie, de asemenea, să îşi facă ordine în propria casă, inclusiv prin reconciliere. După cum se ştie, încurajăm puternic reconcilierea intrapalestiniană sub preşedintele Abbas şi toate eforturile depuse de Egipt şi Liga Arabă în acest sens. Aceasta este o condiţie esenţială pentru pace, stabilitate şi dezvoltare.
După cum am precizat, ştiu că Parlamentul şi-a exprimat profunda îngrijorare față de criza din Gaza, la fel ca noi toţi, de altfel. Permiteţi-mi să profit de această ocazie pentru a evidenţia unele din cele mai importante eforturi internaţionale, orientate spre încercarea de a pune capăt violenţei şi a remedia situaţia disperată a populaţiei civile.
Rolul Egiptului în rezolvarea situaţiei din Gaza şi, bineînţeles, a situaţiei palestinienilor, rămâne esenţial. Sperăm că eforturile acestora vor conduce cât mai curând la încetarea durabilă şi permanentă a focului, la deschiderea punctelor de trecere pentru bunuri şi persoane şi la încheierea unui acord intrapalestinian. În lipsa acestui lucru, reconstrucţia Gazei va fi dificilă, ca să nu spun imposibilă.
Aşteptăm cu nerăbdare să salutăm declaraţiile pozitive privind încetarea focului. Cu două zile în urmă, au avut loc reuniuni pozitive, şi sperăm că acestea vor continua în prezent şi în viitor, pentru ca încetarea focului să poată fi declarată în mod neîntârziat. După cum ştiţi, Egiptul va găzdui o conferinţă importantă pe tema reconstrucţiei la 2 martie şi aşteptăm ca întreaga comunitate internaţională să îşi asume un angajament cu această ocazie. Uniunea Europeană şi-a îndeplinit, de asemenea, rolul. Ne-am exprimat fără întârziere disponibilitatea de a contribui, în mod concret, la o încetare durabilă a focului. De asemenea, ne-am declarat pregătiţi pentru a retrimite observatorii noştri la punctul de trecere a frontierei Rafah, în baza acordului semnat în 2005. Suntem pregătiţi să acţionăm la Rafah sau la oricare alt punct de trecere unde este nevoie de ajutor.
Mai multe ţări europene au anunţat, de asemenea, că sunt dispuse să sprijine interzicerea traficului ilegal, în special a contrabandei cu arme, în Gaza. Activităţile întreprinse de Parlamentul European ca răspuns la criză au fost semnificative şi reprezintă o parte esenţială a reacţiei generale a Uniunii Europene la criză.
În ceea ce priveşte Naţiunile Unite, UNRWA (Agenţia ONU de ajutor şi lucrări pentru refugiaţii palestinieni din Orientul Apropiat) merită aprecieri călduroase pentru activitatea şi perseverenţa sa, iar UE va continua să o sprijine în toate eforturile sale.
Cu toate acesta, este clar că nicio ţară sau organizaţie nu poate rezolva conflictele din Orientul Mijlociu în mod unilateral. Însăşi natura dificultăţilor impune soluţii multilaterale. Cvartetul va avea un rol esenţial în lunile următoare. Noua administraţie SUA, cu care vom coopera, şi-a confirmat deja intenţia de a se baza pe deplin pe activitatea Cvartetului.
Evenimentele teribile din Gaza ar trebui să ne forţeze, de asemenea, să adoptăm o abordare mai strategică şi pe termen lung asupra acesteia. Fâşia Gaza constituie o parte integrantă a teritoriului palestinian ocupat în 1967, şi, fără nicio îndoială, va face parte din statul palestinian. Gaza trebuie să devină viabilă din punct de vedere economic şi politic. Gaza trebuie să devină o parte a soluţiei politice.
Prioritatea imediată rămâne obţinerea încetării durabile şi pe deplin respectate a focului şi permiterea nestânjenită a livrării de ajutoare umanitare. Trebuie să se deschidă punctele de trecere pentru asistenţa umanitară, pentru circulaţia mărfurilor şi a persoanelor, în mod periodic şi previzibil.
După cum ştiţi, consecinţele diplomatice ale conflictului din Gaza la nivel regional au fost deosebit de semnificative: negocierile indirecte dintre Siria şi Israel au fost suspendate; Mauritania şi Qatar au suspendat relaţiile cu Israel; a existat ameninţarea privind retragerea iniţiativei arabe de pace.
Divergenţele dintre statele arabe, după cum ştiţi, s-au adâncit. În lipsa unităţii lumii arabe, va fi foarte dificil să se realizeze progrese în procesul de pace din Gaza şi din Orientul Mijlociu. Pacea în Orientul Mijlociu depinde de unitatea lumii arabe. Viitorul summit al Ligii Arabe va fi esenţial pentru restaurarea unităţii dintre statele arabe, în special, sub egida iniţiativei arabe de pace.
În lunile următoare, vor avea loc, de asemenea, alegeri în Iran şi Liban. La 12 iunie, iranienii vor alege un nou preşedinte. Ne-am declarat, în repetate rânduri, respectul profund pentru Iran şi dorinţa noastră de a stabili relaţii complet diferite cu această ţară. Acest lucru este, în mod clar, în interesul tuturor, însă pentru a reuşi este nevoie de încredere, iar încrederea trebuie restabilită.
Aş dori să închei precizând faptul că anul 2009 va fi decisiv pentru Orientul Mijlociu. Acesta ar putea fi un moment de răscruce. Putem alege să continuăm aceleaşi politici în acelaşi mod, ştiind că acestea vor conduce la aceleaşi rezultate, cele pe care le cunoaştem astăzi. Pe de altă parte, putem încerca să acţionăm cu energie şi hotărâre, pentru a adapta politicile noastre, precum şi modul de abordare, în vederea obţinerii de rezultate.
Fără nicio îndoială, trebuie să ne ocupăm atât de gestionarea crizei, cât şi de rezolvarea conflictului. Cu toate acestea, a sosit timpul să ne concentrăm, în mod decisiv, asupra soluţionării conflictului. Aceasta reprezintă singura cale de a pune capăt acestui cerc vicios al morţii şi al distrugerii.
Vă mulţumesc foarte mult, domnule înalt reprezentant. Doamnelor şi domnilor, aş dori să aduc în atenţia dumneavoastră faptul că duminica viitoare voi conduce, în calitate de preşedinte al Adunării Parlamentare Euro-mediteraneene, o delegaţie care se va deplasa în Gaza, Ramallah, Sderot şi Ierusalim, pentru o perioadă de două zile şi jumătate. Printre alte activităţi, sunt programate discuţii cu preşedintele Peres şi prim-ministrul Olmert în Ierusalim şi cu preşedintele Mahmoud Abbas, liderul Autorităţii Palestiniene, precum şi prim-ministrul Fayyad în Ramallah. În Gaza se vor efectua pregătiri pentru vizita Organizaţiei Naţiunilor Unite, care se va desfăşura ulterior.
membră a Comisiei. -Dle preşedinte, ne aflăm într-un moment de tranziţie în Orientul Mijlociu. Cel mai probabil, curând se va forma un nou guvern israelian. Există deja o nouă administraţie SUA, care îşi defineşte, în prezent, priorităţile politicii externe. În curând, s-ar putea să asistăm la o perioadă de tranziţie în teritoriul palestinian ocupat. Prin urmare, schimbările de dinamică pot crea oportunităţi pentru noi angajamente.
Cu toate acestea, nu se poate nega faptul că recentul conflict a provocat suferinţe umane şi distrugeri enorme. Drept urmare, procesul de pace din Orientul Mijlociu, trebuie să recunoaştem, este într-o situaţie deosebit de fragilă. Acest lucru este prea bine cunoscut în această cameră, şi mă refer la discuţiile şi dezbaterile pe care le-am avut deja aici.
În mod evident, nu am fi dorit să ajungem aici la începutul anului 2009. Însă, dacă dorim ca, într-o bună zi, să existe pace între israelieni şi palestinieni, iar singurul mod de a avansa în această direcţie este să facem tot ce ne stă în putinţă pentru reluarea negocierilor. Tragedia umană din Gaza a avut un impact enorm asupra regiunii. M-am întors noaptea trecută dintr-o vizită în Siria şi Liban şi voi vorbi, desigur, şi despre aceasta, însă aş dori, în special, să remarc faptul că ceea ce trebuie să facem este să convingem liderii israelieni de faptul că UE se aşteaptă la reafirmarea angajamentului pentru procesul de pace şi soluţia bistatală.
în scris. - Am votat favorabil Rezoluţia Parlamentului European referitoare la rolul Uniunii Europene în Orientul Mijlociu deoarece sunt de acord că trebuie să sprijinim planurile de reconstrucţie a Fâşiei Gaza.
Această rezoluţie solicită acordarea imediată a unui ajutor umanitar sporit şi nerestricţionat, măsură ce constituie o datorie morală, şi care trebuie să fie furnizat fără nicio condiţie sau restricţie. Autorităţile israeliene sunt rugate să permită un flux continuu şi adecvat de ajutor umanitar, inclusiv toate materialele necesare pentru ca agenţiile ONU, precum UNRWA (United Nations Relief and Works Agency) şi organizaţiile internaţionale să-şi poată desfăşura activităţile şi să acopere nevoile populaţiei.
Prin rezoluţia PE privind ajutorul umanitar acordat Gazei, Uniunea Europeană, ghidată de principiul egalităţii de tratament a israelienilor asasini şi a palestinienilor rezistenţi, se străduieşte să ascundă imensa responsabilitate pentru masacrarea poporului palestinian în timpul ucigaşei invazii israeliene a Fâşiei Gaza, care s-a soldat cu 1 300 de victime, majoritatea copii, femei şi persoane în vârstă, şi peste 5 000 de răniţi. Ca urmare a distrugerii complete a miilor de locuinţe şi a infrastructurii sociale, împreună cu izolarea economică totală impusă de Israel, populația palestiniană trăieşte, în prezent, în condiţii tragice şi inumane.
Evitarea oricărei aluzii şi condamnări a Israelului şi a cauzelor tragicei situaţii a poporului palestinian confirmă, încă o dată, sprijinul UE faţă de acţiunile criminale ale Israelului în efortul său de a-şi spori rolul în escaladarea luptelor interne între imperialiştii din Orientul Mijlociu.
Cea mai stringentă necesitate a eroicului popor palestinian nu este pomana din partea imperialiştilor. Aceasta este întemeierea unui stat palestinian independent şi suveran, cu capitala la Ierusalimul de Est, și cu respectarea rezoluţiei ONU privind graniţele din 1967 şi a solidarității depline a altor popoare în lupta lor.
în scris. - (SV) Situaţia din Fâşia Gaza este extrem de gravă, întrucât conflictul actual privează populaţia civilă de alimente, medicamente şi combustibil. Situaţia este atât de gravă, încât este nevoie de ajutor de urgenţă din străinătate. Prin urmare, am votat în favoarea rezoluţiei.
Cu toate acestea, considerăm că este deosebit de regretabil - dar din nefericire deloc surprinzător - faptul că Parlamentul European se foloseşte din nou de un dezastru pentru a-şi consolida poziţia, încet, dar sigur.
După mai mult de 18 luni de la începutul blocadei inumane, cele 22 de zile ale agresiunii brutale a Israelului faţă de poporul palestinian din Fâşia Gaza au provocat moartea a cel puţin 1 324 de persoane şi rănirea a peste 5 000, majoritatea fiind copii. Peste 100 000 de persoane au fost strămutate şi peste 15 000 de locuinţe au fost distruse. Infrastructura de bază şi serviciile publice de bază au fost distruse sau demolate, punând în pericol acoperirea celor mai elementare nevoi ale populaţiei palestiniene.
În faţa acestei crime şocante, Parlamentul European nu are niciun cuvânt de condamnare pentru Israel.
Fără îndoială că populaţia Palestinei are nevoie urgentă de ajutor. Fără îndoială că trebuie să recunoaştem suferinţele poporului palestinian. Cu toate acestea, este, de asemenea, esenţial ca agresorii să fie denunţaţi şi traşi la răspundere. În schimb, rezoluţia insistă în a deghiza agresiunea Israelului împotriva Fâşiei Gaza, ascunzând-o în spatele termenului "conflict”. Această agresiune face parte din strategia pentru a învinge rezistenţa legitimă a poporului palestinian împotriva ocupaţiei şi pentru a submina condiţiile necesare construirii unui stat palestinian.
Uniunea Europeană, care se grăbeşte mereu să invoce drepturile omului, le "uită” atunci când vine vorba de Israel, care, timp de peste 40 de ani, a colonizat teritoriile palestiniene din Cisiordania, Fâşia Gaza şi Ierusalimul de Est.
în scris. - Am votat Rezoluţia Parlamentului European din 18 februarie 2009 referitoare la ajutorul umanitar acordat Fâşiei Gaza, deoarece populaţia civilă are mare nevoie de ajutor, din cauza situaţiei create în această zonă.
Consider că trebuie realizată o evaluare a necesităţilor populaţiei din Fâşia Gaza, precum şi demararea unor planuri de reconstrucţie a zonei.
Raportul anual 2007 privind aspectele principale şi opţiunile de bază ale PESC - Strategia europeană de securitate şi PESA - Rolul NATO în arhitectura de securitate a UE (dezbatere)
raportul întocmit de Jacek Saryusz-Wolski, în numele Comisiei pentru afaceri externe, referitor la raportul anual privind aspectele principale şi opţiunile de bază ale Politicii externe şi de securitate comună (PESC) în 2007, prezentat Parlamentului European în aplicarea punctului G, alineatul (43) al Acordului interinstituţional din 17 mai 2006,
raportul întocmit de Karl von Wogau, în numele Comisiei pentru afaceri externe, privind Strategia europeană de securitate şi Politica europeană de securitate şi apărare (PESA), şi
raportul întocmit de Ari Vatanen, în numele Comisiei pentru afaceri externe, privind rolul NATO în arhitectura de securitate a UE.
Doamnelor şi domnilor, dacă nu sunteţi interesaţi să urmăriţi dezbaterile noastre, raportorul nostru vă invită să părăsiţi Camera în linişte şi, pentru a păstra demnitatea muncii noastre, vă rugăm să faceţi acest lucru.
raportor. - (Franţa) Vă mulţumesc, domnule preşedinte. Într-adevăr, consider că politica externă a Uniunii merită să i se acorde atenţie.
raportor. - Domnule preşedinte, astăzi are loc o dezbatere specială privind trei rapoarte importante referitoare la politica externă, de securitate şi de apărare şi la relaţiile UE-NATO.
Raportul nostru anual privind politica externă şi de securitate comună (PESC) a devenit un instrument important, prin intermediul căruia Parlamentul îşi exprimă punctul de vedere strategic referitor la politica externă a UE. În raportul de anul acesta, am decis să ne concentrăm asupra stabilirii politicii şi conturării acesteia. Ne-am concentrat asupra necesităţii de a stabili un dialog adevărat cu Consiliul privind principalele obiective ale politicii externe şi de securitate comună a UE. Am recunoscut faptul că aceasta se află în progres, mai precis faptul că, pentru prima dată, raportul Consiliului face, în mod sistematic, referire la rezoluţiile adoptate de Parlamentul European. Suntem recunoscători: acest lucru reprezintă o adevărată realizare. Cu toate acestea, ne-am exprimat şi regretul că totuşi Consiliul nu se angajează într-un dialog complet cu privire la punctele de vedere propuse de Parlament şi nici nu se referă în documentele operaţionale la aceste rezoluţii, ca la acţiuni sau poziţii comune.
Ne aşteptăm ca raportul anual al Consiliului să furnizeze ocazii pentru a stabili un dialog cu Parlamentul, menit să dezvolte o abordare mai strategică faţă de politica externă şi de securitate comună. Am reiterat în raportul nostru cele mai importante principii, care ar trebui să susţină politica noastră externă. În opinia noastră, PESC trebuie să fie susţinută şi ghidată de valorile pe care Uniunea Europeană şi statele sale membre le preţuiesc, în special, de democraţie, de statul de drept, de respectarea demnităţii ființei umane, a drepturilor omului şi a libertăţilor fundamentale, precum şi de promovarea păcii şi a multilateralismului eficient.
Credem că Uniunea Europeană poate avea un anumit impact, dar numai dacă se exprimă cu o singură voce şi dacă beneficiază de instrumentele potrivite, precum cele care reies din Tratatul de la Lisabona, şi de un buget mai generos. Putem lua măsuri eficiente numai atunci când acestea sunt justificate atât de Parlamentul European, cât şi de parlamentele naţionale, acţionând la nivelul respectiv şi în conformitate cu propriile lor mandate.
Pentru a fi credibile şi pentru a răspunde aşteptărilor cetăţenilor UE - şi spun aceste lucruri în pragul noilor alegeri parlamentare - resursele alocate PESC trebuie să fie proporţionale cu obiectivele şi ţintele specifice. Prin urmare, regretăm faptul că, la fel ca în anii trecuţi, bugetul PESC este, în mod serios, subfinanţat.
În raportul nostru, abordăm atât aspecte orizontale, cât şi aspecte geografice. Dintre aspectele orizontale, daţi-mi voie să le enumăr pe cele mai importante de care ne-am ocupat: în primul rând, susţinerea drepturilor omului şi promovarea păcii şi securităţii în vecinătatea Europei şi la nivel global; în al doilea rând, susţinerea multilateralismului eficient şi respectarea legislaţiei internaţionale; în al treilea rând, combaterea terorismului; în al patrulea rând, neproliferarea armelor de distrugere în masă şi dezarmarea; în al cincilea rând, schimbările climatice, securitate energetică şi alte probleme, precum securitatea cibernetică.
Am fost selectivi în mod intenţionat în acest raport. Prin urmare, ne concentrăm asupra anumitor zone de prioritate strategică şi geografică precum Balcanii de Vest, Orientul Mijlociu şi Orientul Mijlociu extins, Caucazul de Sud, Africa şi Asia, şi, bineînţeles, asupra relaţiilor cu partenerul nostru strategic, SUA, precum şi asupra relaţiilor cu Rusia.
Raportul ar trebui luat în considerare împreună cu celelalte rapoarte mai detaliate ale Parlamentului şi drept o completare a acestora. Nu ar trebui să încerce să le copieze.
Aş dori să le mulţumesc colegilor mei din această Cameră care aparţin diverselor grupuri politice pentru înţelegerea de care au dat dovadă şi pentru excelenta cooperare. Am încercat să abordăm cât mai multe probleme şi sper ca acest raport va fi sprijinit de o mare majoritate a Camerei.
În final, aş dori să le transmit partenerilor noştri din cadrul Consiliului şi Comisiei că sperăm ca această ocazie să ne poată ajuta să elaborăm un dialog strategic mai intens între Parlament, Consiliu şi Comisie, care va aduce mai multă legitimitate democratică activității pe care o depuneţi, domnule Solana şi doamnă Ferrero-Waldner, pentru ca în triunghiul nostru să existe mai multă cooperare.
Sper că veţi trata acest raport ca pe o posibilitate de a obţine mai multă sinergie, de a întări vocea noastră comună - vocea celor trei actori - şi de a conferi mai multă legitimitate democratică şi parlamentară scopului nostru comun, care este reprezentat de: politica externă; o singură voce; Uniunea Europeană.
raportor. - (Germania) Domnule preşedinte, înalt reprezentant, domnule comisar, acest raport ar trebui să ne ofere ocazia de a analiza cât de departe am ajuns cu politica Uniunii Europene pentru securitate şi apărare, unde ne aflăm acum şi ce rol trebuie să joace Parlamentul European în acest proces.
Făcând acest lucru, trebuie să observăm că, până în prezent, au fost efectuate 22 de desfăşurări în cadrul politicii europene pentru securitate şi apărare, dintre care 16 au fost acţiuni civile şi 6 au fost militare. Acest lucru înseamnă că s-a pus foarte mult accentul pe aspectul civil al acţiunilor. Bineînţeles, aspectul civil este completat de controlul funcţional democratic, întrucât operaţiunile civile din cadrul PESA sunt finanţate din bugetul european şi, prin urmare, sunt atent controlate de către Parlamentul European. Există şi alte lucruri care sunt finanţate din bugetul Uniunii Europene şi care au legătură directă cu politica de securitate. De exemplu, putem aminti domeniul cercetării - 1,3 miliarde EUR în 7 ani; programul Galileo, care conţine aspecte ce ţin de securitate - 3,4 miliarde EUR; şi GMES/Copernicus, un proiect pentru care este pus la dispoziţie un alt miliard de euro. De asemenea, există, în prezent, în Parlamentul European legislaţie în domeniul securităţii şi apărării, iar acest lucru reprezintă un nou pas înainte. Am adoptat o directivă a Parlamentului European şi a Consiliului privind transferul intra-comunitar al echipamentului de apărare şi privind contractele de achiziție publică în domeniul securităţii şi apărării. Acesta reprezintă un important prim pas pe drumul pe care vrem să-l urmăm.
Un aspect de o importanţă deosebită, totuşi, pentru Parlamentul European, îl reprezintă informarea. În acest sens, comisia noastră specială, care are acces şi la informaţii secrete, prezintă şi ea o importanţă deosebită, la fel ca şi discuţiile obişnuite pe care le purtăm în cadrul acestei comisii împreună cu reprezentantul special pentru aceste probleme. Aş dori să profit de această ocazie pentru a mulţumi Înaltului Reprezentant şi colegilor săi pentru colaborarea constructivă care s-a dezvoltat.
Îmi voi îndrepta acum atenţia către punctele individuale ale acestui raport. Acesta invită Uniunea Europeană să-şi definească mai clar propriile interese de securitate. Întotdeauna vorbim despre interesele de securitate ale ţărilor individuale, dar la fel de adevărat este că avem şi interese de securitate comune. Protejarea cetăţenilor noştri în interiorul Uniunii şi în afara acesteia, pacea în zona de vecinătate, protejarea graniţelor externe, protejarea elementelor importante de infrastructură, securitatea energetică, securitatea rutelor comerciale, securitatea bunurilor noastre la nivel global şi multe alte lucruri reprezintă, în realitate, interese de securitate individuale şi interese de securitate comune ale Uniunii Europene.
De asemenea, trebuie să ne gândim care sunt, de fapt, ambiţiile Uniunii Europene legate de securitate şi apărare. Proiectul de raport afirmă foarte clar că nu avem ambiţia de a deveni o superputere, precum Statele Unite ale Americii. De asemenea, se precizează foarte clar că trebuie să ne concentrăm asupra împrejurimilor geografice ale Uniunii Europene. Priorităţile noastre sunt zona Balcanilor - principalul interes al Uniunii Europene - Africa de Nord, conflictele îngheţate din Est şi contribuţia la rezolvarea conflictului din Palestina. Trebuie să ne îndreptăm atenţia foarte clar asupra acestor zone.
Mă simt obligat să punctez faptul că, la finalul preşedinţiei franceze, Consiliul a stabilit obiective foarte ambiţioase, şi anume, dezvoltarea capacităţii de a efectua anumite operaţiuni în paralel. Dacă acest lucru este într-adevăr ceea ce vrem, atunci vom avea nevoie de fonduri pentru a realiza acest lucru. Va fi nevoie de înfiinţarea unui sediu autonom şi permanent la Bruxelles. Aceasta reprezintă o primă cerinţă foarte clară exprimată de Parlament. În comisie a existat o mare majoritate care s-a declarat în favoarea acestui aspect. În al doilea rând, trebuie să ţinem cont de faptul că cele 27 de state membre au la dispoziţie două milioane de soldaţi. Trei procente din aceste efective de militari ar trebui să fie puse la dispoziţia Uniunii Europene, în mod permanent. Acest lucru ar însemna 60 000 de soldaţi. Acesta este motivul pentru care raportul cere ca Eurocorps să fie pus, în mod permanent, la dispoziţia Uniunii Europene. Această invitaţie este adresată celor şase state membre care formează Eurocorps.
Apoi facem afirmaţii clare în privinţa capacităţilor pe care trebuie să le dezvoltăm. Cele 27 de state membre ale Uniunii Europene cheltuiesc 200 de miliarde de euro anual pentru apărare, iar această sumă de 200 miliarde EUR trebuie să fie mai bine cheltuită decât în trecut. Nu ne putem permite să reinventăm roata de 27 de ori şi, prin urmare, vă solicităm astăzi să vă asiguraţi că, pe viitor, acolo unde banii Uniunii Europene şi ai contribuabililor sunt folosiţi în apărare, aceşti bani vor fi cheltuiţi mai bine decât în trecut. Vă mulţumesc foarte mult.
raportor. -Domnule preşedinte, în urmă cu 70 de ani, domnul Chamberlain se întorcea de la München fluturând o bucată de hârtie şi afirmând "pace pentru timpul nostru”. Ei bine, ştim cât de mult s-a înşelat şi ştim, de asemenea, şi că o gândire optimistă este un înlocuitor mortal pentru realism. Astăzi trebuie să fim brutal de sinceri în această privinţă. UE a înregistrat succese progresive în procesul de conciliere. Evenimentele legate de cel de-al Doilea Război Mondial au fost cele care au dus la crearea Uniunii Europene.
Sunt foarte fericit că domnul Solana se află astăzi aici, pentru că, în sfârşit, avem un număr de telefon pentru UE. Domnul Solana are acest număr, pe care domnul Kissinger l-a cerut în urmă cu mulţi ani.
Însă ce fel de mijloace îi oferim domnului Solana noi, Statele Membre şi politicienii? Aceasta este întrebarea.
În prezent, suntem afectaţi de o criză financiară, care nu a căzut din cer. A fost în mare măsură auto-provocată. Vorbim despre bunurile toxice ale băncilor şi despre cum putem să scăpăm de ele. Poate acesta este, de asemenea, momentul să ne întrebăm: care sunt bunurile toxice şi care sunt obstacolele ce există în faţa procesului de conciliere, care este motivaţia noastră?
Trebuie să mergem mai departe - UE trebuie să continue procesul de conciliere. Lumea se schimbă extrem de repede în jurul nostru. Cel mai mare obstacol este faptul că, pur şi simplu, nu avem o viziune. Suntem nişte politicieni cotidieni miopi. Imobilitatea este cea mai mare problemă a noastră. În jurul nostru lumea se schimbă mai repede decât putem noi să reacţionăm. Care este rezultatul politicilor de securitate ineficiente şi lipsite de succes? Suferinţa umană, cadavre, oameni mutilaţi şi atrocităţi. Chiar dacă aceşti oameni nu votează pentru noi, trebuie să ne pese de ei pentru că sunt fraţii şi surorile noastre care fac parte din marea familie a umanităţii.
Următorul punct este raportul întocmit de dna Napoletano, în numele Comisiei pentru afaceri externe, privind Procesul de la Barcelona: Uniunea pentru Mediterana.
Doamnă preşedintă, dnă FerreroWaldner, dle Vondra, doamnelor şi domnilor, prin acest raport, Parlamentul îşi propune să aducă o contribuţie constructivă la perspectiva consolidării parteneriatului euro-mediteranean.
Propunerile care au rezultat în urma summit-ului de la Paris, care a avut loc anul trecut la 14 iulie, au prezentat două obiective demne de sprijinul nostru. Primul dintre acestea constă în a da o formă practică proiectelor de integrare economică, regională şi de mediu şi în a le face mai eficiente, creând un secretariat căruia să i se încredinţeze această sarcină şi care să primească finanţare publică şi privată; cel de-al doilea constă în consolidarea dialogului politic la nivelul întregului proces, prin noi instituţii precum co-preşedinţia, summit-ul şefilor de stat sau de guvern şi reuniunile regulate ale miniştrilor de externe. În acest context, aș dori să subliniez rolul Adunării parlamentare euro-mediteraneene, recunoscut în textul de la Paris şi apoi în documentul de la Marsilia.
Parlamentul doreşte să contribuie la găsirea unei modalități pentru a ieși din impasul care a urmat evenimentelor tragice din Gaza. Multe lucruri depind, însă, de politicile pe care le va adopta noul guvern israelian format după alegeri. Cu toate acestea, aş dori să remarc faptul că Adunarea parlamentară euro-mediteraneană se va întruni în viitorul apropiat şi va arăta rolul pe care trebuie să-l joace parlamentele, chiar şi în această situaţie dificilă.
Dorim să subliniem valoarea instituţiilor care implică, atât Uniunea Europeană. cât şi ţările din sudul şi estul Mediteranei, semnalând, în acelaşi timp, că este esenţial să nu reducem întregul proces la o simplă abordare interguvernamentală. Dorim o implicare tot mai mare a societăţii civile şi a partenerilor sociali, nu în ultimul rând, deoarece criza economică poate înrăutăţi problemele deja teribile şi endemice, precum şomajul şi presiunea din ce în ce mai mare a migraţiei, făcând ca gestionarea acestui fenomen să fie tot mai dificilă. Solicităm să se acorde o atenţie sporită drepturilor omului care afectează mai mult sau mai puţin comportamentul tuturor țărilor partenere.
În ceea ce priveşte instituţiile, să ne reamintim că, o dată cu intrarea în vigoare a Tratatului de la Lisabona, reprezentarea coerentă şi structurată a Uniunii Europene este asigurată de noul preşedinte al Consiliului şi noul Ministru al Afacerilor externe și europene. Între timp, ar fi potrivit să se asigure continuitatea în prezenţa europeană, cel puţin în ceea ce privește co-preşedinţia. Ştim că preşedinţia cehă a fost sensibilă la această idee şi sperăm că şi preşedinţia suedeză va accepta acest mesaj.
Doamnă preşedintă, doamnelor şi domnilor, aș dori să mulţumesc tuturor colegilor şi reprezentanţilor diferitelor grupuri politice şi comisii care şi-au prezentat punctul de vedere. Toţi au contribuit la elaborarea acestui raport, care cred că se bucură de un sprijin larg.
preşedinte în exerciţiu al Consiliului. -Doamnă preşedintă, vă sunt recunoscător pentru şansa pe care mi-aţi oferit-o de a participa la dezbaterea de astăzi privind Procesul de la Barcelona: Uniunea pentru Mediterana. Ştiu că Parlamentul are un interes deosebit în această problemă. O voi felicita, în special, pe Pasqualina Napoletano. Prin urmare, propunerea de rezoluţie pe care o veţi vota mai târziu reprezintă o contribuţie valoroasă la activitatea noastră comună.
Summit-ul de la Paris din iulie anul trecut a creat Uniunea pentru Mediterana şi a înfiinţat un parteneriat bazat pe Procesului de la Barcelona. Preşedinţia actuală prin rotaţie oferă prioritate consolidării acestui parteneriat. Chiar dacă Tratatul de la Lisabona nu a intrat încă în vigoare, vă pot asigura că, în spiritul coproprietăţii, ne concentrăm în special asupra dezvoltării acestei iniţiative şi, în special, pe proiectele regionale. Acestea sunt importante. Acestea oferă semne concrete cetăţenilor din regiune cu privire la faptul că parteneriatul funcţionează în interesul lor.
Uniunea pentru Mediterana nu este singurul mecanism de colaborare. Dimensiunea bilaterală continuă în cadrul politicii europene de vecinătate şi este completată, în unele cazuri, de cadrul de pre-aderare, precum şi de cadrul ACP, în cazul Mauritaniei.
Aceste abordări încurajează reforma la nivel naţional şi consolidează cooperarea regională. Politica de vecinătate are, desigur, o dimensiune estică importantă şi salutăm dezvoltarea paralelă a acestei politici.
Summit-ul de la Paris a convenit să continue lucrul în patru domenii esențiale: depoluarea Mediteranei; autostrăzile maritime şi terestre; protecţia civilă; şi dezvoltarea surselor de energie alternativă, prin Planul solar mediteranean, de exemplu.
Se pune accent şi pe educaţia superioară şi cercetare, precum şi pe susţinerea afacerilor prin Iniţiativa mediteraneană pentru dezvoltarea afacerilor. Aspectele tehnice ale propunerilor de proiect din acest domeniu vor fi gestionate de secretariatul care va fi înfiinţat la Barcelona, astfel cum s-a convenit anul trecut la Marsilia.
Pe lângă aceste domenii specifice ale proiectului, conferinţele ministeriale ale Uniunii pentru Mediterana vor aborda o serie de provocări globale care ne afectează pe toţi. Printre acestea se numără urmărirea păcii şi a securității în regiune, impactul social şi geopolitic al crizei economice, preocupările de mediu, gestionarea fluxurilor migratorii şi rolul femeii în societate.
Există două domenii de cooperare despre care ştiu că sunt deosebit de importante pentru Parlament şi pe care le susţinem pe deplin. Primul este cooperarea interparlamentară prin crearea Adunării parlamentare euro-mediteraneene şi a comitetelor sale. Această iniţiativă este esenţială pentru dezvoltarea unei puternice dimensiuni parlamentare a Uniunii pentru Mediterana. După cum aţi arătat în rezoluţia dumneavoastră, aceasta va servi la consolidarea legitimităţii sale democratice. De asemenea, aceasta va ajuta la promovarea valorilor ce stau la baza Uniunii Europene. Salutăm modul în care dumneavoastră şi preşedintele aţi îmbrăţişat această iniţiativă şi vă oferim sprijinul nostru deplin.
Cel de-al doilea domeniu care consider că ar trebui să fie o prioritate pentru noi este dezvoltarea relaţiilor interculturale. Acesta este absolut crucial, dacă dorim să încurajăm o mai bună înţelegere între culturile din regiunea mediteraneană. Trebuie implicate societatea civilă, societatea locală şi partenerii regionali. Fundaţia Anna Lindh joacă un rol deosebit în acest domeniu.
Uniunea pentru Mediterana ne oferă posibilitatea de a dezvolta relaţii mai bune între membrii săi. Evenimentele recente au arătat că aceasta nu este o sarcină uşoară, dar au şi subliniat importanţa continuării eforturilor în acest sens. Suntem foarte conştienţi de dificultăţile prin care trece populaţia din regiune, ca urmare a crizei din Gaza. După cum ştiţi, acest lucru a dus la amânarea reuniunilor Uniunii pentru Mediterana, însă preşedinţia consideră că dialogul şi cooperarea regională reprezintă cheia pentru realizarea păcii, consolidarea încrederii şi crearea de prosperitate şi preconizăm, desigur, că vom relua lucrul în cadrul Uniunii pentru Mediterana cât mai curând posibil.
Prin urmare, se pregăteşte un demers al preşedinţiei cehe a UE şi al co-preşedinţiei franceze a Uniunii pentru Mediterana, în numele statelor UE membre ale Uniunii pentru Mediterana, posibil împreună cu co-preşedinţia egipteană, care urmează să fie adresat partenerilor noștri arabi. Obiectivul acestuia este de a solicita reluarea automată şi necondiţionată a tuturor activităţilor Uniunii pentru Mediterana, imediat după summit-ul de la Doha al Ligii Statelor Arabe, care va avea loc la sfârșitul lunii martie. Intenţionăm să utilizăm oportunitatea oferită de conferinţa donatorilor pentru a acorda sprijin Gazei, care va avea loc la 2 martie la Sharm el-Sheikh (Egipt), pentru ca demersul să fie analizat în continuare de trei miniştri ai afacerilor externe: Karel Schwarzenberg, ministrul ceh de externe; Bernard Kouchner, ministrul francez de externe; şi ministrul egiptean de externe.
Domnule preşedinte, doamnelor şi domnilor, doamnă Napoletano, în primul rând, permiteţi-mi să vă felicit pentru munca efectuată, întrucât a permis elaborarea unui raport care este cu adevărat important pe mai multe niveluri.
În primul rând, pentru că este o contribuţie cu adevărat pozitivă şi constructivă din partea Parlamentului European la definirea unei politici euro-mediteraneene coerente, o provocare la care ne-am angajat în mod direct.
Apoi, după cum bine subliniaţi, Uniunea pentru Mediterana trebuie să fie extinsă. Aceasta nu trebuie să fie, pur și simplu, interguvernamentală, ci trebuie să fie corect suplimentată prin deschiderea spre participarea altor participanţi, cum ar fi autorităţile locale şi regionale. Este important să se intensifice dimensiunea parlamentară, prin consolidarea rolului Adunării parlamentare, şi să se stabilească o implicare durabilă a societății civile.
Este adevărat că rolul Uniunii pentru Mediterana este să dezvolte natura comună - la un nivel instituţional şi politic - a unui parteneriat regional aflat în nevoia unei relansări. Cu toate acestea, este, de asemenea, adevărat că acest lucru poate fi realizat doar pe baza acquis-ului de la Barcelona, care trebuie să fie extins şi consolidat.
Cooperarea regională finanţată de Comisie face parte din acest acquis. Aşadar, nu există niciun motiv să o punem astăzi sub semnul întrebării. Din contră, aceasta sprijină şi garantează coerenţa acţiunii Uniunii Europene în regiune, în special, întrucât obiectivele sale sunt perfect compatibile cu ambiţiile politicii europene de vecinătate, principalul cadru pentru relaţiile noastre bilaterale cu ţările din regiune.
Acelaşi lucru este adevărat în ceea ce privește conformitatea cu metodele comunitare aplicate mecanismelor necesare pentru luarea deciziilor şi stabilirea de priorităţi în Uniunea Europeană, după cum Uniunea pentru Mediterana este o iniţiativă care constituie o parte integrantă a cadrului european.
Domnule preşedinte, summitul constitutiv al Uniunii pentru Mediterana a avut, după cum ştiţi, triplul obiectiv de a reinjecta energie politică în relaţiile euro-mediteraneene, de a schimba guvernarea instituţională a acestor relaţii în favoarea unei conduceri comune a iniţiativei şi, în sfârșit, de a cristaliza o cooperare multilaterală între Uniunea Europeană şi partenerii săi mediteraneeni privind proiectele structurale, care vor aduce integrare sub-regională şi sunt de natură să reducă discrepanţele în dezvoltare dintre cele două maluri ale Mediteranei.
Într-adevăr, trebuie să reducem aceste discrepanţe prin intermediul dezvoltării social-economice, comerţ intensificat şi investiţii mărite. Trebuie să combatem radicalismul ideologic, pentru care lipsa dezvoltării şi un sens de injustiţie oferă teren fertil, cu dialog şi soluţii politice pentru conflicte. Trebuie să urmărim politici responsabile şi comune privind migraţia, după cum aţi precizat, pentru a beneficia de stabilizarea demografică în Europa şi de creşterea demografică a ţărilor mediteraneene. Acolo aveţi câteva exemple de provocări pe care trebuie să le înfruntăm împreună cu partenerii noştri în cadrul Uniunii pentru Mediterana.
Într-adevăr, ştim că nu putem îndeplini aceste obiective fără sprijin parlamentar, atât din partea Parlamentului European, cât şi a Adunării Parlamentare Euromed. Acesta este spiritul în care lucrăm, cu ferma convingere că, cu privire la toate aceste aspecte, Comisia Europeană va fi capabilă să se bazeze pe colaborarea dumneavoastră şi aş vrea să vă mulţumesc anticipat pentru acest lucru.
Totuşi, ştim, de asemenea, că, în confruntarea cu cea mai îngrijorătoare situaţie din Orientul Mijlociu ca urmare a războiului din Fâşia Gaza - am discutat astăzi acest lucru - avem într-adevăr o problemă: nu putem lăsa Uniunea pentru Mediterana într-un vid politic. Este ceea ce am spus întotdeauna. Într-adevăr, aceasta este o realitate.
Aceasta a condus la actuala suspendare a activității, pe care personal o regret mult, însă, sperăm, desigur, că vom începe din nou lucrul la un moment dat. Reuniunea care va avea loc la Sharm el-Sheikh, unde Comisia va juca, de asemenea, un rol important, în calitate de cosponsor, va fi extrem de importantă. Sper că diferite alte reuniuni vor avea loc ulterior. Multă muncă a fost, în realitate, deja depusă, iar când lucrează Comisia, aceasta ia lucrurile foarte în serios.
Următorul punct este discursul de un minut privind probleme de importanţă politică.
(HU) În România, istoria autonomiei ţinutului secuiesc începe cu sute de ani în urmă. Documentele de bază ale statului român modern au garantat autonomia ţinutului secuiesc, care a existat chiar şi perioada comunistă.
Luând în considerare diferitele forme de autonomie garantată în statele UE, la 8 februarie 2009, la Sepsiszentgyörgy (Sfântu Gheorghe), o mulţime de câteva mii de persoane a solicitat cu tărie ca preşedintele să îşi retragă declaraţiile ofensatoare la adresa ungurilor din Transilvania, să garanteze o reprezentare în instituţiile statului care să fie proporţională cu populaţia etnică, să înceteze relocalizările orientate în zonă, să oprească paralizarea deliberată a economiei ţinutului secuiesc, să accelereze procedura de retrocedare a proprietăţii ecleziastice şi publice, să stopeze expansiunea unităţilor militare, să înființeze universităţi maghiare independente finanţate de stat şi să recunoască limba maghiară ca limbă oficială a regiunii, precum şi drepturile colective şi autonomia regională a ţinutului secuiesc.
(BG) Trebuie să felicităm Camera inferioară a Parlamentului ceh pentru ratificarea Tratatului de la Lisabona. Aceasta este o nouă victorie pentru ideea europeană şi o nouă probă că populaţia crede în valorile europene. Şi din acest motiv, fac apel la noi pentru a ne separa de cei care ar putea încălca aceste valori şi distruge credinţa în acestea.
Cum putem scrie, pe de o parte, drepturile noastre fundamentale cu litere de aur în statut, în timp ce, pe de altă parte, tolerăm ca acestea să fie dispreţuite şi denunțate în acelaşi timp? Vorbim de toleranţă religioasă şi etnică şi de drepturile persoanelor în vârstă la o viaţă demnă şi la o participare activă la aceasta, iar, în acelaşi timp, liderul partidului politic din Bulgaria, un membru deplin al Partidului Popular European, separă diverse grupuri etnice şi de vârstă şi impune ideea de clase diferite ale populaţiei. Cum ar trebui să tratăm astfel de lideri? Întrebarea mea este adresată aripii drepte a acestei camere, întrucât preşedintele Grupului PPE, domnul Martens a recomandat aceeaşi persoană ca viitor prim ministru al ţării mele. Permiteţi-ne să refuzăm standardele duble şi să respectăm propriile noastre acţiuni şi cuvinte şi să ne reamintim că ceea ce ne-a adus împreună acum mai bine de 50 ani au fost drepturile omului.
(BG) Planul european de redresare economică este acum pus în practică. Criza reprezintă o problemă generală, însă protecţionismul şi promovarea industriilor şi a locurilor de muncă naţionale se fac simţite. Libertăţile fundamentale privind libera circulaţie a forței de muncă şi a liberului schimb sunt supuse unui test. Criza urmează căi distincte în diferite ţări. În recentele economii emergente ale Uniunii Europene, care includ Bulgaria, sistemul bancar este relativ stabil, nivelul şomajului nu este ridicat, există forţă de muncă înalt calificată, precum şi o monedă stabilă. Având în vedere dinamica crizei, solicit ca planul de relansare să fie actualizat, pentru a fi mai bine aliniat la economia reală. În momentele de criză, capitalul caută zonele cu risc mic, şi există şansa de a investi în noi tehnologii de tip "greenfield” mai degrabă decât în industrii nerentabile. Potenţialul ultimelor economii care intră în recesiune ar trebui să fie folosit pentru reînsuflețirea mai întâi a acestora, cu ajutorul acestei finanţări şi know-how, acestea putând deveni centre de stabilitate în jurul cărora sistemul economic şi financiar al Uniunii Europene se poate redresa mai repede.
(PL) Domnule preşedinte, în timpul unor crize care se răspândesc, aş dori să felicit Comisia Europeană pentru distrugerea şantierelor navale poloneze. Abordarea egoistă a elitei europene, bucuria lor în fața pierderii locurilor de muncă a peste 100 000 de oameni din şantierele navale şi firmele care lucrează cu acestea, va conduce, cu siguranţă, la apariția unui mare număr a acestor lucrători, în viitorul apropiat, pe piaţa muncii din Europa de vest. Această decizie doar a adâncit criza europeană.
Sunt curios să aflu cum se va comporta elita europeană; vor arăta ei solidaritate cu statele membre în care criza s-a adâncit la o scară uriaşă sau doar îşi vor urmări propriile interese ? Exact în momentul crizei va vedea societatea europeană dacă declaraţiile şi principiile care stau la baza Uniunii Europene sunt adevărate, sau dacă este vorba doar despre un joc al unor state împotriva altora în cadrul unei instituţii care a fost fondată pe principii nobile. În acest context, sunt surprins de lipsa de reacţie din partea Comisiei faţă de măsurile luate în prezent de multe state membre ale UE care încalcă principii dominante, în timp ce Polonia a fost pedepsită pentru că a luat măsuri similare.
Domnule preşedinte, săptămâna trecută am primit câteva veşti bizare din Irlanda de Nord. Era vorba despre faptul că domnul Sammy Wilson, Ministrul mediului din guvernul regional, a interzis o campanie de informare organizată de guvernul Regatului Unit al Marii Britanii privind eficienţa energetică. Nu pot să cred că bunele motive din spatele ţintelor noastre comune privind clima şi energia - 20% mai puţin CO2, 20% surse de energie regenerabilă şi 20% mai multă eficienţă energetică - nu sunt acceptate în guvernul regional al unui stat membru.
Prin urmare, solicit Comisiei să afle care sunt motivele care se află în spatele acestei ciudate şi chiar bizare interdicţii în Irlanda de Nord. Cred că şi un sceptic privind climatul, precum domnul Wilson, ar avea grijă de cetăţeni şi ar sprijini eficienţa energetică şi eforturile de a scădea factura la energie.
(PT) Astăzi, aş dori să subliniez o situaţie scandaloasă care implică Corticeira Amorim din Portugalia. Profiturile acestei companii, cumulate pe ultimii doi ani, au depăşit 30 milioane EUR, cu mai mult de 6 milioane EUR înregistrate în 2008. Cu toate acestea, în această lună, Corticeira Amorim a anunţat că vor fi concediaţi aproximativ 200 de lucrători. S-a dat vina pe efectele crizei. Totuşi, compania uită că aceşti lucrători au contribuit la construirea grupului, care valorează milioane şi care a primit ajutor de stat, inclusiv fonduri comunitare, pentru a genera profituri de milioane pe care le realizează încă. În consecinţă, aş dori să protestez în această Cameră şi să îmi exprim indignarea față de acest anunţ, care reprezintă un scandal şi sper că toţi se vor alătura pentru a condamna companiile, care profită de această criză, pentru a concedia angajaţi, chiar dacă acestea continuă să obţină profituri mari.
Înainte de a invita următoarea persoană să ia cuvântul, permiteţi-mi să anunţ cu încântare că Dr Ayman Nour, parlamentarul egiptean care a fost condamnat la închisoare cu câţiva ani în urmă din motive pe care Consiliul UE nu le-a considerat grave, a fost eliberat astăzi. Acesta a constituit subiectul multor rezoluţii ale Parlamentului European, astfel încât sunt foarte încântat să vă anunţ că acesta a fost acum eliberat.
(PL) Dle preşedinte, Polonia îşi retrimite membrii în Parlamentul European, însă capacitatea acestora de a acţiona în propria ţară este limitată. Legislaţia poloneză nu oferă MPE niciun instrument legal care să asigure îndeplinirea eficientă a mandatului acestora. Aceasta priveşte probleme semnificative, precum exercitarea unei influenţe eficiente asupra autorităţilor administrative centrale şi locale.
Senatorii şi membrii Parlamentului naţional au o serie de drepturi: dreptul de a primi informaţii de la organismele de stat, dreptul de a solicita informaţii de la autorităţile administrative centrale şi locale şi o perioadă legală de 40 de zile în care trebuie oferit un răspuns. În Polonia, puţini sunt aceia care discută despre MPE, cu excepţia mijloacelor de informare în masă, atunci când caută subiecte ieftine. Pe site-ul meu web, am informat alegătorii despre lipsa formelor legale de acţiune disponibile MPE. Neglijenţa legislativă a grupurilor succesive de legislatori din Polonia este, în acest caz, binecunoscută. Cred că Parlamentul European trebuie să solicite posibilităţi sporite pentru reprezentanţii săi pentru ca aceștia să poată acţiona în propriile lor ţări.
Dle preşedinte, distribuirea fondurilor UE prin loteria "primul venit, primul servit” este greşită. Cu toate acestea, am fost martorii acesteia în Irlanda de Nord în această săptămână. Ministrul care a decis distribuirea lipsită de raţiune a fondurilor de dezvoltare rurală UE pe această bază, provocând spectacolul umilitor şi bizar al fermierilor care au stat la rând timp de două zile pentru a-şi recupera o parte din bani, nu este un ministru potrivit să ocupe această funcţie. Astfel, în acelaşi timp, aceasta a umilit fermierii care muncesc din greu şi a afişat o ignoranţă crasă faţă de cerinţele de bază privind distribuirea de fonduri UE.
Sursa acestui impediment este refuzul fără motiv al ministrului de a aloca fonduri suficiente pentru dezvoltarea rurală. Suma demnă de compasiune de 50 milioane GBP care fost cuprinsă în axa 1 - din care doar 15 milioane GBP reprezintă fonduri de modernizare - este cea care a cauzat spectacolul de marţi.
Permiteţi-mi să-mi manifest în altă privinţă, în apărarea Dl Wilson, Ministrul Mediului din Irlanda de Nord, încântarea că acesta nu se încadrează în stereotipul pe care istericii schimbărilor climatice fără rațiune îl aşteaptă în acest Parlament.
Dle preşedinte, sondajul de opinie recent din Irish Times de luni a arătat creşterea susţinerii pentru Tratatul de la Lisabona în Irlanda, cu 51% din alegători declarând acum că vor vota "da”, în special în acest moment de fragilitate economică a Irlandei. Aceasta reprezintă o creştere cu opt procente de la ultimul sondaj de opinie efectuat de Irish Times în luna noiembrie a anului trecut. Votul negativ a scăzut, de asemenea, cu şase procente până la 33%.
În privinţa relaţiei noastre curente tensionate cu Uniunea Europeană, în absenţa capacităţii de conducere a guvernului actual, trebuie încercată soluţionarea cauzelor iniţiale ale deziluziei periodice a electoratului irlandez faţă de UE. Trebuie să existe un angajament semnificativ faţă de poporul irlandez pentru a reconstrui înţelegerea şi susţinerea faţă de procesul european. Acest deficit de comunicare poate fi întrerupt, permiţând informaţiilor pozitive despre avantajele apartenenței la UE să circule liber.
Cred că este important ca rolul pozitiv al Europei să fie evidenţiat cu ajutorul sistemelor noastre educaţionale. Aceasta nu ar trebui să se aplice doar Irlandei, ci tuturor statelor membre. Fac un apel pentru abordarea lipsei de comunicare cât mai curând posibil.
(BG) Doresc să vă atrag atenţia asupra problemei schismei repetate din Biserica Ortodoxă bulgară. Această schismă a luat naştere într-un moment în care ţara era foarte politizată, într-un moment în care Biserica Ortodoxă bulgară, la fel ca multe alte structuri, a trebuit să-şi susţină poziţia în cadrul democratic al Bulgariei. Din păcate, aceasta a condus la aşa-numitul "Al doilea Sinod” al Bisericii Ortodoxe bulgare, în ciuda Legii confesiunilor religioase din Bulgaria. Această legislaţie este foarte liberală, ceea ce permite oricărei religii să fie înregistrate în Bulgaria cu condiţia să nu servească unor scopuri inumane. Totuşi, aşa-numitul "Al doilea Sinod” doreşte să se înregistreze ca "Sfântul Sinod al Bisericii Ortodoxe bulgare”. Legea declară că Biserica Ortodoxă bulgară are tradiţie în Bulgaria şi este scutită de obligația privind înregistrarea. Alegerea patriarhului şi a membrilor Sfântului Sinod nu este supusă acţiunii legislative. Apelez la toţi cei care preţuiesc libertatea cultelor, în conformitate cu nevoile spirituale personale, să nu se lase înşelaţi de definiţiile manipulatoare ale aşa-numitului "Al doilea Sinod”. Acest Sinod nu poate fi înregistrat şi nu are nicio bază legală.
Dle preşedinte, alegerile de săptămâna trecută din Israel au indicat că majoritatea cetăţenilor susţin partidele care văd în întărirea forţelor armate cel mai bun mod de a proteja ţara. Deşi partidul de centru, Kadima, a primit cel mai mare număr de voturi, faptul că partidele de dreapta deţin acum 65 de locuri în Knesset, în comparaţie cu 50 în alegerile anterioare, reflectă perspectivele în schimbare ale cetăţenilor israelieni referitoare la conflictul israelo-palestinian. Aceste partide sunt mai degrabă în favoarea unei atitudini dure în loc să se bazeze pe ceea ce par a fi discuţii de pace nesfârşite şi ineficiente.
Orientul Mijlociu trebuie să fie una dintre priorităţile principale ale politicii externe şi de securitate comune a Uniunii Europene, iar stabilitatea întregii regiuni depinde, în mare măsură, de relaţiile israelo-palestiniene. Este absolut esenţial, prin urmare, ca Uniunea Europeană să continue discuţiile de pace şi să restabilească speranţa israelienilor şi palestinienilor că este posibilă o coexistenţă paşnică.
(PL) Dle preşedinte, mâine, Vaclav Klaus, preşedintele Republicii Cehe, va vizita Parlamentul European. Fără a neglija scandalul care a apărut la Praga, sperăm că preşedintele statului care deţine preşedinţia Uniunii Europene va fi primit cum se cuvine şi i se va acorda respectul datorat. Opiniile justificate exprimate de preşedintele Klaus referitoare la Tratatul de la Lisabona au devenit subiectul încercărilor de a fi acoperite de rumoare, pentru a ascunde faptul că sursa principală de opoziţie la introducerea tratatului se dovedeşte a fi Germania. Decizia Curţii Constituţionale din Karlsruhe va fi esenţială. Conform rapoartelor din mass-media, jumătate din magistratură este foarte sceptică şi consideră că tratatul poate încălca constituţia naţională. Aceasta arată că nimeni nu trebuie să se grăbească în ceea ce priveşte luarea unei decizii atât de importante şi acest lucru este înţeles, nu doar de preşedintele ceh aflat în vizită.
După alegerile din toamnă din România şi după formarea guvernului, la fel ca în Slovacia şi în România revine în forţă în viaţa politică instigarea antimaghiară.
Demonstraţia din 9 februarie din Sfântu Gheorghe, organizată de bisericile maghiare, a protestat tocmai împotriva acestui fenomen. În petiţia formulată cu ocazia demonstraţiei, mii de localnici secui au protestat împotriva schimbării proporţiilor etnice în Ţara Secuilor, prin popularea direcţionată a regiunii cu grupuri de români din alte zone.
În mod absurd, dl preşedinte Traian Băsescu a acuzat secuii maghiari de epurare etnică. Paralel cu aceasta, cu ocazia alegerilor pentru primăria Clujului, foile volante ale democraţilor instigau împotriva candidaţilor maghiari, folosind aceeaşi calomnie. După decenii de discriminare şi privare de drepturi, cine acuză pe cine?
Doresc să atrag atenţia Parlamentului că în România, prin metode subtile, chiar şi acum continuă omogenizarea, românizarea Transilvaniei prin metoda schimbării artificiale a proporţiilor etnice.
Dle preşedinte, la 12 februarie 2009, membrului Parlamentului din Olanda, Geert Wilders, i-a fost refuzată intrarea în Marea Britanie prin ordinul Ministrului de Interne. Niciodată până acum nu i-a fost refuzată intrarea unui politician ales democratic, reprezentând un partid democratic dintr-o ţară europeană democrată.
Următorul punct este raportul întocmit de Konrad Szymański, în numele Comisiei pentru afaceri externe, referitor la revizuirea Instrumentului european de vecinătate şi parteneriat.
Dle preşedinte, aș dori foarte mult să mă adresez şi unui reprezentant al Consiliului, dar Consiliul a decis să nu trimită niciun reprezentant la această dezbatere. Cred că este un neajuns şi un obicei dăunător. Şi cred că preşedintele ar trebui să reacţioneze la această situaţie.
Revenind la subiectul vecinătăţii, trebuie să recunoaştem, trebuie să fim conştienţi, că ţările care se învecinează cu Uniunea Europeană suferă o schimbare foarte dinamică. Prin urmare, avem nevoie de schimbări în cadrul politicii de vecinătate. Uniunea pentru Mediterana este răspunsul nostru la necesităţile sudului şi Sinergia Mării Negre răspunde provocării care s-a intensificat odată cu extinderea Uniunii Europene. Parteneriatul estic este un răspuns oportun la aşteptările vecinilor noştri europeni de la est.
Pentru a atinge obiectivele pe care le-am stabilit în ultimii ani pentru politica de vecinătate, cetăţenii ţărilor învecinate trebuie să simtă o apropiere politică şi economică reală faţă de UE. De aceea este atât de important să stabilim o zonă vastă a liberului schimb şi să acţionăm rapid pentru a reduce taxele de viză, cu propunerea liberalizării vizelor pentru o parte semnificativă a acestor ţări, ca obiectiv final. Includerea energiei între cele mai importante obiective ale politicii de vecinătate trebuie să fie ţelul nostru comun, interesul nostru reciproc şi acesta include alocarea resurselor noastre financiare în vederea modernizării reţelelor independente de transfer a energiei, în special în est şi sud. Doar în acest mod vom obţine apropierea politică de Ucraina, Georgia, Moldova, Armenia şi, în cele din urmă, de Azerbaidjan, iar în viitor - menţinând, de asemenea, un echilibru potrivit - de cele cinci republici din Asia Centrală.
Atunci când vorbim despre aspectul estic al vecinătăţii, ajungem inevitabil la problema Rusiei şi a parteneriatului cu această ţară. Astăzi, în timp ce ne aflăm în pragul negocierilor privind un nou acord, putem, totuşi, să spunem un singur lucru -Rusia este o provocare pentru securitate în vecinătatea noastră comună. Este foarte dificil să vedem în Rusia un partener în acest domeniu. Aici, ajungem la problema politică fundamentală a extinderii UE către est. Procesul de vecinătate nu înlocuieşte, bineînţeles, lărgirea, dar nu poate fi separat de perspectiva calităţii de membru în cazul ţărilor europene. Fără această perspectivă, eforturile noastre vor fi semnificativ diminuate.
Cu această ocazie, doresc să mulţumesc tuturor coordonatorilor pentru afaceri externe din grupurile politice, coraportorilor şi, de asemenea, Secretariatului Comisiei pentru afaceri externe, fără ajutorul cărora nu ar fi fost posibil să pregătim un raport care se bucură în prezent de o susţinere largă, după cum se poate vedea prin numărul redus de amendamente depuse în sesiunea plenară. Acest lucru va facilita, în mod semnificativ, votul de mâine.
membră a Comisiei. -Dle preşedinte, cu doi ani şi jumătate în urmă, Parlamentul şi Consiliul au adoptat propunerea Comisiei de simplificare a instrumentelor financiare externe. Am eficientizat multe instrumente diferite, dintre care unul a fost Instrumentul european de vecinătate şi parteneriat (ENPI). Acesta este un instrument foarte important deoarece întăreşte cooperarea noastră externă, o face mai "intervenţionistă” şi urmăreşte mai bine finanţarea pentru susţinerea sectoarelor cheie.
Am fost foarte bucuros să citesc comentariile dlui Szymański şi să constat că acesta consideră că reglementarea ENPI este adecvată şi valabilă în scopul cooperării cu ţările noastre vecine. Constatările preliminare ale revizuirii indică exact în aceeaşi direcţie.
Programele naţionale ENPI sprijină punerea în aplicare a planurilor de acţiune ENPI şi reflectă ambiţia UE şi a ţărilor partenere. Într-un fel, acestea au fost mijloacele de transmitere a reformelor politice şi economice pe care dorim să le încurajăm prin intermediul ENPI. În plus, instrumente precum înfrăţirea şi TAIEX oferă sprijin pentru construcția instituţională, apropierea legislativă şi alinierea reglementărilor. Operaţiile de sprijin sectorial şi bugetar sunt utilizate pentru a promova agenda aprobată a reformei. Diferitele abordări şi dimensiuni regionale ENPI sunt sprijinite prin programe regionale specifice. A fost creat un program multinaţional, în special, pentru a pune în aplicare iniţiative foarte vizibile comune tuturor ţările învecinate, precum TEMPUS, Erasmus Mundus sau CIUDAD. Componenta cooperării inovatoare transfrontaliere a fost lansată cu succes.
Toate acestea arată, în mod clar, că acordul din 2006 asupra reglementării ENPI ne-a pus la dispoziție un instrument care ne permite să oferim şi să producem rezultate tangibile. Există întotdeauna loc de mai bine şi sunt întotdeauna recunoscătoare pentru sugestii.
Vreau să mai precizez că raportul, în primul rând, subliniază necesitatea de a avea în continuare consultări cu societatea civilă şi cu autorităţile locale, ceea ce şi facem deja.
În al doilea rând, am observat dorinţa dumneavoastră pentru acţiuni mai ambiţioase în domeniile democraţiei, statului de drept şi drepturilor omului. După cum ştiţi, aceste subiecte sunt deja în fruntea cooperării noastre cu ţările partenere, iar reformele politice şi buna guvernare se află în centrul ENP. Avem, de asemenea, proiecte cu obiectivul precis de a întări justiţia.
Totuşi, să fim oneşti. Mai întâi, întrucât partenerii noştri se confruntă cu provocări structurale importante, nu ne putem aştepta ca situaţia să se schimbe peste noapte şi, după cum spunea Lord Patten: "democraţia nu este cafea instant”. Cred că acest lucru este foarte adevărat.
În al treilea rând, observ că raportul solicită mai multe resurse. În mod clar, mai multe resurse îmbunătăţesc efectele - este adevărat. În primii doi ani, a trebuit să revenim la autoritatea bugetară de mai multe ori, pentru a solicita fonduri suplimentare suficiente, de exemplu, pentru Palestina şi Georgia. Prin urmare, am propus să atragem fonduri noi pentru un Parteneriat estic ambiţios, pe care-l vom dezbate în curând în Parlament.
În final, doresc să precizez că sunt foarte mulţumită să observ că raportul salută propunerea recentă a Comisiei privind Parteneriatul estic, pe care o considerăm o dimensiune multilaterală foarte importantă, împreună cu Uniunea pentru Mediterana şi Marea Neagră. Sper că voi avea în continuare susţinerea şi înţelegerea dumneavoastră.
ENPI înființat după lărgirea UE din 2004 se aplică în 17 ţări, din care 15 sunt considerate ţări în curs de dezvoltare. Instrumentul include noii vecini ai UE: Armenia, Azerbaijan, Georgia, Ucraina, Moldova şi Belarus.
Securitatea vecinilor noştri estici, în special, securitatea energetică din Ucraina şi Belarus, constituie şi securitatea UE. Acest lucru a fost demonstrat de către criza gazelor Ucraina-Rusia de Anul Nou care a devenit deja o tradiţie. Conflictul militar din vara trecută din Georgia ne-a forţat să analizăm securitatea statelor UE şi ameninţarea la adresa independenţei.
În faţa unei astfel de situaţii, propun, după cum am făcut şi anterior, crearea unei adunări a vecinătăţii estice, Euroeast, cu participarea Parlamentului European şi bazată pe principiile adunărilor Euromed şi EuroLat, cu obiectivul de a pune în aplicare ENPI în ţările Europei de Est.
Sunt încântată că acest aspect a fost aprobat, de asemenea, în raport.
Euroeast va oferi Parlamentului European oportunitatea să acorde atenţie egală tuturor vecinilor şi ţărilor în curs de dezvoltare.
raportor pentru aviz al Comisiei pentru dezvoltare regională. -Dle preşedinte, doresc să-l felicit pe colegul meu, dl Szymański, pentru raportul său foarte bun. În numele Comisiei pentru dezvoltare regională, salut includerea cooperării transfrontaliere în domeniul de aplicare al reglementării ENPI, ca un instrument de dezvoltare a unor proiecte comune şi de consolidare a relaţiilor dintre ţările ENP şi statele membre UE.
În acelaşi timp, doresc să evidenţiez necesitatea monitorizării regulate a gestionării şi punerii în aplicare a programelor operaţionale comune de ambele părţi ale graniţelor UE. Cooperarea transfrontalieră trebuie să contribuie la dezvoltarea durabilă integrată între regiunile învecinate. Solicităm Comisiei să pregătească o prezentare detaliată a tuturor programelor operaţionale comune aprobate pentru perioada financiară curentă, împreună cu o evaluare a modului de respectare a principiilor de transparenţă, eficienţă şi parteneriat. O astfel de evaluare, împreună cu un inventar al celor mai frecvente probleme pe care le întâmpină autorităţile de conducere, trebuie să contribuie la găsirea unor soluţii mai adecvate pentru următoarea perioadă de programare.
Încurajez, de asemenea, Comisia să faciliteze schimbul de experienţă şi de bune practici în cadrul cooperării transfrontaliere între programele şi proiectele ENP, pe de o parte, şi acţiunile întreprinse în temeiul obiectivului privind cooperarea teritorială europeană şi pentru iniţiativa comunitară Interreg IIIA deja finalizată, pe de altă parte.
În sfârșit, Comisia pentru dezvoltare regională consideră că ENPI trebuie să se concentreze asupra unei strategii echilibrate între est şi sud, cu abordări specifice pentru ambele zone.
în numele Grupului PPE-DE. - Dle preşedinte, doresc să-l felicit, de asemenea, pe dl Szymański pentru raportul său complet, care va fi susţinut de grupul nostru la votarea de mâine.
Aș dori să-l felicit, de asemenea, pe comisarul Ferrero Waldner, atât pentru succesul ENPI, cât şi al altor proiecte viitoare, subliniind necesitatea unui parteneriat estic privind, în special, vecinii şi partenerii noştri estici, precum şi Sinergia Mării Negre. Odată ce acestea sunt constituite şi au propria identitate - de exemplu, cu o adunare parlamentară etc., astfel cum procedăm pentru Mediterana - poate că acestea îşi vor asuma o identitate distinctă, chiar în modul în care acestea sunt finanţate.
Disting o anumită rivalitate - sau, să spunem, anxietate - în rândul membrilor. Tocmai am aflat despre a nu crea un lucru în detrimentul financiar al altuia. Acest lucru nu ar trebui să se întâmple. Ştim că Uniunea pentru Mediterana, Parteneriatul estic şi Sinergia Mării Negre etc., sunt în interesul Uniunii Europene. Aceste aranjamente nu ar trebui să fie un motiv pentru ca ţărilor care aspiră să adere la Uniunea Europeană să li se repete mereu că aceasta nu este o alternativă la calitatea de membru cu privire la care unii își exprimă îngrijorarea.
Dle preşedinte, Instrumentul de vecinătate şi parteneriat trebuie revizuit pentru a asigura proceduri mai simple şi, în acelaşi timp, pentru a spori gradul de transparenţă. Politica europeană de vecinătate se bazează pe crearea unui climat de încredere în imediata apropiere a Uniunii Europene.
Existenţa unui nivel mai mare de stabilitate şi creştere economică în ţările învecinate din est şi din zona mediteraneană este în interesul tuturor. Cu toate acestea, trebuie definite criterii şi abordări specifice fiecărei ţări, în funcţie de priorităţile sale politice în ceea ce priveşte drepturile omului, democraţia, statul de drept, drepturile minorităţilor, etc. De asemenea, este important ca asistenţa comunitară să ajungă la toate grupurile interesate de cetăţeni. De aceea, capacităţile Instrumentului de vecinătate trebuie promovate în mod adecvat.
Finanţarea acţiunilor care nu ţin de ajutorul public pentru dezvoltare în ţările care intră în sfera de aplicare a Regulamentului (CE) nr. 1905/2006 (dezbatere)
Următorul punct este raportul întocmit de dl Berman în numele Comisiei pentru dezvoltare, privind finanţarea de acţiuni, altele decât asistenţa oficială pentru dezvoltare, în ţări care intră sub incidenţa Regulamentului (CE) nr. 1905/2006.
Mă declar, la rândul meu, mulţumit de faptul că dl Deva a luat loc, pentru că acum dna Ferrero-Waldner mă poate asculta, spre marea mea uşurare.
Această criză economică fără precedent, cu efecte grave, anunţă un nou dezastru pentru ţările în curs de dezvoltare. Criza duce la scăderea preţului materiilor prime, a investiţiilor, a creditului comercial şi a sumelor trimise acasă de imigranţi. Între timp, produsul intern brut al tuturor ţărilor bogate scade rapid, ceea ce înseamnă că bugetul alocat cooperării pentru dezvoltare se micşorează la rândul său, fiind de 0,7% din PIB sau, cel puţin, aşa ar trebui să fie şi, chiar şi în această situaţie, majoritatea ţărilor nu reuşesc să se ridice la înălţimea promisiunilor.
Acesta este contextul discuţiilor care au loc aici despre noul instrument de finanţare. Dacă studenţii spanioli primesc o bursă pentru a studia câteva luni în America Latină sau viceversa, atunci acest de schimb este folositor, necesar şi dezirabil, dar un astfel de proiect nu poate fi finanţat exclusiv din fonduri destinate combaterii sărăciei. Deşi finanţarea acordată de UE în acest domeniu este bine primită, aceasta nu combate sărăcia. Este frustrant să fii obligat să retragi astfel de proiecte doar pentru că nu există o bază juridică pe care să fie întemeiate.
De aceea, am căutat un instrument simplu pe baza căruia UE să poată pune în aplicare, în ţările în curs de dezvoltare, politici care nu se încadrează, în mod strict, în sfera de aplicare a combaterii sărăciei. Vor trebui găsite o sursă de finanţare şi un temei juridic care nu intră sub incidenţa politicii de dezvoltare. Prin urmare, temeiul juridic nu se poate regăsi în articolul 179 din Tratatul de la Nisa, pentru că acest articol reprezintă chiar baza legală pe care se întemeiază politica de dezvoltare, care trebuie evitată în acest context.
Interesele UE - respectiv studenţii europeni care merg la studii în străinătate - nu pot fi finanţate în temeiul articolului 179. În afară de aceasta, cheltuirea fondurilor pentru dezvoltare de către UE trebuie să îndeplinească criteriile stabilite, în mod legal, în domeniul cooperării pentru dezvoltare şi anume, criteriile de combatere a sărăciei.
Cu puţină creativitate putem identifica alte surse. Extinderea Instrumentului de cooperare cu ţările industrializate este o opţiune prezentată de Comisia pentru afaceri externe şi susţinută de comisia din care fac parte. Există şi o altă opţiune, rezultată din combinarea articolelor 150, 151 şi 170 privind educaţia, cultura şi cercetarea. Cu această bază juridică combinată, Parlamentul European ar menţine procedura de codecizie aplicată acestui instrument, iar banii necesari, aproximativ 13 milioane de euro în acest moment, nu ar fi luaţi din fondul politicii de dezvoltare. Şi nici din fondul politicii externe.
În calitate de raportor - Comisia pentru dezvoltare mă va sprijini în acest sens - nu pot fi de acord cu folosirea articolului 179 ca temei juridic. În acest caz, acest nou instrument ar deveni ineficient, având în vedere că obiectivul său este chiar împiedicarea folosirii fondurilor pentru dezvoltare în alte scopuri. În consecinţă, nu ar trebui să existe o bază juridică a acestui instrument, care ar face obligatorie cheltuirea inadecvată.
Din acest motiv, pledez, împreună cu Grupul Partidului Popular European (Creştin Democrat) şi al Democraţilor Europeni, în favoarea retragerii acestui amendament, considerând-o o problemă extrem de urgentă. Aceasta apare în faţa dorinţei noastre comune de a proteja bugetul alocat cooperării pentru dezvoltare, chiar şi în vremuri de criză economică.
membră a Comisiei. -Dle preşedinte, în primul rând, aş dori să confirm angajamentul asumat, în numele Comisiei, de a realiza, în anul 2009, revizuirea intermediară a instrumentelor financiare. Acesta a fost răspunsul la solicitarea Parlamentului din timpul negocierilor finale privind instrumentele financiare.
Revizuirea va avea forma unei comunicări, însoţite de propuneri legislative, după caz. Adoptarea comunicării este prevăzută pentru luna aprilie 2009 şi face parte din programul de lucru legislativ al Comisiei.
Revizuirea priveşte punerea în aplicare a instrumentelor. Trebuie făcută distincţia faţă de cealaltă revizuire intermediară, aflată în desfăşurare şi prevăzută, de asemenea, de regulamente, care se referă la documentele de programare şi la documentele strategice pentru perioada 2011-2013. Această nouă programare va antrena un scrutin democratic, la fel ca şi primul exerciţiu de programare pentru perioada 2007-2010.
Cele două exerciţii sunt diferite, dar complementare. Este important să rezolvăm problemele legate de instrumente înainte de noua perioadă de programare. Revizuirea programării şi a strategiei va avea loc în cursul anului 2009 pentru a fi pregătită în 2010 pentru scrutinul democratic din cadrul Parlamentului.
În ceea ce priveşte Instrumentul de cooperare pentru dezvoltare (ICD), analizele noastre preliminare confirmă o problemă aflată în centrul revizuirii: lacuna legislativă în ceea ce priveşte activităţile de alt tip decât asistenţa oficială pentru dezvoltare (activităţi non-AOD) pentru ţările acoperite de ICD.
Care sunt aceste activităţi non-AOD? Sunt de mai multe tipuri, dar actualele patru acţiuni pregătitoare iniţiate de Parlament oferă o imagine clară asupra subiectului despre care vorbim: cooperarea cu ţările cu venit mediu din Asia şi America Latină, care nu fac parte din ICD şi schimburile ştiinţifice şi de afaceri cu China şi India.
În ceea ce privește aceste tipuri de activităţi, suntem de acord cu dumneavoastră că avem nevoie de o legislaţie care să acopere măsurile care reflectă preocupările UE în ţările ICD. Acest lucru se poate realiza fie printr-un instrument legislativ nou, fie prin modificarea actualului Instrument de cooperare pentru ţările industrializate (ICI).
În cursul pregătirii noilor instrumente pentru relaţiile externe în 2006, am convenit asupra faptului că acestea ar trebuie să includă şi dimensiunea externă a politicilor noastre interne. Am fost de acord că acest lucru se poate realiza în cadrul bazei juridice pentru acţiuni externe. Aceasta a reprezentat o simplificare considerabilă în comparaţie cu situaţia anterioară.
Comisiei îi va fi greu să urmeze această abordare. Considerăm că baza juridică trebuie să reflecte obiectivele şi conţinutul instrumentului Recunoaştem că există o problemă cu activităţile non-AOD. Prin însăşi natura lor, aceste activităţi nu pot fi clasificate drept ajutor pentru dezvoltare. În consecinţă, o propunere care se referă doar la aceste activităţi nu se poate încadra în categoria cooperării pentru dezvoltare - în conformitate cu articolul 179, astfel cum aţi menţionat.
Având în vedere că dorim să încadrăm activităţile AOD cunoscute, se pare că articolul 181 litera (a) din Tratat ar constitui baza juridică cea mai adecvată, deoarecere se referă la cooperarea economică, financiară şi tehnică. Cu toate acestea, înainte de face o propunere, Comisia va analiza cu atenţie problema din perspectiva poziţiei exprimate de Parlament. Ne-ar fi de ajutor să avem poziţia Parlamentului, astfel încât să putem finaliza propunerea înainte de alegeri, aşa cum am promis.
În ultimul rând, constat că raportul solicită mai multe resurse. Vom analiza această problemă. Cunoaşteţi situaţia delicată a capitolului 4 din cadrul financiar. S-ar putea argumenta faptul că ţările emergente se află în tranziţie şi că actualul fond de asistenţă financiară ar trebui să sprijine această tranziţie printr-o reorientare graduală a atenţiei dinspre dezvoltare către activitățile non-AOD. Vom examina problema în cadrul procesului de revizuire.
Acestea sunt observaţiile preliminare ale Comisiei privind raportul discutat astăzi. Considerăm că este o bază adecvată de lucru în comun şi aştept cu nerăbdare opinia membrilor.
Dle preşedinte, Comisia pentru bugete consideră că este extrem de important ca fiecare dintre instrumentele bugetare să fie delimitate în mod clar. Prin urmare, opţiunea cea mai realistă pare să fie crearea unui nou instrument pentru acţiuni, altele decât ajutorul public pentru dezvoltare dedicat ţărilor care intră sub incidenţa regulamentului respectiv.
Din punct de vedere bugetar, propunerea de finanţare prezentată de Comisia pentru dezvoltare nu pare adecvată, pentru că aceşti bani nu există, iar aceste linii bugetare nu au fonduri alocate pe o bază multianuală. Există fonduri pentru 2009, însă nu și pentru perioada ulterioară.
În orice caz, având în vedere faptul că finanţarea acestui nou tip de cooperare trebuie să fie compatibilă cu cadrul financiar 2007-2013, merită să subliniem importanţa revizuirii intermediare a cadrului financiar. Aceasta ar trebui să permită o ajustare a plafoanelor diferitelor capitole.
în numele Grupului PPE-DE. - Dle preşedinte, salut călduros afirmaţia anterioară a dnei Comisar Ferrero-Waldner şi solicit grupului din care fac parte să îşi retragă amendamentul, astfel încât acest raport să poată fi adoptat. În caz contrar, mă aflu într-o situaţie dificilă, dar va trebui să îl sprijin pe raportorul socialist în această problemă.
Consider că instrumentul pentru dezvoltare există în scopul dezvoltării. Dar dacă analizăm sprijinul acordat de instrumentul pentru dezvoltare -în special articolul 179 -, în ciuda tuturor constrângerilor, instrumentul alocat AOD permite promovarea muzeelor, a bibliotecilor, a artei, a muzicii în şcoli, a sălilor de sport şi a reuniunilor. Bineînţeles, sponsorizarea concertelor şi a cheltuielilor de deplasare ale sportivilor nu sunt incluse. Programele culturale din ţările în curs de dezvoltare, al căror obiectiv principal este promovarea valorilor culturale ale donatorului, nu sunt raportabile drept AOD. Ajutorul militar este exclus, însă nu şi ajutorul la menţinerea păcii. Acesta acoperă o gamă variată de activităţi - chiar şi activităţi poliţieneşti civile pentru a furniza şi spori capacitatea de formare a poliţiştilor, demobilizarea soldaţilor, monitorizarea alegerilor, eliminarea minelor şi minelor de teren - toate acestea sunt AOD.
Prin urmare, iată că ne aflăm în cadrul acestui Parlament analizând tot felul de probleme irelevante când, de fapt, principalul domeniu de activitate este acoperit de instrumentul AOD De aceea, salut afirmaţia dnei Ferrero-Waldner cu privire la faptul că articolul 181 litera (a) există pentru a face posibilă căutarea fondurilor necesare pentru realizarea a ceea ce colegii mei speră că vor realiza.
în numele Grupului PSE. - Dle preşedinte, este crucial să rezolvăm problema actualei lacunei legislative privind finanţarea activităţilor non-AOD în ţările incluse în ICD. Propunerea unui instrument care să elimine această lacună trebuie să menţină caracterul neechivoc al ICD ca instrument pentru finanţarea AOD şi trebuie să permită o delimitare clară între sursele financiare alocate exclusiv cooperării pentru dezvoltare de tip AOD şi sursele alocate cooperării pentru dezvoltare de alt tip decât AOD, în ţările în curs de dezvoltare. Această delimitare reprezintă, în sine, un mesaj politic foarte important şi ar conferi vizibilitatea care se cuvine politicii de cooperare pentru dezvoltare a UE.
De asemenea, acest instrument nou sau revizuit ar trebui să fie suficient de amplu pentru a acoperi o gamă largă de acţiuni, care nu sunt în conformitate cu liniile directoare DAC a OECD, dar care sunt esenţiale pentru cooperarea UE cu ţările în curs de dezvoltare, de exemplu, dezvoltarea zăcămintelor de gaz de la Akkas, din Irak sau cooperarea în domeniul securităţii aviaţiei cu India. De aceea nu sunt pe deplin de acord cu baza juridică restrictivă propusă. O susţin pe dna comisar Ferrero Waldner în identificarea articolului 181 litera (a), drept o posibilă bază juridică mai adecvată, care ar aborda şi preocupările exprimate de mine. Cu toate acestea, nu sunt convinsă nici de amendamentul prezentat de Grupul PPE-DE, pe care ar trebui să îl votăm mâine.
Cadrul juridic comunitar aplicabil infrastructurilor europene de cercetare (ERI) (dezbatere)
Următorul punct este raportul întocmit de dna Riera Madurell, în numele Comisiei pentru industrie, cercetare şi energie, referitor propunerea de Regulament al Consiliului privind cadrul legal comunitar aplicabil infrastructurilor europene de cercetare (ERI) - C6-0306/2008 -.
Dle preşedinte, dle comisar, înainte de toate, aş dori să subliniez faptul că s-a ajuns la unanimitate în cadrul Comisiei ITRE în ceea ce priveşte acest raport. Unanimitatea a fost posibilă datorită bunei activităţi şi cooperări dintre raportorii alternativi ale căror contribuţii au ajutat la obţinerea unui raport util privind un subiect atât de important, precum infrastructura europeană de cercetare.
Trebuie să precizez că Parlamentul este de acord cu faptul că, ţinând seama de globalizarea domeniului cercetării şi de apariţia unor noi puteri ştiinţifice şi tehnologice precum China şi India, trebuie să accelerăm ritmul şi, în acest scop, să stimulăm crearea unui nou spaţiu european de cercetare.
Este foarte important să ne asigurăm, cât mai curând posibil, de faptul că Uniunea Europeană este un spaţiu în care cercetătorii, tehnologiile şi cunoştinţele pot circula liber, în care există o coordonare efectivă a activităţilor de cercetare şi în care resursele sunt folosite în cel mai bun mod posibil. În acest scop, este necesar să dispunem de infrastructuri de cercetare extinse la nivel european.
Aceste infrastructuri pot, de asemenea, să constituie o ocazie excelentă de cooperare între statele membre, cu efecte semnificative asupra educaţiei ştiinţifice a tinerilor noştri şi un impact puternic asupra industriei europene. Prin urmare, acestea sunt esenţiale pentru progresul ştiinţific în Europa şi, în consecinţă, trebuie să le facilităm dezvoltarea. De aceea, Parlamentul aplaudă iniţiativa Comisiei de a propune un cadru juridic şi condiţiile necesare acestuia.
În realitate, am considerat, încă de la început, că dezvoltarea unor infrastructuri europene de cercetare constituie unul din pilonii spaţiului european de cercetare. Cu toate acestea, am fost întotdeauna conştienţi de dificultăţile care trebuie depăşite, nu numai din cauză că este nevoie de resurse financiare semnificative - trebuie reamintit faptul că foaia de parcurs a ESFRI identifică 44 de proiecte care ar trebui puse în aplicare în următorii zece ani - dar şi din cauza complexităţii de ordin tehnic şi organizaţional a problemei.
În legătură cu acest aspect, aş dori să repet faptul că, în cadrul unei iniţiative de o asemenea anvergură, Parlamentul ar fi trebuit să joace un rol mult mai decisiv. Însă, urgenţa acestor măsuri şi absenţa unei baze juridice mai adecvate în cadrul tratatului sunt suficiente pentru a justifica folosirea articolului 171, ceea ce nu ascunde faptul că avem un motiv în plus să afirmăm că este nevoie de un nou tratat, cât mai curând posibil.
Voi sublinia pe scurt anumite contribuţii aduse de raport. În primul rând, clarifică definiţia infrastructurii europene de cercetare, pentru a evita confuziile între entitatea juridică şi infrastructura de cercetare reală. De asemenea, clarifică şi completează condiţiile pe care trebuie să le îndeplinească o infrastructură de cercetare pentru a fi considerată europeană, adăugând o serie de aspecte importante precum o evaluare a impactului propunerii la nivel european, justificând capacitatea de finanţare a acesteia şi garantând existenţa unei bune politici de acces la întreaga comunitate ştiinţifică europeană.
Propunem, de asemenea, extinderea acestei iniţiative la nivelul infrastructurii existente şi susţinem pe deplin propunerea Comisiei referitoare la scutirea de la plata TVA-ului, pe care o considerăm elementul esențial al acestei iniţiative.
Prin urmare, dorim să transmitem un mesaj clar Consiliului pentru a-şi rezolva, cât mai curând posibil, problemele în acest domeniu şi să reiterăm faptul că, dacă dorim să promovăm cercetarea în Europa, trebuie să o eliberăm de povara taxelor. Este un lucru pe care l-am recomandat, în mai multe rânduri, pentru a încuraja participarea IMM-urilor la activităţi de cercetare şi dezvoltare şi pe care trebuie să îl susţinem acum, în vederea creării unor structuri de cercetare extinse la nivel european, întrucât acestea sunt esenţiale pentru progresul ştiinţific.
În încheiere, aş dori să mulţumesc încă o dată tuturor raportorilor alternativi şi Comisiei, pentru contribuţiile excelente şi serviciilor Comisiei ITRE pentru ajutorul acordat la întocmirea acestui raport.
membru al Comisiei. -Dle preşedinte, în primul rând, aș dori să mulţumesc Comisiei pentru industrie, cercetare şi energie (ITRE) şi, în special, raportorului, dna Riera Madurell, pentru susţinerea propunerii noastre privind cadrul legal comunitar aplicabil infrastructurilor europene de cercetare. Mi-a făcut mare plăcere să vă ascult!
Doresc să mulţumesc şi raportorilor alternativi din cadrul ITRE pentru sprijinul constructiv.
Împreună am făcut un pas important către stabilirea unui cadru legal care va permite statelor membre să colaboreze la construirea unor noi infrastructuri de cercetare extinse, care devin din ce în ce mai complexe şi mai costisitoare şi care pot fi create doar prin cooperarea mai multor ţări europene.
Aţi dezbătut noul cadrul juridic în detaliu şi aţi prezentat multe amendamente care vor conferi textului claritate şi o structură mai bună, în special, în ceea ce priveşte definiţia, domeniul de aplicare şi statutul, introducând referinţe la Forumul strategic european pentru infrastructuri de cercetare (ESFRI).
Comisia va depune toate eforturile pentru a susţine punerea în aplicare a acestor amendamente de către Consiliu.
Suntem deosebit de bucuroşi să constatăm că suntem de acord asupra celui mai important aspect care se discută acum în cadrul Consiliului şi care riscă să blocheze adoptarea - problema TVA-ului.
După cum ştiţi, toate statele membre sunt de acord că este necesar ca infrastructurile de cercetare înfiinţate de mai multe ţări să fie scutite de la plata taxelor în ţara gazdă.
În scopul facilitării lucrărilor, această problemă este abordată de multe ori ca o problemă de scutire de taxă, ceea ce creează confuzie. În realitate, este vorba doar de punerea în aplicare a actualei directive privind taxa pe valoarea adăugată, asupra căreia s-a ajuns la un acord, fiind adoptată de Consiliu. Problema reală este dacă ar trebui să atribuim infrastructurilor europene de cercetare statutul de organizaţii internaţionale, astfel cum este definit în Directiva privind taxa pe valoarea adăugată şi, în această calitate, să fie scutite de la plata TVA-ului. Prin urmare, nu discutăm despre armonizare fiscală, ci despre înfiinţarea entităţilor juridice legate de infrastructurile de cercetare.
Atât Serviciul juridic al Comisiei, cât şi cel al Consiliului au afirmat, în mod clar, că aceasta este locaţia potrivită. Prin urmare, este vorba de o decizie pur politică asupra importanţei acordate de statele membre înfiinţării unor noi structuri de cercetare de clasă mondială în viitoarea Europă.
Sprijinul dumneavoastră ferm în această problemă ar putea fi extrem de important!
Domnule preşedinte, domnule comisar, doamnelor şi domnilor, domnul van Nistelrooij a afirmat odată că astfel definim "a cincea libertate”. A cincea libertate este, pur şi simplu, libertatea cercetătorilor, care nu pot fi angajaţi la nivel regional, naţional sau internaţional.
Trebuie doar să creăm structurile şi cadrul juridic favorabile, pentru ca cercetătorii să-şi realizeze munca pe care societatea o aşteaptă din partea acestora. Nu vorbim aici doar despre cercetarea desfăşurată în cadrul universităţilor - cercetarea academică - sau în industrie, ci şi, în special, despre cercetarea efectuată în întreprinderi mici şi mijlocii. În cele din urmă, este, de asemenea, important ca aceste rezultate ale cercetării să fie prezentate şi puse la dispoziţie în continuare.
Anul trecut, am prezentat Clubul pentru energie într-o şedinţă - la care a participat şi domnul vicepreşedinte Onesta - în care comunitatea ştiinţifică şi persoanele responsabile şi-au exprimat entuziasmul pentru invenţii care aveau potenţialul de a ne aduce tuturor mari beneficii. Crearea unor astfel de instrumente de cercetare este răspunsul potrivit, mai ales, în contextul crizei actuale economice şi energetice, pentru a facilita dezvoltarea unor noi produse şi servicii, care vor putea apoi fi comercializate în întreaga lume. Iniţiativa Comisiei în acest sens este de salutat în mod special, întrucât organizarea unor asemenea iniţiative creşte cu certitudine posibilităţile la nivel internaţional. În special, cooperarea internaţională este din ce în ce mai importantă pentru noi, în Europa, la fel cum este pentru partenerii noştri. La urma urmelor, noi, Europa, ne-am dezvoltat ca partea lumii cu puterea de cumpărare cea mai mare, iar cei 500 de milioane de cetăţeni europeni au dreptul să beneficieze de rezultatele cercetării cât mai curând şi mai eficient cu putinţă. Vă mulţumesc.
Domnule preşedinte, obiectivul Infrastructurii europene de cercetare (ERI) este de a crea centre de cercetare remarcabile, conduse de specialişti excepţionali din domenii specifice. În opinia mea, aceste centre trebuie să fie dotate cu echipamente scumpe, de ultimă oră, şi trebuie să aibă ca personal o echipă de savanţi. ERI va fi folosită pentru studiul experimental, în principal, prin metode inductive, al fenomenelor din mediul nostru ambiant, în scopul de a produce soluţii practice. De asemenea, ERI ar trebui să vizeze formarea tinerilor savanţi.
Cred că Forumul strategic european pentru infrastructuri de cercetare nu are ca scop să copieze centrele actuale de excelenţă, ci, prin utilizarea fondurilor structurale şi naţionale, să creeze unităţi de cercetare diferite, care să vină în completarea centrelor de excelenţă şi să constituie o infrastructură de unităţi de cercetare specializate, o reţea uniformă care să se răspândească în întreaga Uniune Europeană. Cercetătorii europeni tineri şi ambiţioşi nu vor fi nevoiţi să traverseze oceanul pentru a-şi pune în aplicare ideile. Prin urmare, în opinia mea, condiţiile prealabile funcţionării eficiente a ERI cuprind un grad înalt de specializare şi mobilitate în ceea ce priveşte mediul de cercetare. Cercetarea va deveni mai eficientă, dacă se introduc constrângeri temporale şi dacă aceasta este diseminată în mai multe locuri, şi anume, dacă sarcini de cercetare de bază se desfăşoară simultan în diferite unităţi ERI specializate internaţionale, care, întrucât nu sunt entităţi economice, vor fi scutite de impozite.
Mulţumindu-vă pentru atenţie, o felicit pe doamna Madurell şi solicit Comisiei să elaboreze rapid un proiect de regulament care, deşi interesant, necesită o descriere mai detaliată.
Aş dori să o felicit pe doamna Teresa Riera Madurell pentru acest raport, care ne apropie de instituirea cu succes a Spaţiului european de cercetare. Sunt convins că, prin crearea unei reţele de parteneriate de cercetare ştiinţifică între statele membre, vom fi capabili să realizăm o economie competitivă şi productivă bazată pe cunoaştere şi inovaţie. Schimbul de cunoştinţe nu ar fi posibil fără infrastructura relevantă, deoarece aceasta îndeplineşte un rol esențial în crearea unui mediu eficient favorabil efectuării unei cercetări avansate şi extrem de necesare.
În prezent, activitatea de cercetare se rezumă la cooperare între instituţii de cercetare individuale. De asemenea, nu am dispus de instrumentele juridice relevante care ar face posibilă instituirea unui parteneriat adecvat cu participanţi din diferite state, care este, în realitate, cheia succesului în acest domeniu. Absenţa acestor instrumente juridice a întârziat mult procesele de integrare a cercetării din noile state membre, aceste state având un potenţial de cercetare enorm, care trebuie încorporat în Uniunea Europeană.
Locul special pe care îl ocupă copiii în acțiunile externe ale Uniunii Europene (prezentare succintă)
Următorul punct de pe ordinea de zi este o scurtă prezentare a raportului întocmit de doamna Kinnock, în numele Comisiei pentru dezvoltare, referitor la locul special pe care îl ocupă copiii în acţiunile externe ale Uniunii Europene.
raportor. -Domnule preşedinte, încă de la început trebuie să spun că salut comunicarea pregătită de Comisie. Consider că este atât cuprinzătoare, cât şi ambiţioasă.
În raportul meu, domnule comisar, recomand acţiunile practice, investiţiile şi procesele necesare pentru a se identifica acel loc special pe care trebuie să-l ocupe copiii în cadrul acţiunilor externe. Comunicarea şi concluziile Comisiei şi ale Consiliului privind acţiunile externe se vor baza pe dimensiunea externă a strategiei Uniunii Europene privind drepturile copilului. Consider că aceasta reprezintă o preocupare esenţială pentru Uniunea Europeană.
Domnule comisar, aştept cu nerăbdare să se întreprindă acţiuni care să fie la nivelul ambiţiei pe care o remarc. Trebuie să vedem că ceva concret vine în sprijinul retoricii. Aceasta înseamnă că resursele trebuie să fie disponibile şi, desigur - după cum cred cu tărie că veţi fi de acord - statele membre ale Uniunii Europene nu trebuie să revină asupra angajamentelor pe care şi le-au asumat, în scopul finanţării Obiectivelor de Dezvoltare ale Mileniului (ODM). Ceea ce cunoaştem este că marea parte a celor două miliarde de copii din întreaga lume duc o luptă zilnică împotriva sărăciei şi vulnerabilităţii. După cum se ştie, 98% din copiii din lume, care sunt victime ale sărăciei extreme, trăiesc în ţările în curs de dezvoltare.
Mai mult, acum este clar că impactul crizei financiare va fi puternic resimţit de copii şi tineri, de exemplu, în momentul reducerii bugetelor pentru sănătate şi educaţie. De aceea, cred că este indicat să ne asumăm un angajament politic, la nivelul cel mai înalt, în numele copiilor şi cu participarea acestora. Uniunea Europeană trebuie să vadă în parteneriatul său cu ţările în curs de dezvoltare oportunitatea de a influenţa politica publică în vederea salvării vieţilor copiilor. Trebuie să se promoveze acţiuni prioritare pentru copii, atunci când Comisia Europeană negociază strategiile regionale şi tematice din documentele de strategie de ţară, atunci când se elaborează şi, apoi, când se revizuiesc.
Dacă există sprijin bugetar, inclusiv contracte ODM, trebuie şi este necesar să se includă obiective şi indicatori privind copiii. Salut intenţia Comisiei de a elabora planuri de acţiune parteneriale naţionale pentru copii. Trebuie să ne asigurăm că şi cei mai marginalizaţi copii - inclusiv copiii cu handicap şi orfanii - au acces echitabil la sănătate, bunăstare şi servicii juridice.
Consider că trebuie să se realizeze o formare mai aprofundată şi mai bună a personalului Comisiei - atât la Bruxelles, cât şi în delegaţii - în special în ceea ce priveşte modul în care gestionează participarea copiilor. Trebuie să se producă o schimbare radicală a gândirii în Uniunea Europeană în ceea ce priveşte modul în care asigurăm ascultarea copiilor şi participarea acestora, întrucât înţelegem că înşişi copiii dau viaţă valorilor consacrate de dreptul internaţional prin Convenţia privind drepturile copiilor, încheiată în 1989. Din experienţă, cunosc faptul că copiii - tinerii - au un nivel ridicat de înţelegere şi experienţă - pe care trebuie să le valorificăm - cu privire la modul de abordare a sărăciei şi degradării mediului.
Salut faptul că se recunoaște de către Comisie importanţa consultării în cadrul pregătirii strategiei Uniunii Europene privind drepturile copiilor. Mai înţeleg că acest lucru a fost planificat pentru prima jumătate a anului 2009. Domnule comisar, va fi Comisia în măsură să confirme momentul în care va începe acest proces? Am încredere că nu se va adopta nicio decizie conform căreia consultarea publicului - inclusiv a copiilor - să fie suspendată până la investirea unei noi Comisii şi a unui nou Parlament.
În final, spre a-l cita pe domnul Kofi Annan, "Nu există responsabilitate mai sacră decât aceea pe care omenirea o are faţă de copii. Nu există datorie mai importantă decât aceea de a asigura că drepturile acestora sunt respectate, că bunăstarea acestora este protejată şi că în viaţa lor nu există sentimentul fricii, precum şi faptul că aceştia cresc în pace.” Cred că suntem cu toţii de acord că acestea sunt obiective onorabile.
membru al Comisiei. -Domnule preşedinte, este o plăcere să fiu astăzi aici şi să vorbesc despre copii şi despre raportul pe care îl veţi adopta în curând.
Permiteţi-mi să vorbesc câteva minute despre cum am ajuns unde ne aflăm azi şi despre ce se va întâmpla în viitor, precum şi despre participarea copiilor, care este cel mai probabil provocarea noastră majoră în ceea ce priveşte copiii.
Am făcut astăzi un pas important într-un lung proces care a început acum câţiva ani, la nivel intern, în cadrul Comisiei. Recunoaştem că Uniunea Europeană are nevoie de o strategie privind copiii. Avem nevoie de o strategie privind felul în care noi, Uniunea Europeană, ne vom pune în aplicare angajamentele. Noi şi restul lumii am semnat Convenţia Organizaţiei Naţiunilor Unite privind drepturile copilului.
Primul pas a fost comunicarea Comisiei "Către o strategie europeană privind drepturile copilului” în 2006. Aceasta a fost urmată în 2008 de pachetul de comunicări privind copiii în acţiunile externe, care a conturat o abordare exhaustivă a copiilor la nivelul Uniunii Europene, folosindu-se toate instrumentele disponibile în cooperarea externă.
Permiteţi-mi să deviez puţin de la subiect, întrucât sunt convins că unii dintre dumneavoastră vor întreba: cum rămâne cu strategia Uniunii Europene privind drepturile copilului, care a fost anunţată în comunicarea menţionată anterior? Pot confirma că se pregăteşte de către Comisie o asemenea strategie, care va fi prezentată de următoarea Comisie.
În timpul preşedinţiei slovene din mai 2008, Consiliul a adoptat concluzii privind promovarea şi protecţia drepturilor copilului în acţiunile externe ale Uniunii Europene - dezvoltarea dimensiunilor umanitare.
Comisia pentru dezvoltare a demarat întocmirea unui raport. Suntem acum la sfârşitul acestui proces şi, mâine, veţi vota cu privire la acest excelent raport.
În plus, politica Uniunii Europene privind copiii se bazează pe două linii directoare ale UE - Liniile directoare privind copiii în conflictele armate şi Liniile directoare privind drepturile copilului - ambele fiind puse în aplicare în mai multe ţări prioritare şi țări pilot. Comisia salută raportul - care este o completare excelentă a comunicării noastre - concluziile Consiliului şi liniile directoare. Îl vom folosi, cu siguranță, în activitatea noastră legată de copii.
Permiteţi-mi să-mi direcţionez observaţiile finale spre ceea ce reprezintă, probabil, provocarea noastră cea mai importantă în prezent: participarea copiilor. Cum asigurăm implicarea copiilor în luarea deciziilor care îi privesc? Cum le asigurăm copiilor accesul la informaţii pertinente? Cum le asigurăm copiilor accesul egal pentru a-și exprima punctele de vedere? Trebuie să recunoaştem că, dintre toate aspectele cu care ne-am pus de acord în Convenţia privind drepturile copilului, aceasta ar putea fi provocarea majoră.
Trebuie să recunoaştem că încă suntem departe de a înfăptui ceva semnificativ în domeniul participării copiilor. În cadrul Comisiei, începem să reflectăm la modalitatea de concepere şi de punere în aplicare a unei participări adecvate a copiilor, care să nu fie doar un efort simbolic. Ar trebui să fie vorba despre o participare a copiilor relevantă, fundamentată şi informată. De asemenea, am asigurat o finanţare relevantă pentru participarea copiilor în cadrul programului tematic "Investiţia în oameni”.
De ce este dificil pentru noi, ca adulţi? În esenţă, fiindcă pune la îndoială ceea ce este fundamental pentru noi: modul în care ne comportăm.
Ce va face Comisia în cadrul acţiunilor sale externe pentru a promova această participare? Comisia va pune la dispoziţia delegaţiilor noastre instrumentele necesare pentru consultarea copiilor, iar aceste instrumente vor fi folosite nu doar de către delegaţiile noastre, ci şi de către ţările partenere. De asemenea, elaborăm un set de instrumente, împreună cu UNICEF, care nu ar trebui să abordeze doar participarea copiilor, ci şi protecţia generală a copiilor, reforma juridică şi stabilirea bugetului destinat copiilor.
Pe lângă acest set de instrumente, ne reformăm şi ne consolidăm colaborarea cu UNICEF, în general, pentru a putea să asigurăm un sprijin optim ţărilor partenere în eforturile lor de a garanta faptul că, la nivel naţional, copiii au un cuvânt de spus.
Cooperăm îndeaproape cu diferite ONG-uri pentru a învăţa de la acestea posibile formate, care implică adesea copiii şi asigură o participare folositoare a copiilor. Permiteţi-mi să fiu sincer: nu se va întâmpla mâine. Acesta este doar începutul unui proces lung.
Permiteţi-mi doar să fac o observaţie asupra raportului. Raportul pune accentul pe modul în care Comisia ar trebui să acorde atenţie participării copiilor, dar, stimaţi colegi, şi dumneavoastră trebuie să vă implicaţi şi vă pot asigura de entuziasmul cu care Comisia va coopera cu dumneavoastră pentru a face progrese în acest sens. Ar trebui să ne bazăm pe forţa colectivă a celor două instituţii pentru a promova acest important aspect.
Permiteţi-mi din nou să exprim aprecierea Comisiei pentru raport şi să subliniez că vom depune toate eforturile pentru a îndeplini aceste recomandări. Contăm pe sprijinul permanent al Parlamentului în acest domeniu.
Răspunzând la întrebarea doamnei Kinnock, sunt încântat să confirm că poziţia Comisiei nu s-a schimbat. Ideea de a rezerva anul 2009 pentru consultări a fost lansată în cadrul Comisiei şi lucrăm, în prezent, pentru a crea condiţiile favorabile unui proces de consultare cu copiii care să recurgă la toate instrumentele existente.
De asemenea, permiteţi-mi să evidenţiez dorinţa Comisiei de a asigura un proces de consultare care respectă pe deplin drepturile copilului.
În final, vă mulţumesc, doamnă Kinnock, pentru colaborarea fructuoasă pe care am întreţinut-o în legătură cu copiii şi problemele referitoare la copii, nu doar în privinţa acestui raport, ci şi de-a lungul anilor. Ştiu că am avut un discurs prea lung, dar niciodată nu poţi vorbi prea mult despre drepturile copiilor.
Vă mulţumim, domnule comisar. Într-adevăr, discursul dumneavoastră a fost foarte interesant şi s-a referit la o problemă foarte importantă.
Aplicarea Directivei 2002/14/CE de stabilire a unui cadru general de informare şi consultare a lucrătorilor din Comunitatea Europeană (prezentare succintă)
Următorul punct de pe ordinea de zi este o scurtă prezentare a raportului întocmit de domnul Cottigny, în numele Comisiei pentru ocuparea forţei de muncă şi afaceri sociale, referitor la punerea în aplicare a Directivei 2002/14/CE de stabilire a unui cadru general de informare şi de consultare a lucrătorilor din Comunitatea Europeană.
Domnule preşedinte, domnule comisar, doamnelor şi domnilor, în primul rând, aş dori să le mulţumesc diferiţilor raportori alternativi pentru deschiderea de care au dat dovadă în colaborarea noastră în ceea ce priveşte acest text, în cadrul Comisiei pentru ocuparea forţei de muncă şi afaceri sociale.
Statele membre trebuie să îmbunătăţească aplicarea directivei privind informarea şi consultarea lucrătorilor, în special în contextul prezent al crizei financiare şi al consecinţelor acesteia asupra întreprinderilor, pe măsură ce acestea se restructurează, fuzionează sau se stabilesc în altă ţară. Acesta este mesajul pe care Comisia pentru ocuparea forţei de muncă a încercat să îl transmită în acest raport din proprie iniţiativă.
Uniunea Europeană are 23 de milioane de întreprinderi cu mai puţin de 250 de lucrători. Acestea reprezintă 99% din întreprinderi şi angajează peste 100 de milioane de persoane. Drepturile lucrătorilor la informare şi consultare sunt componente esenţiale ale economiei sociale de piaţă.
Transpunerea Directivei 2002/14/CE înregistrează o întârziere considerabilă în anumite state membre. În acest raport din proprie iniţiativă, subliniem faptul că impactul directivei în cauză este evident în statele în care nu a existat niciun sistem general de informare şi consultare a lucrătorilor.
Invit la o transpunere îmbunătățită a directivei în statele membre. Solicităm Comisiei să adopte, cât mai curând posibil, măsuri care să permită o transpunere corectă a directivei în cauză de către statele membre şi să iniţieze proceduri privind încălcarea dreptului comunitar împotriva statelor membre care nu au transpus deloc directiva sau care nu transpus-o în mod necorespunzător.
Raportul evidenţiază, de asemenea, faptul că, în cadrul măsurilor lor de transpunere, unele state membre nu au ţinut seama de anumite categorii de lucrători tineri, de femeile care lucrează cu normă parţială sau de lucrătorii cu contracte pe o perioadă determinată de scurtă durată.
Solicităm statelor membre să definească, în mod precis, termenul "informare”, permiţând reprezentanţilor lucrătorilor să examineze datele furnizate şi să nu aştepte sfârşitul procedurii de informare, în cazul în care deciziile întreprinderilor au consecinţe directe asupra lucrătorilor. Solicităm statelor membre în care nu există sancţiuni eficiente, proporţionale şi disuasive să instituie astfel de sancţiuni. În final, într-o coordonare îmbunătăţită a diferitelor instrumente legislative, invităm Comisia să examineze cerinţele de coordonare a celor şase directive şi a regulamentului privind informarea lucrătorilor, pentru a se putea efectua eventuale modificări în scopul eliminării suprapunerilor şi contradicţiilor.
Întrucât acest tip de progres în ceea ce priveşte drepturile lucrătorilor este mai mult decât benefic, Uniunea îşi datorează ei înseși obligația de a garanta faptul că statele membre transpun obligaţiile directivei în mod corect şi în totalitate. Este esenţial ca toţi lucrătorii europeni să ştie că Europa îi sprijină în implicarea lor în viaţa întreprinderii, în viaţa lor de zi cu zi ca lucrători, în special, în momentul de față.
membru al Comisiei. -Domnule preşedinte, iau notă de raportul domnului Cottigny cu privire la o importantă directivă care consolidează la nivel european dreptul social fundamental al lucrătorilor. Comisia acordă o mare importanţă informării şi consultării lucrătorilor atât la nivel naţional, cât şi transnaţional, mai ales în contextul prezent dificil al crizei financiare.
Am propus reformarea directivei privind instituirea comitetelor europene de întreprindere. Acest lucru s-a realizat cu succes. Ne continuăm activitatea în ceea ce priveşte anticiparea şi gestionarea responsabilă, din punct de vedere social, a restructurării şi problemelor care apar la nivel european în urma negocierilor acordurilor transnaţionale.
În conformitate cu comunicarea Comisiei din 17 martie 2008, prima preocupare a Comisiei în ceea ce priveşte aplicarea Directivei 2002/14/CE este că ar trebui să fie cuprinzătoare şi eficientă în cadrul colaborării cu statele membre şi cu partenerii sociali, care au de jucat un rol foarte important, după cum ştiţi. Trebuie să se ţină seama de faptul că directiva doar stabileşte un cadru general pe care partenerii sociali, mai ales la nivel de întreprindere, îl pot pune în aplicare şi extinde.
Comisia desfăşoară şi sprijină activităţi menite să crească gradul de conştientizare, să promoveze schimbul de bune practici şi să consolideze capacităţile tuturor părţilor implicate prin organizarea de seminarii, cursuri de formare, studii şi prin acordarea de sprijin financiar pentru proiecte care se încadrează într-o anumită linie bugetară.
Comisia monitorizează, de asemenea, aplicarea corectă a directivei, în calitatea sa de gardian al tratatelor: de exemplu, pentru plângeri prezentate de organizaţiile sindicale. Până în prezent, Comisia a primit foarte puţine plângeri privind aplicarea directivei în cauză.
în scris. - Punerea în aplicare a Directivei 2002/14/CE de stabilire a unui cadru general de informare și consultare a lucrătorilor din Comunitatea Europeană înregistrează o întârziere considerabilă în anumite State Membre.
Consider ca trebuie intensificată implicarea democratică a lucrătorilor în luarea deciziilor care afectează întreprinderea avand in vedere caracterul global al crizei financiare actuale ce afecteaza fără deosebire Statele Membre în reteaua lor economică si genereaza temeri privind restructurări, fuziuni sau delocalizări.
Solicit ca in cazul restructurarii intreprinderilor, fondurile europene sa fie accesibile si pentru asistenta lucratorilor, nu doar a intreprinderilor. De asemenea, consider ca trebuie sa devina obligatoriu ca in situatia in care o companie multinationala se restructureaza, sa fie invitati la negocieri si sa fie consultati reprezentantii sindicali din toate fillialele acelei intreprinderi, nu doar cei din statul membru in care compania isi are sediul principal.
Consider importanta actualiyarea periodica a legislatiei referitoare la lucrători in privinta drepturilor lor de a fi informati și consultati și includerea acestui aspect pe ordinea de zi a dialogului social european, atât la nivel interprofesional, cât și la nivel sectorial.
Următorul punct pe ordinea de zi este o scurtă prezentare a raportului întocmit de dna Toia, în numele Comisiei pentru ocuparea forţei de muncă şi afaceri sociale, referitor la economia socială.
raportor. - (IT) Domnule preşedinte, doamnelor şi domnilor, sunt mulţumită şi mândră că Parlamentul European acordă atenţie economiei sociale de piaţă şi prezintă propuneri practice, în vederea acordării unui sprijin real acestui sector.
Raportul meu are trei obiective. Primul este acela de a scoate în evidenţă şi a clarifica un sector care are un impact semnificativ în multe domenii, inclusiv economia; 10% din societăţile comerciale europene aparţin acestui sector, precum şi între 9% şi 10% din locurile de muncă. Este un sector format din diferiţi agenţi - cooperative, societăţi mutuale, fundaţii, întreprinderi sociale şi asociaţii - care împărtăşesc valori specifice şi aduc o contribuţie semnificativă la PIB. Prin urmare, sperăm să-i oferim o vizibilitate instituţională mai mare.
Al doilea obiectiv este de a confirma că acesta nu este un sector marginal sau o excepţie; mai degrabă este ferm stabilit în economia de piaţă, cu propriile sale reguli pe care piaţa internă trebuie să le recunoască şi să le respecte. Reprezintă un alt mod de a face afaceri, de a produce, de a consuma şi de a oferi locuri de muncă, care şi-a câştigat totuşi dreptul de a face parte din piaţă. Este o metodă caracterizată prin mai multe calităţi distinctive care nu trebuie atenuate şi care constau, în principal, în dorinţa de a combina şi a reconcilia producţia şi ocuparea forţei de muncă cu valori precum solidaritatea, responsabilitatea şi demnitatea umană în toate domeniile, inclusiv în lumea muncii.
După cum a afirmat cineva, în mod pertinent, în opinia mea, aceste întreprinderi operează cu capital, dar nu pentru capital. Acestea sunt concepte care fac parte din patrimoniul ideologic al Uniunii Europene - trebuie doar să ne gândim la Delors - întrucât adesea am recunoscut că economia socială este esenţa modelului social european, însă i-am acordat foarte puţină atenţie.
Acum este momentul ideal de a redescoperi relevanţa acestor societăţi, întrucât criza actuală a producţiei a arătat că mulţi actori economici tradiţionali sunt foarte fragili, foarte slabi şi, uneori, foarte imorali. Dimpotrivă, lumea economiei sociale este mai înrădăcinată la nivel local, mai aproape de economia reală şi de oameni şi, prin urmare, este protejată față de speculaţie, lucru deja dovedit. De asemenea, este un sector în care o diversitate de actori desfăşoară o multitudine de activităţi de asistenţă socială şi constituie un centru recunoscut de utilitate socială. Consider că acesta poate contribui la susţinerea sistemelor noastre sociale în vremuri dificile.
Al treilea obiectiv este de a decide ceea ce putem face în practică pentru a susţine acest sector. Voi descrie succint una sau două propuneri. În primul rând, ne trebuie o definiţie clară pentru a înţelege corect profilurile şi definiţiile acestor entităţi deosebit de diverse. Este foarte important să înregistrăm contribuţia acestui sector, în mod precis, în statisticile naţionale din diferite ţări. Nu aparţine nici economiei capitaliste, nici economiei publice, aşadar are nevoie de o definiţie proprie. Comisia a făcut unele progrese în această privinţă cu manualul său, dar acestea trebuie puse în aplicare. Cred că lumea academică, a cercetării şi universităţile pot ajuta în acest sens.
În cele din urmă, sunt necesare unele iniţiative legislative. S-au înregistrat unele realizări, precum legea cooperativei şi legea fundaţiei, şi am observat că, Comisia a redeschis consultarea. Aşadar, trebuie să înţelegem ce este folositor şi dacă merită să continuăm pe această cale. Nu dorim să îngropăm în birocraţie un sector care se dezvoltă din idei, motivaţie şi libertate, dar acolo unde sunt necesare legi comunitare sau vor fi în viitor, ar fi înţelept să le creăm.
O ultimă solicitare este de a implica acest sector în dialogul social. Unde şi la ce nivel ar trebui să aibă loc consultarea şi dialogul cu Comisia Europeană? Şi, în final, ce sprijin direct ar trebui să fie acordat prin programele europene - ar trebui să avem programe ad-hoc pentru economia socială sau să creăm spaţiu în cadrul programelor existente pentru aceşti agenţi economici? Comisiei îi revine responsabilitatea de a evalua acest aspect.
Înainte de a termina, aş dori să mulţumesc asociaţiilor naţionale şi reţelelor europene care mi-au oferit un sprijin important în această activitate, intergrupului Parlamentului pentru economie socială, care lucrează foarte bine, raportorilor alternativi, precum şi domnului Verheugen şi domnului Špidla, cu care am avut un schimb de opinii, sincer şi aprofundat.
Transmitem Comisiei acest raport, la care au contribuit în mare măsură actori sociali şi asociaţii, în speranţa că, în ciuda scurtei perioade rămase înainte de încheierea mandatului electoral, Comisia îşi va găsi timp, domnule comisar - dumneavoastră reprezentaţi întreaga Comisie azi - să pregătească unele iniţiative şi să dea un semnal clar, astfel încât să nu fie necesar ca viitorul Parlament şi viitoarea Comisie să reia tot demersul de la început, ci să aibă ceva solid pe care să construiască.
membru al Comisiei. -Domnule preşedinte, Comisia salută iniţiativa Parlamentului de a formula un aviz din proprie iniţiativă privind economia socială. În special, în contextul prezentei crize financiare şi economice, acest important sector merită să fie promovat mai mult.
Întreprinderile din economia socială au un mod unic de a face afaceri, întrucât combină performanţa economică în mod reciproc între membri şi, adesea, îndeplinirea obiectivelor sociale şi societale, ca un scop de afaceri. Prin urmare, aceste întreprinderi sunt în măsură să contribuie la politicile şi obiectivele comunitare, în special, în domeniile ocupării forţei de muncă, al coeziunii sociale, al dezvoltării regionale şi rurale, al protecţiei mediului, al protecţiei consumatorilor şi al asigurărilor sociale. Întreprinderile din economia socială sunt o parte integrantă din politica Comisiei privind întreprinderile. Întrucât majoritatea sunt microîntreprinderi, întreprinderi mici sau mijlocii, deja beneficiază de legea privind întreprinderile mici (Small Business Act) şi de toate secţiunile care vizează întreprinderile mici.
În ceea ce priveşte economia socială, obiectivul nostru este de a crea un mediu juridic şi administrativ, la nivel european şi în fiecare stat membru, în care întreprinderile din economia socială, indiferent de formă şi de mărime, să se poată dezvolta şi să poată învinge provocările globalizării şi ale declinului economic. Mai precis, politica Comisiei vizează să garanteze că întreprinderile din economia socială pot creşte şi prospera alături de alte forme de întreprindere. În acest sens, Comisia se asigură în special că toate celelalte politici comunitare din domenii, precum concurenţa, contabilitatea, legea societăților comerciale, achiziţiile publice, sănătatea, afacerile sociale, agricultura, pescuitul, băncile, asigurările, parteneriatele publice şi private şi dezvoltarea regională, iau în seamă nevoile specifice, scopurile speciale, eforturile şi stilul de lucru al acestui tip de întreprindere.
În concluzie, serviciile Comisiei lucrează în prezent la un document care va aprecia progresul făcut începând cu 2004 în ceea ce priveşte promovarea cooperativelor. De asemenea, va evalua situaţia altor întreprinderi din economia socială şi va propune noi acţiuni, dacă este necesar.
în scris. - (IT) Activităţile nelucrative şi organizaţiile nonprofit sunt într-o creştere continuă în Europa.
În acest timp de criză economică şi financiară, care are repercusiuni grave la nivel social, consolidarea unei economii bazate mai degrabă pe beneficii sociale decât pe profit este o alegere strategică, care ne permite să atenuăm impactul crizei şi să urmărim dezvoltarea strategiei de la Lisabona, atingând unul dintre obiectivele sale de bază, şi anume apelul la răspundere socială.
În al doilea rând, economia socială poate iniţia acţiuni la nivel local, devenind un partener de încredere pentru administraţiile publice, care trebuie să planifice măsuri în vederea susţinerii persoanelor vulnerabile din societate.
Prin urmare, ar trebui să salutăm demersul Parlamentului European de a recunoaşte, în legislaţie şi statistică, organizaţiile care operează şi sunt adânc înrădăcinate în sistemul european, datorită abilităţii acestora de a îndeplini obiective sociale.
Aceasta este o viziune de bază care reprezintă o contribuţie fundamentală la modelul social european.
în scris. - Economia socială poate juca un rol primordial în economia europeană, ea impunând un nou tip de economie, bazat pe valori democratice, o economie ce pune oamenii pe primul loc şi susţine dezvoltarea durabilă.
Cu toate acestea, economia socială se confruntă cu un obstacol foarte mare: lipsa de vizibilitate instituţională, cauzată de faptul că nu este recunoscută ca domeniu economic separat de cele două: public şi privat.
Cerem Comisiei şi statelor membre să dezvolte un cadru legal care să recunoască economia socială ca un al treilea sector, să impună reguli care să stabilească în mod clar ce entităţi pot opera în acest sector, astfel încât nici un alt tip de organizaţie să nu poată beneficia de finanţarea sau politicile publice destinate încurajării întreprinderilor din economia socială.
De asemenea, cerem Comisiei şi Statelor Membre să ofere suport financiar, instruire şi consultanţă şi să simplifice procedurile de înfiinţare a întreprinderilor din sectorul social.
Astfel, economia socială îşi va îndeplini eficient rolul său în contextul general al economiei europene ajutând nu numai la combaterea sărăciei, ci şi uşurând accesul la resurse, drepturi şi servicii necesare cetăţenilor pentru participarea în societate.
în scris. - Înainte de toate, aş dori să felicit raportorul, doamna Patrizia Toia, pentru calitatea raportului pe care îl prezintă astăzi. De fapt, este important să se asigure claritate în ceea ce priveşte definirea conceptului de economie socială şi garantarea unui statut juridic, prin diversitatea de experienţe naţionale. Într-adevăr, economia socială necesită vizibilitate - printr-o cunoaştere mai bună a datelor de la nivelul Uniunii Europene - pentru a îndeplini cu succes obiectivele de solidaritate, de ocupare a forţei de muncă, de antreprenoriat, de creştere, de competitivitate, de coeziune socială şi de dialog social în ansamblul Uniunii Europene. Economia socială devine tot mai mult un actor important la nivel local şi regional şi îndeplineşte în prezent, mai mult ca niciodată - din cauza impactului grav al crizei financiare - un rol major în dezvoltarea socială şi economică europeană. Uniunea trebuie să-şi concentreze eforturile în susţinerea dinamicii sociale şi economice, pentru a învinge separaţia dintre sectorul public şi cel privat, dacă dorim cu adevărat să găsim soluţii noi şi inovatoare prin care să le asigurăm cetăţenilor noştri locuri de muncă durabile şi un mediu de viaţă mai bun, cu servicii de calitate de interes general într-o societate bazată pe integrare.
Următorul punct de pe ordinea de zi este o scurtă prezentare a raportului întocmit de doamna Tzampazi, în numele Comisiei pentru mediu, sănătate publică şi siguranţa alimentară, referitor la sănătatea mintală.
Domnule preşedinte, domnule comisar, doamnelor şi domnilor, conştientizăm din ce în ce mai mult că nu există sănătate fără sănătate mintală. Realizăm că problemele de sănătate mintală exercită în mod frecvent un impact, din punct de vedere umanitar şi financiar, atât asupra vieţii personale, familiale, profesionale şi sociale a indivizilor şi familiilor lor, cât şi asupra societăţii în ansamblul ei.
Cifrele vorbesc de la sine: una din patru persoane vor suferi de o formă de tulburare psihică. Depresia este una dintre cele mai comune tulburări şi, până în 2020, va fi cea mai comună boală din lumea dezvoltată. Aproximativ 59 000 de sinucideri se comit anual în Uniunea Europeană, dintre care 90% sunt cauzate de tulburări mintale. Categoriile vulnerabile şi marginalizate, precum persoanele cu handicap, sunt predispuse într-o mai mare măsură să fie afectate de probleme legate de sănătatea mintală.
De asemenea, într-o Europă care îmbătrâneşte, tulburările neurodegenerative devin din ce în ce mai frecvente. Prin urmare, vom fi cu toţii de acord că este necesară o acţiune concertată pentru a putea răspunde provocărilor pe care le pune problema sănătăţii mintale, întrucât este o chestiune care ne priveşte pe toţi. Toţi avem obligaţia de a apăra sănătatea mintală, iar protecţia drepturilor pacienţilor afectaţi de tulburări mintale şi ale familiilor lor este o poziţie ideologică şi politică, prin intermediul căreia statul furnizează ajutor social şi protecţie celor care au nevoie. Primul pas a fost făcut prin publicarea Cărţii verzi de către Comisie; următorul pas a fost reprezentat de Conferinţa europeană "Împreună pentru sănătate mintală şi bunăstare”, în cursul căreia s-a adoptat de asemenea Pactul european pentru sănătate mintală si bunăstare.
În conformitate cu acestea, raportul referitor la sănătatea mintală, care a fost aprobat în unanimitate de către Comisia pentru mediu, sănătate publică şi siguranţa alimentară, conţine o serie de recomandări referitoare la promovarea sănătăţii mintale şi a bunăstării populaţiei, la combaterea stigmatului discriminării şi al excluderii sociale, la consolidarea acţiunii preventive şi a autoajutorării şi la acordarea de sprijin şi tratament adecvat persoanelor cu probleme de sănătate mintală, precum şi familiilor şi personalului de îngrijire.
În raport, subliniem necesitatea furnizării de servicii de calitate, accesibile, eficiente şi universale în materie de sănătate mintală şi a unei legislaţii actualizate. Propunem să se pună accentul pe formarea persoanelor care deţin poziţii esențiale. Propunem facilitarea accesului la educaţie, formare şi locuri de muncă adecvate şi crearea unui mediu favorabil, cu o atenţie deosebită acordată grupurilor vulnerabile. Propunem să se acorde atenţie prevenirii problemelor de sănătate mintală prin intervenţie socială. Invităm statele membre să încurajeze responsabilizarea organizaţiilor care reprezintă persoanele cu probleme de sănătate mintală. Propunem adoptarea unei platforme pentru monitorizarea punerii în aplicare a pactului. Invităm Comisia să prezinte concluziile conferinţelor tematice. Subliniem necesitatea stabilirii unor indicatori adecvaţi, în vederea unei evaluări avizate a nevoilor la nivel naţional şi european.
În acelaşi timp, formulăm propuneri în cadrul celor cinci domenii prioritare ale pactului. În acest cadru, subliniem faptul că, pentru a preveni depresiile şi sinuciderile, trebuie să punem în aplicare programe multisectoriale şi să instituim reţele în scopul de a dezvolta un climat sănătos în şcoli, de a îmbunătăţi condiţiile de muncă, de a adopta măsuri menite să amelioreze calitatea vieţii şi, în final, în ceea ce priveşte combaterea stigmatizării şi excluderii sociale, subliniem că este necesar să se organizeze campanii de informare şi de sensibilizare a publicului. Pentru aceasta, aş dori să le mulţumesc membrilor care au contribuit cu propunerile lor şi sper că vom atrage atenţia cu privire la faptul că sănătatea mintală este un bun social de preţ şi că toţi trebuie să depunem eforturi în scopul promovării acesteia.
membru al Comisiei. -Domnule preşedinte, felicit Parlamentul European şi raportorul acestuia, doamna Tzampazi, cu privire la acest raport din proprie iniţiativă referitor la sănătatea mintală. Raportul evidenţiază foarte corect impactul semnificativ pe care îl are sănătatea mintală asupra bunăstării generale, educaţiei, învăţării şi coeziunii sociale în Uniunea Europeană.
Faptul că Parlamentul adoptă acest raport doar la doi ani de la adoptarea unei rezoluţii, ca răspuns la Cartea verde a Comisiei privind sănătatea mintală, semnalează necesitatea urgentă de a întreprinde mai multe acţiuni în acest domeniu.
În opinia mea, există motive de optimism. Se conştientizează mai mult importanţa sănătăţii mintale şi a bunăstării în toate sectoarele, în comparaţie cu acum câţiva ani. Acest lucru a fost evident datorită susţinerii considerabile de care a avut parte Conferinţa la nivel înalt a Comisiei "Împreună pentru sănătate mintală şi bunăstare” şi Pactul european pentru sănătate mintală si bunăstare, ambele fiind menţionate de către raportor.
Se înregistrează evoluţii pozitive prin faptul că multe state membre şi-au revizuit strategiile privind sănătatea mintală sau instituie planuri de acţiune, de exemplu, Finlanda şi Ungaria. Învăţarea socioeconomică a fost inclusă în programele şcolare. În Regatul Unit, problemele legate de viaţă sunt, în prezent, o materie de sine stătătoare în multe şcoli.
Angajatorii sunt tot mai conştienţi de legăturile între bunăstare şi productivitate. CSR Europe a creat un set de instrumente pentru bunăstarea la locul de muncă. Dar să lămurim lucrurile. Cu certitudine, nu există niciun motiv să cădem într-o stare de automulţumire, aşadar mai avem mult de muncit. Ar putea apărea noi riscuri pentru sănătatea mintală în urma crizei financiare şi economice actuale. Statele membre ar putea fi tentate să reducă bugetele pentru sănătate mintală sau să-şi tempereze eforturile de a institui sisteme moderne de sănătate mintală, cu servicii bazate pe comunitate, în locul azilurilor învechite.
Declinul economic înrăutăţeşte şansele de viitor ale tinerilor, mai ales ale absolvenţilor. Nesiguranţa locului de muncă şi temerile consecvente cu privire la stabilitatea veniturilor şi la creşterea nivelurilor de şomaj creează noi ameninţări majore pentru sănătatea mintală.
În următorii doi ani, Comisia va organiza o serie de conferinţe tematice cu privire la cele cinci priorităţi ale pactului privind sănătatea mintală. Acestea vor fi evenimente comune cu preşedinţiile Consiliului şi statele membre. O primă conferinţă internaţională privind stigmatizarea şi asistenţa psihiatrică va fi organizată de preşedinţia cehă la 29 mai anul curent. Prima conferinţă tematică privind sănătatea mintală a tinerilor şi în educaţie va avea loc la Stockholm la 29-30 septembrie, în cooperare cu preşedinţia suedeză. A doua conferinţă tematică privind prevenirea depresiei şi a sinuciderii va fi organizată cu Ungaria în decembrie. În primul semestru al anului 2010, preşedinţia spaniolă va găzdui o conferinţă tematică privind sănătatea mintală a persoanelor în vârstă. Mai mult, ţinem legătura cu statele membre în ceea ce priveşte alte două conferinţe privind sănătatea mintală la locul de muncă şi combaterea stigmatizării şi excluderii sociale.
Raportul Parlamentului include multe sugestii concrete care constituie o contribuţie valoroasă la dezbaterile viitoare din cadrul acestor conferinţe. Raportul nu doar subliniază relevanţa sănătăţii mintale în Uniunea Europeană, ci şi demonstrează că există multe oportunităţi de a acţiona în domeniul sănătăţii mintale la nivelul Uniunii Europene.
Una dintre sugestiile prezentate în raport este instituirea unei structuri pentru a supraveghea punerea în aplicare a Pactului european pentru sănătate mintală şi bunăstare. Sunt de acord că revizuirea periodică a obiectivelor pactului va aduce o valoare adăugată semnificativă.
Vom lua în considerare cu seriozitate modul în care se poate pune cel mai bine în aplicare această idee. Din nou, aş dori să mulţumesc Parlamentului şi raportorului acestuia pentru acest raport care ne este de un real folos şi pentru recomandările sale foarte importante.
în scris. - Sănătatea mintală reprezintă un factor esențial în vieţile oamenilor şi se înregistrează tot mai multe dovezi ale impactului acesteia asupra sistemelor noastre sociale, economice şi juridice. Sprijin acest raport, întrucât determină o abordare extensivă a provocărilor cu care ne confruntăm în sectorul sănătăţii mintale, precum combaterea stigmatizării, a discriminării şi a excluderii sociale, recunoscând necesitatea unor programe de prevenire, a asistenţei publice şi a unui tratament adecvat al oamenilor.
Ca o ştiinţă relativ nouă, sănătatea mintală nu este recunoscută la scară largă ca o prioritate, dar dezvoltările tehnologice recente ne-au permis să explorăm mai mult creierul uman, arătându-ne calea spre noi tratamente capabile să schimbe viaţa oamenilor. Cred că ar trebui să sprijinim cu tărie cercetările ulterioare în acest domeniu, ţinând, în special, seama de creşterea populaţiei vârstnice în Europa, care speră la o îmbătrânire sănătoasă, demnă şi activă.
Avem nevoie de structuri accesibile pentru îngrijirea şi tratarea tulburărilor mintale, însă este, de asemenea, foarte important să beneficiem de un mediu favorabil, precum programe de integrare pe piaţa muncii. Sănătatea mintală este la fel de importantă la locul de muncă, unde poate împiedica, în mod semnificativ, performanţa, astfel încât trebuie să promovăm bunele practici în rândul angajatorilor, pentru a reduce stresul inutil şi a menţine bunăstarea mintală a angajaţilor lor.
Aş dori să mulţumesc doamnei Tzampazi pentru raportul său referitor la sănătatea mintală, pentru care am acordat un vot favorabil.
Una din patru persoane suferă de probleme de sănătate mintală cel puţin o dată în viaţă. Se estimează că până în anul 2020, depresia va deveni boala cea mai comună în lumea dezvoltată şi al doilea motiv principal al incapacităţii de muncă. Factori externi, precum consecinţele crizei financiare actuale, vor tinde să facă oamenii vulnerabili la aceste probleme. Problemele de sănătate mintală nu doar atrag o cheltuială care reprezintă o povară în sectorul sănătăţii şi în întregul sistem social şi economic; ci şi reduc inutil calitatea vieţii persoanelor suferinde şi a familiilor lor.
Deşi s-au făcut progrese semnificative în ceea ce priveşte standardele de îngrijire şi atitudinea generală, persoanele care suferă de tulburări mintale şi familiile acestora sunt marginalizate tot mai frecvent. Diferenţele legate de standardele care se aplică pentru prevenirea bolilor şi garantarea unei asistenţe de înaltă calitate sunt prea pronunţate, atât între statele Uniunii Europene, cât şi la nivel regional într-o ţară.
Sunt încântată că raportul doamnei Tzampazi a menţionat, în mod special, problema sănătăţii mintale a tinerilor, propunând necesitatea unor programe intersectoriale pentru abordarea acesteia. Cu toate acestea, nu ar trebui să uităm că cea mai importantă activitate de prevenire a tulburărilor mintale rămâne mereu în responsabilitatea educatorilor şi agenţiilor din afara familiei şi căminului. Acest lucru antrenează promovarea unor stiluri de viaţă sănătoase, ascultarea copiilor şi tinerilor şi acordarea unei atenţii speciale acestora.
Consider că este deosebit de important ca serviciile universale de sănătate mintală să fie de înaltă calitate, uşor accesibile şi eficiente, astfel cum s-a propus în raportul doamnei Tzampazi, la fel cum consider că este important să se efectueze o investiţie mai mare în cercetarea avansată. Ar trebui să se finanţeze mai mult cercetarea medicală care are ca obiect legăturile dintre prevenire şi problemele de sănătate mintală şi fizică.
Tulburările mintale sunt probleme de sănătate naţionale în multe ţări, întrucât au o influenţă semnificativă asupra persoanelor implicate, familiilor acestora şi societăţii în general. Tulburările mintale conduc frecvent la handicap şi pot astfel cauza o povară economică semnificativă asupra societăţii.
Monitorizarea planurilor naţionale de acţiune pentru eficienţă energetică: o primă evaluare (prezentare succintă)
Aţi remarcat că am redus puţin iluminatul în Cameră. Îmi imaginez că este bine să facem economie de energie.
Acest lucru se potriveşte foarte bine, având în vedere că următorul punct pe ordinea de zi este o scurtă prezentare a raportului întocmit de dl Gyürk, în numele Comisiei pentru industrie, cercetare şi energie, referitor la monitorizarea planurilor naţionale de acţiune pentru eficienţă energetică: o primă evaluare.
Mulţumesc pentru că mi-aţi acordat cuvântul, domnule preşedinte. Domnule comisar, criza gazelor naturale din ianuarie a avut, cu certitudine, un rezultat pozitiv. A resuscitat dialogul privind politica energetică în fiecare stat membru.
În mod similar, în Parlamentul European, au avut loc diverse dezbateri cu privire la rute de transport alternative, extinderea capacităţilor de stocare, precum şi rolul viitor al energiei nucleare. Cu toate acestea, am acordat în mod injust o atenţie redusă eficienţei energetice. Sunt deosebit de încântat că raportul referitor la planurile naţionale de acţiune pentru eficienţă energetică a oferit ocazia dezbaterii acestui subiect în ultimele câteva săptămâni.
Semnificaţia eficienţei energetice rezidă în abilitatea acesteia de a obţine rezultate perceptibile mai repede decât prin alte mijloace. După cum a subliniat recent comisarul pentru energie Andris Piebalgs, măsurile Uniunii Europene privind aparatele în modul oprit ar putea reduce pierderile în regimul standby cu echivalentul consumului anual de energie al Ungariei.
Nu putem accentua suficient faptul că eficienţa energetică poate remedia toate problemele privind politica energetică. Înainte de toate, poate contribui la reducerea dependenţei energetice a Europei de ţări terţe. În plus, eficienţa energetică poate avea o influenţă pozitivă asupra competitivităţii industriei europene şi poate reduce sarcina asupra mediului. Să ne amintim, de asemenea, că îmbunătăţirea eficienţei energetice poate reduce sarcina asupra consumatorilor celor mai vulnerabili.
Bineînţeles, există diferenţe semnificative între statele membre în ceea ce priveşte situaţia, potenţialul şi iniţiativele legislative. Prin urmare, suntem de acord cu Directiva UE din 2006 care prevede ca statele membre să sintetizeze în planuri de acţiune naţionale măsurile planificate pentru îmbunătăţirea eficienţei energetice.
În prezentul raport, am încercat să formulăm concluzii generale privind planurile de acţiune menţionate anterior. În acelaşi timp, scopul nostru a fost să definim etape viitoare necesare în legislaţia Uniunii Europene. Aş dori să atrag atenţia asupra unor puncte esenţiale din raport.
În primul rând, raportul solicită Comisiei să adopte măsuri ferme împotriva întârzierilor în pregătirea planurilor naţionale de acţiune pentru eficienţă energetică. De data aceasta, trebuie să se analizeze minuţios dacă planurile sunt însoţite de măsuri practice adoptate de către statele membre. O deficienţă majoră a mai multor planuri naţionale de acţiune este că se îndepărtează foarte mult de politicile guvernamentale.
În al doilea rând, resursele dedicate îmbunătăţirii eficienţei energetice trebuie sporite atât la nivel naţional, cât şi comunitar. Ca urmare a crizei financiare, foarte puţini cetăţeni europeni îşi pot permite să investească în eficienţa energetică. Prin urmare, trebuie să se extindă, de îndată, proiectele existente de stimulare a eficienţei energetice. Astfel ne îndreptăm spre următorul buget comunitar pe şapte ani, în care trebuie să se acorde o atenţie sporită eficienţei energetice, iar reducerea impozitelor poate favoriza reale îmbunătăţiri.
În al treilea rând, Uniunea Europeană are nevoie în mod permanent de legislaţie în domeniul eficienţei energetice. Cred că recomandările Comisiei Europene au stabilit direcţia corectă în acest domeniu. De exemplu, s-ar putea face economii considerabile printr-o legislaţie mai strictă privind consumul de energie al imobilelor.
În al patrulea rând, guvernele naţionale trebuie să îşi asume un rol de pionierat în dezvoltarea unor soluţii referitoare la eficienţa energetică. Aceste eforturi ar trebui să fie oglindite în campanii extensive de educare. Consumatorii vor începe să investească în eficienţă energetică doar dacă sunt pe deplin conştienţi de beneficiile pe care aceasta le-ar aduce.
În cele din urmă, aş dori să vă mai împărtăşesc un gând. Convingerea mea este că eficienţa energetică nu poate fi tratată ca o cauză de categoria a doua nici chiar în timp de recesiune. În plus, programele privind eficienţa energetică pot crea sute de mii de locuri de muncă în Europa. Într-un an caracterizat prin concedieri masive, acest aspect este foarte relevant.
membru al Comisiei. -Domnule preşedinte, salut ocazia de a mă adresa în această perioadă de sesiune a Parlamentului European în care se dezbate, printre altele, subiectul evaluării de către Comisie a planurilor naţionale de acţiune pentru eficienţă energetică (PNAEE), care a fost prezentat în pachetul celei de-a doua revizuiri strategice a politicii energetice din noiembrie 2008 şi în comunicarea Comisiei din ianuarie 2008.
O sinteză tehnică mai detaliată a evaluării de către Comisie a PNAEE va fi prezentată în documentul PNAEE al Comisiei în această primăvară.
Prin urmare, aş dori să-i mulţumesc raportorului, domnul Gyürk, pentru munca depusă, precum şi Comisiei pentru industrie, cercetare şi energie (ITRE) pentru dezbaterile şi observaţiile sale valoroase.
În ultimii câţiva ani, Comisia a afirmat foarte clar că eficienţa energetică este prioritatea majoră a politicii energetice a Uniunii Europene şi un element de bază pentru îndeplinirea obiectivelor pentru anul 2020, iar planurile naţionale de acţiune pentru eficienţă energetică joacă un rol central în această privinţă. Directiva privind eficienţa energetică la utilizatorii finali şi serviciile energetice prevede, după cum se ştie, obligaţia statelor membre de a prezenta aceste planuri de acţiune şi de a expune, în practică, modul în care preconizează să-şi îndeplinească obiectivele naţionale de eficienţă energetică.
Termenul iniţial de prezentare a planurilor de acţiune de către statele membre a fost 30 iunie 2007, dar, după cum ştiţi, multe state membre au întârziat, din nefericire. Comisia a primit ultimele PNAEE în iunie 2008.
În această etapă, Comisia a terminat toate evaluările individuale şi a trimis scrisori în care sunt prezentate rezultatele respectivelor evaluări tuturor statelor membre. În continuare, au avut loc o serie de reuniuni bilaterale şi mai multe state membre au declarat că ar dori să-şi îmbunătăţească PNAEE în următoarele câteva luni. După cum au remarcat membrii Comisiei ITRE, primele planuri naţionale de acţiune pentru eficienţă energetică s-au dovedit un exerciţiu foarte folositor. Într-adevăr, pentru prima dată, multe state membre au pregătit planuri de acţiune cuprinzătoare privind economiile de energie. Multe state au confirmat că au constatat faptul că efortul intersectorial necesar pentru a le pregăti este foarte util.
În temeiul Directivei privind serviciile energetice, PNAEE au doar un rol limitat. Cu toate acestea, în comunicarea din noiembrie 2008 şi în alte declaraţii recente, Comisia a încurajat mereu statele membre să extindă rolul planurilor de acţiune în cauză.
Comisia va pregăti un nou Plan de acţiune al Uniunii Europene pentru economii de energie care va consolida şi va orienta mai bine acţiunile Uniunii Europene, ajutând statele membre, întreprinderile şi cetăţenii europeni să economisească energie într-un mod rentabil.
În raportul dumneavoastră, aţi solicitat Comisiei să propună un obiectiv cu caracter obligatoriu pentru economiile de energie. După cum ştiţi, obiectivul actual de economisire a energiei, şi anume o economisire de 20% a energiei primare până în 2020, nu reprezintă astăzi un obiectiv obligatoriu. Cu toate acestea, Comisia crede că putem atinge obiectivul de 20%, cu pachetul privind clima şi energia, precum şi cu propunerile din cea de-a doua revizuire strategică a politicii energetice.
Raportul domnului Gyürk propune, în mod corect, creşterea ajutorului financiar. Comisia a recunoscut aspectele financiare legate de economiile de energie în Planul european de redresare economică din 26 noiembrie 2008 şi în alte eforturi coordonate, care au drept scop crearea de locuri de muncă, adesea în întreprinderi mici şi mijlocii, având în vedere că investiţiile în eficienţă energetică, în special în clădiri, sunt în mare măsură legate de proiecte de renovare la scară mică.
În concluzie, aş dori să reamintesc faptul că în timpul mandatului acestei Comisii, liderii Uniunii Europene şi-au asumat un angajament real în vederea promovării eficienţei energetice. Stimularea investiţiei în eficienţă energetică şi în noi tehnologii aferente aduce o contribuţie esenţială la dezvoltarea durabilă şi siguranţa aprovizionării. Eficienţa energetică are un impact mai larg, care transcende politica energetică. Are un efect pozitiv asupra economiei Uniunii Europene în general: creşterea eficienţei ajută la crearea de noi locuri de muncă, stimulează creşterea economică şi ameliorează competitivitatea. După cum aţi afirmat în mod just, este exact ceea ce ar trebui să facem în aceste vremuri dificile şi frământate.
Este limpede că preţurile petrolului scad în prezent, dar, de îndată ce actuala criză economică va trece, preţurile vor creşte din nou. Prin urmare, permiteţi-mi să vă reamintesc că este important să se diversifice mai mult sursele de energie şi rutele de aprovizionare în Uniunea Europeană, cu scopul de a reduce efectele negative care pot apărea din cauza unei viitoare crize a petrolului.
Dependenţa statelor membre ale Uniunii Europene, în special a "insulelor energetice”, faţă de importul aprovizionărilor cu energie şi de infrastructurile existente variază. Putem vorbi despre o piaţă energetică unică, dacă, de exemplu, statele baltice, inclusiv Lituania, sunt insule energetice? Incapacitatea Europei de a avea un discurs unitar în relaţiile cu principalii furnizori de energie este, de asemenea, o problemă spinoasă. Pe hârtie, creăm o politică energetică europeană ambiţioasă, dar, în practică, predomină în continuare politica energetică bilaterală. Stimaţi membri ai Uniunii Europene, politizarea sectorului energetic nu contribuie la stabilitate. Am putea şi ar trebui să încercăm să schimbăm situaţia prin diversificare şi solidaritate. Trebuie să completăm relaţiile energetice lipsă şi să instituim un mecanism de coordonare la nivelul Uniunii Europene, menit să reacţioneze la crize similare. Este esenţial ca statele membre, care depind cel mai mult de aprovizionările cu energie, să dispună de rezerve suficiente. Nu trebuie doar să luăm în considerare măsuri pe termen scurt pentru siguranţa aprovizionării cu energie, ci trebuie să avem în vedere şi perspectiva pe termen lung. În schimb, Europa trebuie să diversifice sursele de energie şi să îmbunătăţească siguranţa aprovizionării.
Cercetarea aplicată în domeniul politicii comune a pescuitului (prezentare succintă)
Următorul punct pe ordinea de zi este o scurtă prezentare a raportului întocmit de doamna Miguélez Ramos, în numele Comisiei pentru pescuit, referitor la cercetarea aplicată în domeniul politicii comune a pescuitului.
Domnule preşedinte, domnule comisar, doamnelor şi domnilor, întreţinerea corectă a ecosistemelor, simultan cu exploatarea durabilă a resurselor marine, evitarea şi controlul impactului diferitelor activităţi umane asupra mediului, îmbunătăţirea nivelului de cunoştinţe, dezvoltarea tehnologică şi inovarea sunt sarcini imposibil de abordat fără participarea comunităţii ştiinţifice europene.
Cercetarea în domeniul pescuitului este, de asemenea, esenţială în momentul elaborării recomandărilor şi al consilierii ştiinţifice a legislatorilor. Creşterea investiţiilor în cercetare şi dezvoltare şi în colectarea şi procesarea unor date fiabile ar rezulta într-o politică comună a pescuitului mai solidă şi durabilă.
Deşi fraza pe care am auzit-o de la un om de ştiinţă ("Nu banii sunt problema, ci resursele umane!”) reflectă foarte clar situaţia, nu voi spune că cercetarea în acest domeniu beneficiază de foarte multe resurse financiare. În schimb, voi spune că avem o problemă dublă.
În primul rând, domnule comisar, suma stabilită în cel de-al şaptelea program-cadru pentru cercetare maritimă, care ar fi trebuit să fie o temă transversală, pare să fie insuficientă pentru abordarea integrată care se doreşte în prezent.
În afară de aceasta, domnule comisar, oamenii de ştiinţă - şi vă asigur că am vorbit cu mulţi pentru a întocmi acest raport, atât înainte, cât şi în cursul elaborării raportului - se confruntă cu dificultăţi atunci când prezintă proiecte în contextul celui de-al şaptelea program-cadru. Aceste dificultăţi pot fi cauzate parţial, pe de o parte, de orientarea diferită necesară pentru acvacultură, care are un caracter, în principal, industrial, şi, pe de altă parte, de abordarea cercetării în domeniile pescuitului şi ştiinţelor marine, de factură pluridisciplinară şi pe termen mai lung.
Până la adoptarea celui de-al şaptelea program-cadru, ambele domenii au fost alimentate de aceleaşi fonduri şi aparţineau de Direcţia Generală Pescuit, care le-a permis să se completeze. În prezent, aceste domenii intră în responsabilitatea Direcţiei Generale Cercetare şi, prin urmare, comunitatea ştiinţifică întâmpină dificultăţi în a transmite interesele şi necesităţile sectorului funcţionarilor responsabili cu elaborarea caietelor de sarcini pentru cererile de oferte.
În plus, în cadrul comunităţii ştiinţifice există percepţia că Direcţia Generală Cercetare pare să fi optat, în mod prioritar, pentru cercetarea fundamentală, fără a face loc cercetării axate pe politici publice. Vă voi oferi un exemplu: adăugarea unei dimensiuni ştiinţifice strategiei maritime comunitare sau investigarea relaţiei dintre pescuit şi schimbările climatice.
În concluzie, obiectivul politicii maritime a Uniunii Europene de a realiza un pescuit productiv într-un mediu marin curat impune accesul cercetătorilor din acest domeniu la mecanisme orizontale de finanţare în contextul celui de-al şaptelea program-cadru.
În încheiere, aş dori să semnalez a doua problemă: deficitul îngrijorător de oameni de ştiinţă tineri în cadrul cercetării din domeniul pescuitului, care pare a fi rezultatul lipsei de atractivitate a cursurilor de pregătire profesională faţă de alte ştiinţe fundamentale;
Este esenţial să concepem cursuri universitare interesante şi satisfăcătoare care să ofere bune oportunităţi de carieră. De asemenea, ar fi necesar să se omogenizeze diferitele modele de cercetare aplicate în statele membre, pentru a putea compara mai bine rezultatele şi a facilita agregarea datelor şi pentru a spori cooperarea între institutele de cercetare naţionale. Fără îndoială, consider că este esenţială încorporarea experienţei şi expertizei pescarilor în procesul de elaborare a avizelor ştiinţifice, pe care se bazează deciziile politice din cadrul politicii comune a pescuitului.
membru al Comisiei. -Domnule preşedinte, mă bucur că pot vorbi despre domeniul pentru care sunt responsabil. Comisia salută raportul Parlamentului referitor la cercetarea aplicată în domeniul politicii comune a pescuitului şi ar dori să mulţumească raportorului, doamna Rosa Miguélez Ramos şi Comisiei pentru pescuit pentru munca depusă, de o calitate excelentă.
Raportul apare la momentul potrivit, fiind în curs pregătirea cererii comune privind cercetarea marină şi maritimă. De asemenea, coincide cu programul de lucru pentru 2010 în contextul celui de-al şaptelea program-cadru şi cu lansarea Cărţii verzi privind reforma politicii comune a pescuitului, care include un capitol privind cercetarea. Comisia este de acord, în principiu, cu principalele elemente ale raportului.
Salutăm sprijinul exprimat pentru strategia europeană privind cercetarea marină şi maritimă, în care se acordă prioritate pentru dezvoltarea capacităţilor, noi infrastructuri, noi competenţe şi iniţiative educaţionale, dezvoltarea integrării între discipline consacrate de cercetare marină şi maritimă, promovarea sinergiei între statele membre şi Comisie şi o nouă administrare în materie de cercetare.
Comisia recunoaşte importanţa de a se asigura alocarea unui buget suficient pentru cercetarea în materie de pescuit şi acvacultură în contextul celui de-al şaptelea program-cadru, menţinând totodată un echilibru bun cu celelalte sectoare de cercetare, în special agricultura, silvicultura şi biotehnologia: Tema 2 - KBBE şi Tema 6 - mediu. Bugetul anual pentru cel de-al şaptelea program-cadru va creşte progresiv în ultimi trei ani ai programului, iar, atât sectorul pescuitului, cât şi cel al acvaculturii vor beneficia, în mod sigur, de această creştere.
Comisia îşi va continua eforturile de susţinere a cercetării în conformitate cu raportul, acordând o mai mare vizibilitate cercetării în materie de pescuit şi acvacultură în contextul celui de-al şaptelea program-cadru, asigurând un echilibru între cercetarea în sprijinul politicii şi cercetarea fundamentală, promovând difuzarea rezultatelor şi încurajând o coordonare mai bună între programele de cercetare naţionale.
În final, Comisia va facilita integrarea cercetării în materie de pescuit şi acvacultură în contextul mai larg al agendei sale de cercetare strategică, al Spaţiului european de cercetare şi al noii strategii a Uniunii Europene pentru cercetare marină şi maritimă.
Ţinând seama de iniţiativele pe care le-am descris, consider că există acum o bază solidă pe care putem dezvolta sectoarele pescuitului şi acvaculturii, printr-o cercetare inovatoare în contextul programului-cadru. La rândul lor, aceste sectoare vor beneficia de o cooperare şi coordonare îmbunătăţite ale cercetării naţionale, prin diferitele iniţiative ale Spaţiului european de cercetare şi în cadrul politicii comune a pescuitului.
Dacă pot adăuga o frază de la mine, vă pot garanta că nu este mai complicat decât înainte, deoarece aceiaşi oameni lucrează la aceasta, iar cooperarea pe care o avem cu colegul meu, domnul Borg, este realmente excelentă. Consider că acesta este modul în care trebuie să facă cercetarea în viitor. Există cooperare între sectoare şi acest lucru aduce rezultate mai bune, ceea ce nu s-ar fi întâmplat dacă am fi optat pentru o abordare mai sectorială. Vă mulţumesc sincer pentru munca deosebită pe care aţi depus-o.
Punctul următor este raportul Doamnei van den Burg, în numele Comisiei pentru afaceri economice şi monetare, cu privire la propunerea unei Directive a Consiliului de modificare a Directivei 2006/112/CE în ceea ce priveşte cotele reduse ale taxei pe valoarea adăugată [COM (2008) 0428 - C6-0299/2008 - 2008/0143 (CNS)].
Prezentul raport cu privire la reducerea cotelor de TVA a trecut printr-un proces îndelungat. De fapt, nu a mai rămas niciun raport, pentru că celelalte două mari grupuri, Grupul Partidului Popular European (Creştin Democraţii) şi al Democraţilor Europeni, precum şi Grupul Alianţei Liberalilor şi Democraţilor pentru Europa, nu s-au prezentat la votul pentru raportul meu în cadrul Comisiei pentru afaceri economice şi monetare, şi, fără nicio informare, în prealabil au votat împotrivă, deoarece nu le-a plăcut respingerea sau adoptarea anumitor amendamente.
Procedând astfel, au pus în pericol susţinerea acestei propuneri importante a Comisiei. Regret profund acest lucru, pentru că a creat impresia complet greşită despre poziţia Parlamentului European. Din fericire, aceştia au adoptat o strategie opusă şi acum au menţionat faptul că propunerea Comisiei se poate baza pe sprijinul lor total. Am fost de acord să nu ne mai contrazicem în legătură cu aceste amendamente în plen, ci să acceptăm în schimb propunerea comisarului Kovács cu un "da ” răspicat.
Din nefericire, doamna Lulling, totuşi, a înţeles greşit că trebuie să supună din nou discuţiei amendamentele sale respinse, chiar dacă acest lucru nu este în concordanţă cu textul rezoluţiei legislative sau cu procedura pe care o urmăm. Există clar aici în acest Parlament o variaţie a proverbului latin Quod licet lovi, non licet bovi, ceea ce este legitim pentru doamna Lulling, nu este legitim pentru membrii obişnuiţi ai Parlamentului. Fără a desconsidera statutul său superior, v-aş îndemna să nu fiţi distraşi de acest lucru şi să votaţi categoric, în final în favoarea rezoluţiei legislative în timpul votului prin apel nominal. La urma urmelor, despre aceasta este vorba. Împreună cu domnul comisar, contez pe sprijinul dumneavoastră şi presupun că doamna Lulling îşi va da seama că, dacă îşi retrage sprijinul pentru această rezoluţie, pentru că lucrurile nu au ieşit aşa cum a dorit, va fi mult mai rău şi va crea impresia greşită că se opune reducerii cotei de TVA.
Acest Parlament, şi eu sunt foarte mândru de asta, are o tradiţie îndelungată de sprijinire a propunerilor de aplicare a unei cote reduse de TVA pentru serviciile cu utilizare intensivă a forţei de muncă. Mai mult, acest Parlament s-a angajat, la iniţiativa unuia dintre predecesorii mei, domnul van Velzen, din timpul summitului cu privire la ocuparea forţei de muncă de la Luxemburg, în 1997, să lanseze propunerea de folosire a acestei cote mici de TVA ca un stimulent pentru ocuparea forţei de muncă prin ieftinirea acestor servicii, prin creşterea volumului şi, de asemenea, prin reducerea decalajului dintre munca ilegală şi cea legală. Acest obiectiv de ocupare a forţei de muncă este, după părerea mea, foarte important în acest moment. Convingerea mea fermă este că experimentul şi-a demonstrat efectul dincolo de orice îndoială.
Fostul comisar, domnul Bolkestein, a fost mai puţin convins şi a fost sceptic, la fel ca unele state membre. Nu a vrut să folosească ocuparea forţei de muncă drept un scop al politicii fiscale. A apreciat că politica fiscală nu a fost destinată acestui scop. Din fericire, actualul comisar îşi dă seama că acest lucru trebuie să fie văzut într-un context mai larg şi sunt încântat că acordă acum o dimensiune structurală acestui experiment.
Aş dori să adaug un scurt comentariu în legătură cu situaţia actuală. Cu toată onestitatea, nu îmi pot imagina că, în situaţia actuală, Consiliul nu ar acorda sprijinul unanim pentru această propunere. La urma urmei, acesta doreşte să facă ceva în legătură cu această situaţie tragică a locurilor de muncă şi cu redresarea economiei europene. Măsuri fiscale, inclusiv o reducere a TVA-ului, de exemplu, în industria de construcţii şi reparaţii, în realizarea unei eficienţe energetice pentru casele noastre şi patrimoniul nostru cultural şi tot felul de alte lucruri, ar putea oferi un stimulent pentru piaţa imobiliară, care se află acum într-un mare impas.
Cu riscul de a insista asupra unui fapt evident, nu amendamentul depus de Grupul PPE-DE în cadrul Comisiei pentru piaţa internă şi protecţia consumatorilor este cel care pune accent pe eficienţa energetică. Acest lucru a fost menţionat deja în propunerea Comisiei. A fost eliminat în amendamentul 6 şi reintrodus în amendamentul 7. Acest lucru nu poate decât să creeze confuzie. Cu toate acestea, este clar că Parlamentul este în favoarea eficienţei energetice. Prin urmare, sperăm ca propunerea comisarului Kovács să fie acceptată de Consiliu şi ca acest vot important de astăzi să nu degenereze în certuri interne.
membru al Comisiei. -Doamnă preşedintă, vreau să mulţumesc Parlamentului European pentru dezbaterea rapidă a acestei propuneri, conform cererii Consiliul European din luna decembrie a anului trecut, în contextul Planului european de redresare economică pentru a soluţiona problema cotelor reduse de TVA din anumite sectoare până în martie 2009.
Sunt mulţumit în legătură cu adoptarea de către Comisia pentru afaceri economice şi monetare (ECON) a unui proiect de hotărâre cu privire la aprobarea iniţiativei Comisiei şi sper că plenul va avea aceeaşi conduită de susţinere.
Aş dori să mulţumesc Comisiei ECON şi raportorului, doamna van den Burg, pentru sprijinul lor. Într-adevăr, adoptarea rapidă a acestei propuneri este necesară pentru a oferi certitudine în punerea în aplicare a cotelor reduse pentru anumite servicii prestate la nivel local, cu utilizarea intensivă a forţei de muncă, care altfel ar trebui să dispară la sfârşitul anului 2010. Mai mult decât atât, este important să se asigure posibilităţi egale pentru toate statele membre în sectoare cum ar fi locuinţele şi restaurantele pentru că în aceste sectoare, în prezent, statele membre nu sunt pe picior de egalitate.
Actuala criză economică şi financiară este un motiv în plus pentru adoptarea şi punerea în aplicare urgentă a acestei propuneri. Nu este momentul să se distrugă locuri de muncă, situaţie care s-ar produce în cazul în care cotele reduse aplicate în prezent în 18 state membre pentru serviciile cu utilizarea intensivă a forţei de muncă nu ar fi stabilite definitiv. Mai mult, este important ca aceste cote reduse să fie puse rapid la dispoziţia tuturor statelor membre. Prin stimularea consumatorului să cheltuiască în domenii cum ar fi sectorul locuinţelor, cotele reduse pot avea efecte pozitive asupra ocupării forţei de muncă, în special în rândul categoriei de muncitori necalificaţi, care sunt tocmai cei care riscă să fie primii concediaţi în actuala criză. În acest context, am recomandat deja Consiliului să modifice data propusă de intrare în vigoare a directivei pentru a permite punerea sa în aplicare cât mai repede posibil, după ce Consiliul ia o decizie pozitivă.
În Consiliu, preşedinţia cehă se concentrează în prezent asupra atingerii unui compromis prin focalizarea asupra unui număr limitat de sectoare - serviciile cu utilizarea intensivă a forţei de muncă, serviciile prestate la nivel local - la care cotele reduse ar trebui să fie puse la dispoziţie, după cum se solicită de către Consiliul European.
Cu toate acestea, am nişte comentarii cu privire la amendamentele care au fost depuse la această propunere specifică şi limitată.
Cu privire la amendamentul 3: cu privire la excluderea băuturilor alcoolice din serviciile oferite de restaurante, Comisia a respectat coerenţa politicilor comunitare, în special nevoia de coerenţă între TVA şi accize, dar de asemenea, având în vedere politica UE de sănătate la nivel global. Spre deosebire de unele probleme, diferenţierea între produsele alimentare şi băuturile nealcoolice, pe de o parte, şi băuturile alcoolice, pe de altă parte, nu creează o sarcină administrativă serioasă pentru întreprinderi. Într-adevăr, în prezent, şapte din cele 11 state membre care aplică cote reduse la serviciile oferite de restaurante exclud băuturile alcoolice fără nicio dificultate.
Cu privire la amendamentul 2: în ceea ce priveşte extinderea propusă a domeniului cotelor reduse de TVA pentru utilajele folosite de agricultori, eu consider că aceasta este inutilă. Aceasta se datorează faptului că TVA-ul perceput pentru echipamentele folosite pentru alimentarea sectorului agricol nu este o cheltuială pentru agricultori, deoarece aceştia au dreptul de a deduce acest TVA, ca orice altă persoană impozabilă.
Cu privire la amendamentele 1 şi 4: cu privire la amendamentele legate de adăugarea articolelor de îmbrăcăminte şi încălţăminte pentru copii, aş dori să vă reamintesc că propunerea în cauză este restrânsă, fiind legată în principal de serviciile prestate la nivel local, cu utilizarea intensivă a forţei de muncă. Prin urmare, extinderile suplimentare ale domeniului de aplicare a propunerii nu ar trebui să fie luate în considerare în acest context. Mai mult decât atât, având în vedere atitudinea şi poziţiile concrete ale unor state membre, această extindere ar pune sigur în pericol sprijinul unanim, de care avem aşa multă nevoie, în cadrul Consiliului.
Cu privire la amendamentul 5: amendamentul referitor la adăugarea monumentelor şi lespezilor de mormânt nu este necesar pentru că o cotă redusă pentru aceste bunuri este deja permisă de dispoziţiile curente atunci când serviciile sunt prestate de pompele funebre. Mai mult decât atât, renovarea, reparaţiile, întreţinerea patrimoniului cultural şi a monumentelor istorice sunt, de asemenea, acoperite de actuala propunere a Comisiei, care este în curs de examinare.
Cu privire la amendamentul 7: Pot să vă asigur de dorinţa Comisiei de a aborda problema utilizării cotelor reduse în scopul promovării eficienţei energetice. Acest lucru va fi realizat în cadrul "Pachetului de taxe verzi”, care este în curs de pregătire şi care va fi trimis la Consiliu şi Parlament în luna aprilie.
În concluzie, vreau să declar că propunerea ar sprijini locuinţele, IMM-urile şi ar salva locurile de muncă şi este în deplină concordanţă cu Planul european de redresare economică. Aceasta nu este o obligaţie, ci o opţiune: Statele membre pot decide dacă aplică sau nu propunerea, ceea ce chiar le extinde suveranitatea fiscală.
Acest raport demonstrează că impozitarea este o problemă sensibilă şi respect acest lucru. În acelaşi timp, cred, totuşi, că am putea gestiona problema mai bine în Comisia pentru afaceri economice şi monetare, care a fost responsabilă pentru raport. Vom supune discuţiei textul de rezoluţie, ceea ce este un lucru bun.
Este, desigur, extrem de important faptul că piaţa internă nu este perturbată de concurenţa nerezonabilă şi neloială. Există motive pentru a reitera aceasta, într-un moment când ajutorul de stat pare să fie abundent.
Cu toate acestea, UE are nevoie de o imagine mai raţională cu privire la folosirea cotelor reduse de TVA pentru promovarea locurilor de muncă şi a creşterii, în special pe piaţa locală şi pentru serviciile cu utilizarea intensivă a forţei de muncă. Despre aceasta este vorba în propunerea Comisiei. Cu alte cuvinte, este vorba de mai multe locuri de muncă, dar şi despre lupta împotriva economiei subterane. Astfel, avem nevoie de reducerea TVA-ului pentru serviciile oferite de restaurante, pentru serviciile de îngrijire pentru tineri, bolnavi, persoanele cu handicap şi persoanele în vârstă, serviciile de coafură şi produsele noi, cum ar fi cărţile în format audio, cărţile, care sunt foarte importante în propria mea ţară, CD-urile, scaunele de maşină pentru copii şi scutecele copiilor, precum şi serviciile interne, cum ar fi lucrările de renovare şi reparaţii şi curăţenie.
În Comisia pentru piaţa internă şi protecţia consumatorilor, am sprijinit în totalitate conduita Comisiei şi am adăugat amendamentele 6 şi 7 sub numele domnului Harbour. Pe de o parte, aş vrea să spun că nu este uşor de înţeles modul în care aceste texte şi procedura de vot sunt gestionate în acest Parlament. În primul din aceste amendamente subliniem importanţa reducerii economiei "negre” sau "gri”. În celălalt amendament al nostru urmărim să facem posibilă reducerea cotei de TVA la lucrările de renovare şi reparaţii, în scopul economisirii energiei. În timpul acestor momente economice dificile, trebuie folosite diferite mijloace pentru a sprijini economia, iar o impozitare redusă poate fi o metodă importantă de realizare a acestui lucru.
În cele din urmă, promovarea alcoolului de către doamna Lulling revine în atenţie. Ca de obicei, politicos, dar ferm, voi respinge apelul său.
în numele Grupului PPE-DE. - (FR) Doamnă preşedintă, discuţia de astăzi - şi vorbitorii precedenţi au confirmat acest lucru - are loc în circumstanţe foarte neobişnuite, deoarece nu avem un raport pentru plen, aşa cum ar fi cazul în mod normal. Aş dori să clarific lucrurile: a fost o majoritate formată greşit care a votat împotriva raportului Comisiei pentru afaceri economice şi monetare.
Grupul meu a votat împotriva acestui raport, deşi susţinem pe deplin principiul de extindere a aplicării unei cote reduse de TVA, chiar dincolo de ceea ce propune Comisia Europeană. Acest lucru se întâmplă pentru că toate amendamentele noastre au fost respinse de către socialişti şi liberali.
Am făcut un efort mare de compromis. Am acceptat toate propunerile raportorului socialist. Nu a crezut că ar merita cel mai mic efort să accepte oricare dintre propunerile noastre. Regretabil, dar, în acelaşi timp, inevitabil, rezultatul votului nu ar trebui, prin urmare, să fie surprinzător, Doamnă van den Burg.
Aş dori să vă oferim câteva sfaturi prietenoase pentru a vă schimba atitudinea în viitor pentru că, aşa cum spuneau romanii, errare humanum est, perseverare diabolicum (a greşi este omeneşte, dar a persista în greşeală este diabolic).
2. Procedura privind petiţiile (modificarea titlului VIII din Regulamentul de procedură) (
în numele grupului UEN. - Doamnă preşedintă, îmi cer scuze pentru întreruperea votării.
În conformitate cu articolul 170 din Regulamentul de procedură, solicit membrilor Camerei să amâne votarea cu privire la raportul Onesta referitor la procesul de petiţii, pentru că această chestiune este, în prezent, dezbătută în cadrul Conferinţei preşedinţilor, în contextul reformei procedurilor Camerei. Conferinţa preşedinţilor va discuta aspectele specifice reformelor abordate în raportul Onesta în cadrul reuniunii din 5 martie 2009 şi solicit, dacă este posibil, ca votarea cu privire la acest raport să fie amânată până la sesiunea parţială de la Strasbourg din a doua săptămână a lunii martie. Solicit Camerei să aprobe acest lucru, dacă este posibil.
Doamnă preşedintă, să încercăm să fim expliciţi. Acest raport modifică regulamentul nostru sau, mai degrabă, îl clarifică, pentru a lămuri modul în care sunt primite sau nu petiţiile în cadrul Comisiei pentru petiţii, modul în care sunt oferite informaţii petiţionarilor, şi aşa mai departe.
A fost aprobat cu unanimitate de voturi, cred că numai cu un vot împotrivă, în Comisia pentru afaceri constituţionale. Nu cred, prin urmare, că acest raport este foarte controversat. Există, totuşi, un articol în care am fost de acord să clarificăm ca, dacă şi în cazul în care Tratatul de la Lisabona ar intra în vigoare, petiţionarii să fie informaţi dacă o petiţie care nu a fost depusă la Parlament, ci la Comisia Europeană - ştiţi, acele petiţii cu milioane de semnături - are legătură cu petiţia lor.
Dacă am înţeles corect, acel articol reprezintă o problemă din cauza referirii la un posibil tratat viitor. Personal, pot accepta amânarea sa până la 5 martie; Pot accepta chiar şi un "vot urgent” de retragere a amendamentului. Pe de altă parte, ar fi foarte regretabil dacă nu am putea aranja regulamentul nostru cu privire la acest aspect, când au fost atât de multe probleme în trecut. Decizia vă aparţine, doamnelor şi domnilor.
Domnule preşedinte al Republicii Cehe, doresc să vă urez bun venit în Parlamentul European.
Preşedintele Republicii Cehe. - (CS) Aş dori, în primul rând, să vă mulţumesc pentru că îmi oferiţi posibilitatea de a vorbi în cadrul Parlamentului European, care este una dintre instituţiile cheie ale Uniunii Europene. Deşi am fost aici de mai multe ori înainte, nu am mai avut ocazia de a mă adresa în cadrul unei sesiuni în plen. Apreciez, prin urmare, şansa pe care o am astăzi. Reprezentanţii aleşi din 27 de ţări, cu spectrul lor larg de opinii şi păreri politice constituie o audienţă unică, la fel cum Uniunea Europeană în sine este un experiment unic şi esenţialmente revoluţionar de peste jumătate de secol, încercând să îmbunătăţească procesul decizional din Europa, printr-un transfer al unei părţi semnificative din procesul decizional de la statele individuale către instituţiile pan-europene.
Am călătorit până aici pentru a vă întâlni din Praga, capitala Republicii Cehe, centrul istoric al suveranităţii statale cehe şi un important loc în dezvoltarea ideilor, culturii şi civilizaţiei europene. Am venit aici în calitate de reprezentant al statului ceh, care, în diversele sale forme, a fost întotdeauna o parte a istoriei europene, o ţară care a jucat adeseori un rol semnificativ şi direct în istoria Europei şi care doreşte să continue acest lucru.
Ultima dată când un preşedinte ceh vi s-a adresat din acest loc a fost în urmă cu nouă ani. A fost predecesorul meu în rol, Václav Havel şi a fost cu patru ani înainte de aderarea noastră la UE. Cu câteva săptămâni în urmă, premierul ceh, Mirek Topolánek a vorbit şi el aici, de data aceasta în calitate de lider al ţării care deţine preşedinţia Consiliului UE. În discursul său, el s-a axat pe subiectele specifice care decurg din priorităţile preşedinţiei cehe şi pe problemele cu care se confruntă în prezent ţările Uniunii Europene.
Acest lucru îmi permite să abordez teme cu un caracter mai general şi să vorbesc despre lucruri care, la prima vedere, poate nu sunt la fel de dramatice ca soluţiile la criza economică de astăzi, conflictul gazelor dintre Rusia şi Ucraina sau situaţia din Gaza. În opinia mea, totuşi, sunt de o importanţă fundamentală pentru dezvoltarea proiectului de integrare europeană.
În mai puţin de trei luni, Republica Cehă va sărbători cea de-a cincea aniversare a aderării sale la UE şi o va face într-o manieră impunătoare. Aceasta va marca aniversarea ca o ţară care, spre deosebire de alte noi state membre, nu este dezamăgită în legătură cu aşteptările nerealizate ale parteneriatului. Nu este nimic surprinzător legat de acest lucru şi există o explicaţie raţională. Aşteptările noastre au fost realiste. Am fost conştienţi de faptul că aderăm la o comunitate creată de şi compusă din oameni şi la nu un fel de construcţie ideală dezvoltată fără interese, ambiţii, opinii şi idei umane autentice. Interesele şi ideile se găsesc la tot pasul în Uniunea Europeană şi aşa şi trebuie.
Am văzut intrarea noastră în UE, pe de o parte, ca o confirmarea externă a faptului că, relativ rapid, de-a lungul a aproape cincisprezece ani de la căderea comunismului, am devenit din nou o ţară europeană normală. Pe de altă parte, am considerat - şi încă considerăm - şansa de a participa în mod activ la procesul de integrare europeană ca pe o oportunitate de a beneficia de avantajele unei Europe deja integrată foarte bine, în acelaşi timp contribuind cu propriile noastre idei la procesul de integrare. Ne asumăm partea noastră de responsabilitate pentru dezvoltarea Uniunii Europene şi exact în acest scop am ajuns la preşedinţia Consiliului Uniunii Europene. Sunt ferm convins că în primele şase săptămâni ale preşedinţiei noastre am dovedit în mod convingător abordarea noastră responsabilă.
Aş dori, de asemenea, să repet cu voce tare şi foarte clar aici, în acest forum, precum şi în beneficiul acelora dintre dumneavoastră care fie că nu ştiu sau nu vor să ştie, convingerea mea că pentru noi nu a existat şi nu există nicio alternativă la apartenenţa UE şi că nu există nicio mişcare politică relevantă în ţara noastră care ar fi capabilă sau dispusă să submineze această poziţie. Prin urmare, am fost şocaţi recent de atacurile repetate şi din ce în ce mai numeroase împotriva cehilor, bazate pe presupunerea complet nefondată că suntem în căutarea unui alt proiect de integrare decât cel la care am aderat cu şase ani în urmă. Nu este cazul.
Cetăţenii Republicii Cehe au luat drept bun faptul că integrarea europeană are o misiune necesară şi importantă, pe care, în termeni generali, ei o înţeleg în felul următor. În primul rând, integrarea elimină barierele care sunt inutile şi contraproductive pentru libertatea şi prosperitatea oamenilor, care împiedică circulaţia persoanelor, bunurilor şi serviciilor, ideilor, filosofiilor politice, opiniilor mondiale, planurilor culturale şi modelelor comportamentale, care, de-a lungul timpului, s-au format între diferite ţări europene din multe motive diferite şi în al doilea rând, se ocupă în comun de îngrijirea bunurilor publice, care sunt de importanţă pentru întregul continent sau de astfel de proiecte care nu pot fi puse în aplicare în mod eficient doar prin intermediul unor acorduri bilaterale între două sau mai multe ţări europene vecine.
Efortul de a pune în aplicare aceste două obiective - înlăturarea barierelor şi alegerile raţionale legate de problemele care ar trebui să fie soluţionate la nivel european - nu este şi nu va fi niciodată finalizat. Diversele bariere şi obstacole încă rămân, iar procesul decizional este mult mai extins la nivelul Bruxelles-ului decât ar trebui să fie în mod ideal. Este, cu siguranţă, mai mult decât îşi doresc oamenii din diferite state membre. În mod sigur sunteţi foarte conştienţi de acest lucru, doamnelor şi domnilor. Astfel, aş dori să întreb retoric dacă de fiecare dată sunteţi siguri că votaţi cu privire la o chestiune care ar trebui să fie rezolvată în această Cameră mai degrabă decât mai aproape de cetăţeni, cu alte cuvinte, în cadrul statelor europene individuale? Alte impacturi posibile ale integrării europene sunt, de asemenea, discutate în retorica actuală corectă din punct de vedere politic, dar acestea tind să fie irelevante şi de natură secundară. Acestea sunt legate mai mult de ambiţiile politicienilor profesionişti şi ale oamenilor relaţionaţi cu aceştia, decât de interesele cetăţenilor obişnuiţi ai statului membru.
Am spus mai devreme că pentru cehi, nu a existat şi continuă să nu existe nicio alternativă la apartenenţa la UE - şi sunt încântat să subliniez şi să accentuez acest lucru - dar aceasta este doar jumătate din ceea ce aş vrea să spun. Cealaltă jumătate cuprinde afirmaţia complet logică că există o serie de alternative posibile şi legitime cu privire la metodele şi formele de integrare europeană, la fel cum s-a făcut de-a lungul jumătăţii de secol trecut. Istoria nu are niciun punct final. Pentru a pretinde că status quo-ul, cu alte cuvinte, aranjamentele instituţionale actuale ale UE, este o dogmă de necriticat pentru totdeauna, este o eroare care, din nefericire, continuă să prolifereze, chiar dacă este în conflict direct atât cu gândirea raţională, cât şi cu întreaga dezvoltare istorică de peste două mii de ani de civilizaţie europeană. Presupunerea că o "Uniune mai unită”, cu alte cuvinte o integrare politică mai profundă a statelor membre, reprezintă singurul curs posibil şi corect de dezvoltare a Uniunii Europene este o eroare similară, care este postulată a priori şi este, prin urmare, de asemenea de necriticat.
Nici status quo-ul, nici postulatul integrării mai profunde care aduc beneficii de necontestat nu pot sau nu trebuie să fie considerate ca fiind sfinte de niciun democrat european. Este inacceptabil ca acestea să fie puse în aplicare de persoane care, pentru a-l cita pe celebrul scriitor ceh Milan Kundera, se consideră "deţinătoare ale cheii” integrării europene.
Mai mult decât atât, este evident că acordul instituţional al Uniunii Europene nu reprezintă un scop în sine, ci este un mijloc pentru atingerea obiectivelor reale. Aceste obiective nu sunt nimic altceva decât libertatea personală şi o serie de acorduri economice care vor aduce prosperitate. Cu alte cuvinte, economia de piaţă.
Cetăţenii tuturor statelor membre doresc cu siguranţă aceste lucruri, dar, de-a lungul celor 20 ani de la căderea comunismului, s-a confirmat în mod repetat dorinţa mai mare şi ataşamentul mai mare al celor care s-au confruntat cu tirania o mare parte a secolului al XX-lea şi care au suferit efectele unei economii disfuncţionale, planificată centralizat, condusă de stat. Aceste persoane sunt, în mod legitim, mai sensibile şi mai conştiente de manifestările sau tendinţele care duc spre alte scopuri decât libertatea şi prosperitatea. Şi printre aceşti oameni se află cetăţeni din Republica Cehă.
Sistemul actual de luare a deciziilor în cadrul UE diferă de forma testată istoric şi experimentată la nivel tradiţional a democraţiei parlamentare. Într-un sistem parlamentar normal există un grup care susţine guvernul şi altul care susţine opoziţia. Cu toate acestea, dacă nu mă înşel, acest lucru nu se întâmplă în Parlamentul European. Aici există doar o alternativă şi cei care îndrăznesc să ia în considerare alte alternative sunt etichetaţi ca duşmani ai integrării europene. În partea mea a Europei, am trăit, până relativ recent, într-un sistem politic în care nicio alternativă nu a fost permisă şi, prin urmare, nu a existat nicio opoziţie parlamentară. Am învăţat dintr-o experienţă dureroasă că în cazul în care nu există opoziţie, nu există nici libertate. Acesta este motivul pentru care trebuie să existe alternativele politice.
Şi aceasta nu este tot. Relaţia dintre cetăţenii din diferite state membre şi reprezentanţii lor în UE nu este relaţia normală dintre alegătorii şi politicienii care îi reprezintă. Există mai multă distanţă între cetăţenii UE şi reprezentanţii acestora decât în cazul statelor membre individuale şi nu numai în sensul geografic al cuvântului. Aceasta poartă diferite denumiri: deficitul democratic, pierderea responsabilităţii democratice, procesul de luare a deciziilor de oficiali nealeşi dar selectaţi, birocraţia în procesul de luare a deciziilor şi aşa mai departe. Modificările propuse status quo-ului cuprinse în Constituţia europeană respinsă sau în Tratatul de la Lisabona, care are aproape aceeaşi soartă, nu ar face decât să exacerbeze acest defect.
Întrucât nu există niciun demos european, nicio naţiune europeană, acest defect nu poate fi rezolvat prin consolidarea rolului Parlamentului European. Acest lucru doar ar înrăutăţi problema şi ar duce la un sentiment mai puternic de înstrăinare al cetăţenilor statelor membre faţă de instituţiile UE. Soluţia nu constă în încercarea de a da o viaţă nouă în forma actuală de integrare europeană sau în încercarea de a suprima rolul statelor membre în numele unei noi societăţi civile europene, multiculturale şi multinaţionale. Acestea sunt încercări care au eşuat în trecut pentru că nu au fost evoluţii istorice naturale.
Mi-e teamă că încercările de accelerare şi aprofundare a integrării şi de trecere de la procesul decizional care afectează nivelul de trai al cetăţenilor statelor membre, la un nivel din ce în ce mai european, ar putea avea repercusiuni care periclitează toate realizările pozitive din Europa din ultima jumătate a secolului. De aceea, permiteţi-ne să nu subestimăm îngrijorarea resimţită de cetăţenii din numeroase state membre cu privire la faptul că deciziile care le afectează vieţile vor fi luate în altă parte şi fără implicarea acestora şi că posibilitatea lor de a influenţa procesul decizional este foarte limitată. Succesul UE până în prezent se datorează, printre altele, faptului că opinia şi vocea fiecărui stat membru au avut aceeaşi greutate la vot şi, astfel, nu au putut fi ignorate. Să nu permitem să intervină o situaţie în care cetăţenii statelor membre îşi trăiesc viaţa cu un sentiment de resemnare legat de faptul că proiectul UE nu este al lor, că nu se dezvoltă cum ar dori şi că sunt obligaţi doar să se resemneze. Am putea foarte uşor şi foarte rapid să descoperim, din nou, că trăim în condiţiile pe care le credeam acum de domeniul trecutului.
Acest lucru este, de asemenea, strâns legat de problema prosperităţii. Trebuie să fie spus deschis că actualul sistem economic al UE presupune constrângeri pe piaţă şi o consolidare constantă a unei economii controlate la nivel central. Deşi istoria ne-a dat suficiente dovezi că acest drum nu duce nicăieri, suntem pe acelaşi drum din nou. Nivelul restricţiilor privind spontaneitatea proceselor pieţei şi nivelul reglementării politice în domeniul economiei sunt în continuă creştere. Această evoluţie a fost recent consolidată în continuare de interpretările eronate ale cauzelor actualei crize financiare şi economice, care a fost pusă pe seama pieţei, mai degrabă decât pe seama cauzei reale care a fost, dimpotrivă, manipularea politică a pieţei. Este, din nou, necesar să ne amintim de experienţa istorică din partea mea a Europei, precum şi de lecţiile pe care le-am învăţat.
Mulţi dintre dumneavoastră vor fi familiarizaţi cu numele celui de-al 19-lea economist francez, Frederic Bastiat şi cu faimoasa sa Petiţie de la producătorii de lumânări, care este încă un text standard binecunoscut şi astăzi, ilustrând absurditatea intervenţiei politice în economie. La 14 noiembrie 2008, Comisia Europeană a aprobat o petiţie reală din partea producătorilor de lumânări, nu doar o ficţiune în stil Bastiat, şi a impus un impozit de 66% pe lumânările importate din China. Nu am putut să cred că un eseu literar vechi de 160 de ani a devenit realitate, dar este exact ceea ce s-a întâmplat. Consecinţa inevitabilă a introducerii unor astfel de măsuri pe o scară largă este că Europa va rămâne în urmă din punct de vedere economic, iar creşterea economică va încetini sau chiar se va opri. Singura soluţie constă în liberalizarea şi dereglementarea economiei europene.
Spun toate acestea pentru că îmi pasă de viitorul democratic şi prosper al Europei. Am încercat să vă amintesc principiile fundamentale pe care civilizaţia europeană a fost construită de secole sau milenii. Principii fără termen de valabilitate şi universale şi care ar trebui, prin urmare, să fie aplicate în continuare în UE de astăzi. Sunt foarte convins că cetăţenii diferitor state membre doresc libertate, democraţie şi prosperitate economică.
Cel mai important lucru în acest moment este în mod clar să ne asigurăm că nu punem pe picior de egalitate discuţia deschisă despre aceste chestiuni cu un atac asupra ideii de integrare europene. Am crezut întotdeauna că prin permisiunea de a discuta despre aceste probleme grave, de a fi ascultat, de a apăra dreptul tuturor de a propune alternative la o opinie corectă, indiferent cât de mult am putea să fim în dezacord, este exact tipul de democraţie care ne-a fost refuzată timp de patru decenii. Noi, care involuntar am petrecut cea mai mare parte a vieţii noastre asistând la faptul că schimbul de idei este o condiţie de bază pentru o democraţie sănătoasă, credem că această condiţie va fi onorată şi respectată şi în viitor. Aceasta reprezintă o oportunitate şi o modalitate unică de a determina ca UE să devină mai liberă, mai democratică şi mai prosperă.
Doamnelor şi domnilor, domnule Preşedintele, a fost dorinţa dumneavoastră de a vă adresa Parlamentului European. Am îndeplinit cu bucurie această dorinţă. Domnule Preşedinte, într-un Parlament al trecutului, în mod categoric, nu aţi fi putut să ţineţi acest discurs.
Slavă Domnului că trăim într-o democraţie europeană în care ne putem exprima cu toţii opiniile.
Doamnelor şi domnilor, suntem o familie europeană şi, ca în orice familie, există diferenţe de opinie. Domnule Preşedinte, sunt de acord cu dumneavoastră, când spuneţi - doresc doar să fac câteva comentarii, dar mă simt obligat să fac acest lucru -:suntem o comunitate umană. O comunitate umană este caracterizată prin avantaje, puncte forte, dezavantaje şi puncte slabe. Împreună, trebuie să consolidăm punctele forte şi să eradicăm punctele slabe. Sunt, de asemenea, de acord cu dumneavoastră când spuneţi că trebuie să ne întrebăm dacă fiecare decizie pe care o luăm ar fi putut fi luată în altă parte. Da, dar capitalurile noastre naţionale trebuie, de asemenea, să se întrebe dacă nu trebuie luate mai multe decizii în oraşele şi comunităţile noastre, mai degrabă decât la nivel naţional.
Permiteţi-mi să fac o ultimă observaţie cu privire la modul în care este înţeles Parlamentul: noi vă mulţumim pentru confirmarea faptului că Parlamentul European este o instituţie importantă. Dacă nu am fi atât de influenţi, nu am fi în prezent legislator în 75% din cazuri şi nu am fi colegislator în aproape 100% din cazurile cu privire la Tratatul de la Lisabona, şi apoi, de fapt, deciziile în Europa ar fi luate prin mijloacele birocratice. Cu toate acestea, în prezent Parlamentul European este cel care decide.
2. Rolul NATO în arhitectura de securitate a UE (
raportor. -Doamnă preşedintă, vă rog să mă scuzaţi pentru că ocup timpul tuturor şi întârzii prânzul, dar o fac o dată la 10 ani astfel încât nu veţi avea nimic împotrivă. De fapt, sunt precum membrul Paramentului finlandez care a vorbit o singură dată în toţi anii de activitate şi a spus: "vă rog să închideţi geamul”.
Doresc să spun câteva cuvinte în legătură cu aceste rapoarte, care fac parte din acelaşi pachet, care include rapoartele dlui von Wogau şi dlui Saryusz-Wolski. În prezent căutăm soluţii pentru criza financiară. Aceasta a fost autoprovocată şi spunem că această criză nu trebuie să se repete, dar ce părere aveţi despre scopul existenţei Uniunii Europene de a preveni războaiele şi crizele umane? Nici acestea nu trebuie să se repete şi nu cad peste noi precum acoperişul din clădirea Parlamentului din Strasbourg. Acestea nu trebuie să se repete, dar acest lucru se întâmplă numai dacă lucrăm împreună.
Vă reamintesc că pacea nu este monopolul acestei părţi a Camerei. Pacea aparţine tuturor. Instituirea păcii este datoria noastră comună. Seamănă puţin cu iubirea. Este necondiţionată. Trebuie să fim idealişti în această viaţă. Trebuie să privim departe, ca atunci când alergăm într-o pădure. Nu ne uităm la picioare atunci când alergăm printr-o pădure. Te uiţi departe şi atunci ştii unde mergi şi pui automat picioarele unde trebuie. Este ceea ce trebuie să facem. Trebuie să fim foarte corecţi şi să ne amintim de ce s-a format UE: pentru a instaura pacea.
Acum vreau doar să spun că, dacă am respecta moştenirea dlui Monnet şi a strămoşilor noştri, ar trebui să facem parte dintr-un singur partid şi acest partid care aduce pacea se numeşte "Partidul Da, pot”. Doar atunci istoria ne va primi cu aplauze. Şi există o oportunitate.
raportor. -Doamnă preşedintă, îmi pare rău să ocup timpul Parlamentului. Doresc doar să fie eliminată următoarea propoziţie privind Centrul operaţional UE din paragraful 29:”evidenţiază că Centrul operaţional UE propus oferă soluţia la această problemă;”.
în numele Grupului PPE-DE. - Doamnă preşedintă, am două amendamente orale la acest paragraf. Primul se referă la cuvintele "drepturile omului şi statul de drept”, care să fie la începutul punctelor de preocupare şi nu la sfârşit. Vă rog să sprijiniţi această poziţie cu un caracter european mai pronunţat.
Al doilea amendament oral priveşte partea a doua a paragrafului, asupra Rusiei ca o democraţie într-un viitor nedefinit. Întrucât există concepte suverane în ceea ce priveşte semnificaţia democraţiei, ar fi mai bine să adăugăm ceva. Prin urmare, amendamentul meu oral este introducerea următoarelor după cuvântul "democraţie”: "şi refuză ameninţările cu caracter militar ca mijloc de presiune politică asupra vecinilor săi”.
Pentru că nu putem susţine astfel de politici, vă rog să susţineţi acest amendament.
5. Finanţarea acţiunilor ce nu se încadrează în asistenţa publică de dezvoltare în ţările ce se înscriu în domeniul de aplicare al Regulamentului (CE) nr. 1905/2006 (
raportor. -Doamnă preşedintă, doresc să transmit acest raport înapoi comisiei în conformitate cu articolul 168 alineatul (2) din Regulament. Atât acest Parlament ales democratic, cât şi Comisia Europeană văd necesară acoperirea unor forme modeste de cooperare între UE şi ţările în curs de dezvoltare, acţiuni care nu se referă strict la reducerea sărăciei, precum programe de schimburi între universităţi în unele locuri.
Bugetul pentru dezvoltare nu este destinat pentru acest tip de cooperare, dar unii Membri insistă asupra utilizării unei baze legale care ne-ar conduce la finanţarea acestor acţiuni cu bugetul pentru dezvoltare, deşi dorim să evităm tocmai acest lucru prin prezentul raport.
Nu am ajuns la un acord. Dacă se adoptă amendamentul 1, atunci acest raport ar deveni incoerent şi contrar intereselor celor mai săraci oameni din lume. Consider, prin urmare, că ar trebui să trimitem acest raport înapoi la Comisia pentru dezvoltare pentru a obţine acordul pe o bază legală, având susţinerea unei majorităţi clare a acestei Camere.
(DE) Doamnă preşedintă, există într-adevăr diferenţe de interpretare. Interpretarea legală a Comisiei de dezvoltare este opusă interpretării Comisiei pentru afaceri externe şi a Comisiei pentru afaceri juridice şi piaţa internă şi este opusă interpretării legale de către serviciile juridice ale Parlamentului, jurisprudenţei Curţii Europene de Justiţie şi punctului de vedere al Consiliului şi al Comisiei şi prin urmare noi, majoritatea, insistăm asupra utilizării temeiului juridic aşa cum este prezentat în acest amendament.
Prin urmare, solicit ca cererea de trimitere înapoi la comisie să fie retrasă. În ceea ce priveşte conţinutul raportului, nu există diferenţe de opinie. Suntem de acord asupra conţinutului, există diferenţe doar în ceea ce priveşte interpretarea legală, iar trimiterea înapoi la comisie nu va schimba aceste diferenţe.
Doamnă preşedintă, aş dori să susţin propunerea raportorului. În urma dezbaterii de ieri şi ţinând cont de contribuţia Comisiei, sunt de acord că trebuie să discutăm mai mult şi să găsim un temei juridic potrivit pentru acţiunile care nu reprezintă în totalitate Asistenţă oficială pentru dezvoltare (ODA) - dar sunt încă foarte importante pentru cooperarea în vederea dezvoltării cu ţările în curs de dezvoltare - şi prin urmare, nu se încadrează în celelalte instrumente privind cooperarea cu ţările industrializate, nici în Instrumentul actual de cooperare pentru dezvoltare (DCI).
Este, de asemenea, foarte important să blocăm fondurile prevăzute pentru DCI în vederea cooperării în conformitate cu criteriile ODA, astfel încât susţin solicitarea colegului nostru, dl Berman, de a avea timp mai mult în vederea analizei.
- (DE) Doamnă preşedintă, data trecută când a existat o astfel de expunere de opinie în timpul vizitei unui preşedinte sau prim-ministru, Preşedintele acestei Camere a intervenit foarte prompt. Atunci era vorba despre o problemă care îl privea personal, şi anume Tratatul de la Lisabona. Astăzi, când preşedintele ales al unei ţări vorbeşte şi este întrerupt şi deranjat în aşa măsură de socialişti, Preşedintele nu are nicio reacţie. Ştiţi ce este aceasta? Aceasta nu este democraţie, acesta este despotism. Solicit să fie luate măsurile adecvate.
- Doamnă preşedintă, consider foarte înjositoare pentru demnitatea acestei Camere, şi într-adevăr pentru cea a preşedinţiei cehe, ca vizita oficială a preşedintelui Klaus să fie subminată prin folosirea acestei ocazii pentru a distribui materiale în vederea influenţării rezultatului procesului de ratificare a Tratatului de la Lisabona. Dacă este permis - şi doresc o decizie în această privinţă - concluzia logică va fi un haos pe coridoarele noastre, cu ajutorul celor care, de o parte şi de alta a disputei, ajung în număr tot mai mare în acest Parlament pentru a-şi apăra în mod competitiv şi agresiv punctul de vedere. Vă rog să vă asiguraţi că Biroul nu va mai permite acest lucru.
(DE) Doamnă preşedintă, vă mulţumesc foarte mult. Vă sugerez să ascultaţi cu toţii ce am de spus înainte să începeţi să strigaţi.
Tocmai a luat cuvântul o colegă, care îşi aminteşte adesea lucrurile altfel. Doresc să vă reamintesc următoarele: atunci când prim-ministrul Sócrates a dorit să vorbească aici în legătură cu semnarea Cartei europene a drepturilor fundamentale, nu a reuşit să facă acest lucru, fiind acoperit de strigăte. Preşedintele Klaus a avut posibilitatea să vorbească nestingherit. Aceasta este diferenţa dintre noi şi ei. Vă mulţumesc foarte mult.
Doamnă preşedintă, aş dori să explic faptul că am fost unul dintre cei cinci Membri ai Parlamentului care au votat împotriva rezoluţiei. Am acţionat astfel, nu pentru că nu doresc ajutor economic şi asistenţă pentru cei care au suferit în mod tragic în această criză - este complet adevărat - ci pentru că această rezoluţie, ca şi majoritatea rezoluţiilor privind Orientul Mijlociu, prezintă neajunsuri. Prezintă neajunsuri din cauză că nu stabileşte părţile bune şi cele rele ale situaţiei şi, fără aceasta, rezoluţia nu poate şi nu trebuie să treacă.
Cert este să situaţia din Gaza a fost provocată de acţiunile grupului Hamas, care a revărsat bombe şi rachete asupra unui stat suveran, care are dreptul - ca orice alt stat suveran - să reacţioneze şi să-şi apere cetăţenii. Până când responsabilitatea pentru această criză nu este evidenţiată clar în rezoluţiile acestui Parlament, rezoluţiile în sine nu pot fi eficiente. A venit timpul ca Parlamentul să îi spună organizaţiei Hamas: "Recunoaşteţi statul Israel, negociaţi cu el, eliminaţi punctele de vedere antisemite ale cartei voastre şi apoi putem începe procesul de pace”.
(PL) Doamnă preşedintă, este esenţial ca adulţii să poate o răspundere mai mare pentru condiţiile cu care se confruntă copiii şi pentru oportunităţile pe care aceştia le au în viaţă. Mă gândesc, de exemplu, la conflictele armate în care sunt implicaţi copiii, în care aceştia sunt adesea recrutaţi împotriva voinţei lor, fac faţă pericolelor mortale şi înfometării, precum şi lipsei asistenţei medicale. Totuşi, am votat împotriva acestui raport din cauza atitudinii favorabile avortului. Este de-a dreptul greşit să părem că acţionăm în interesele copiilor în timp ce, de fapt, promovăm iniţiative care ar respinge tocmai dreptul la viaţă.
- Doamnă preşedintă, marele filosof Whitney Houston a spus: "Cred că copiii sunt viitorul nostru. Să-i educăm bine şi să-i lăsăm să conducă. Să le arătăm toată frumuseţea interioară pe care o au”.
Acest raport este interesant pentru că, pentru prima dată, acordăm atenţie, din multe puncte de vedere, principiului dezvoltării viitoare. Urmărim în special dezvoltarea copilului şi educaţia copilului şi nu doar educaţia fetelor - dacă educi femeia, educi familia - ci şi învăţământul primar.
Există o imperfecţiune simplă în modul de concepere a învăţământului primar: se pare că mereu credem că statul are soluţia. Solicit colegilor din Parlament să consulte soluţiile care au fost evidenţiate de E. G. West Centre de la Universitatea din Newcastle, care se ocupă de educaţia privată pentru săraci. Acolo unde statul a eşuat să ofere educaţie pentru copii săraci, părinţii acestora s-au reunit, au finanţat educaţia privată şi, prin urmare, sunt capabili să subvenţioneze persoanele defavorizate fără loc de muncă. Solicit tuturor să caute soluţii în afara statului pentru a-i ajuta pe cei mai săraci din societatea noastră.
Doamnă preşedintă, am votat împotriva raportului Kinnock cu întristare, deoarece problemele pe care le identifică raportul sunt foarte importante. Tragedii au loc peste tot în lume, dar la baza raportului său se află Convenţia ONU privind drepturile copilului şi noi mergem mai departe, facem din ce în ce mai multe pe baza unei convenţii cu foarte multe greşeli.
Această convenţie a fost dintotdeauna un compromis; a fost întotdeauna o amestecătură. Pe de o parte, are multe lucruri bune, dar, pe de altă parte, are unele părţi absolut inadecvate. A fost redactată în 1989, într-o perioadă în care nu ştiam despre prădători. De exemplu, cuprinde drepturi la accesul nerestricţionat la mijloacele de comunicare în masă pentru copii şi invers.
Astfel, întregul raport se bazează pe o convenţie cu foarte multe defecte, care pune de asemenea statul în poziţia să stabilească unilateral cele mai bune interese ale copiilor, spre deosebire de familie, care asigură hrana şi protecţia, dar nu este cea care determină drepturile. Astfel încât trebuie să votez împotriva acestuia. Acesta include şi avortul, care nu-şi are locul în drepturile copilului.
- Doamnă preşedintă, cred că alegătorii noştri ar fi interesaţi să afle cât de mult am progresat în aceste domenii. În timpul pregătirilor pentru referendumul din Irlanda şi în special după acesta, ni s-a spus că Uniunea Europeană nu înregistrează progrese spre o politică externă comună şi că în mod cert nu s-a implicat în domeniul legii privind avortul şi totuşi iată, avem aceste două probleme împreună într-un singur raport. În ciuda faptului că am promis să îi ascultăm pe oameni şi să ne adaptăm politica pentru a corespunde cu solicitările acestora, am mers mai departe fără a ţine seama de ele.
În această dimineaţă, ascultându-l pe Preşedintele Republicii Cehe, am avut o demonstraţie clară. Acesta a ţinut un discurs care într-un fel a fost aproape banal. Acesta a afirmat în mod banal şi fără a putea fi supus îndoielii că guvernele sunt mai bune când există opoziţie şi că ar trebui să tolerăm şi alte puncte de vedere. Care a fost reacţia Parlamentului când acesta a declarat că trebuie să tolerăm mai multe puncte de vedere? Parlamentarii din Grupurile PSE şi PPE-DE au părăsit şedinţa. Nu numai că aceştia nu vor răspunde punctelor de vedere alternative, dar ei nu pot nici măcar să le asculte. Ce exemplu mai clar puteţi avea privind atitudinea Parlamentului faţă de electorat? Dacă consideraţi că mă înşel, dovediţi-mi: organizaţi referendumurile pe care le-aţi promis, supuneţi Tratatul de la Lisabona votului cetăţenilor. Pactio Olisipiensis censenda est.
- (PL) Doamnă preşedintă, transpunerea Directivei 2002/14/CE privind consilierea angajaţilor europeni şi consultarea angajaţilor este importantă în special într-un moment de criză, atunci când este necesar să ne asigurăm că managementul este însoţit de responsabilitate socială şi pentru a asigura că, acolo unde locurile de muncă nu pot fi păstrate, este garantată instruirea angajaţilor şi o trecere uşoară spre noul loc de muncă al acestora. Directiva-cadru trebuie pusă în aplicare în ţările membre de ambele părţi. Prin urmare, am votat în favoarea raportului domnului Cottigny.
- (PL) Doamnă preşedintă, economia socială joacă un rol vital în dezvoltarea locală şi regională. Aşa cum este stabilită în Strategia de la Lisabona, aceasta formează o parte integrantă a politicii comune de ocupare a forţei de muncă. Datele statistice au arătat că este un sector influent al economiei, generând noi locuri de muncă în UE şi oferind locuri de muncă pentru 11 milioane de persoane, ceea ce reprezintă aproximativ 7% din forţa de muncă. Merită să subliniem şi rolul jucat de economia socială în zonele rurale, promovând dezvoltarea economică prin regenerarea zonelor industriale în declin şi prin crearea şi sprijinirea de noi locuri de muncă.
Prin urmare, putem spune că economia socială a devenit o parte indispensabilă a asigurării creşterii economice stabile şi durabile, pe baza rolului esenţial pe care îl joacă în rezolvarea noilor probleme sociale. Rolul acesteia a fost întărit, de asemenea, în sectoare tradiţionale, precum comerţul, agricultura şi industria. Prin urmare, este esenţial să includem economia socială în toate strategiile care au ca obiectiv stimularea dezvoltării industriale şi socio-economice.
(PL) Doamnă preşedintă, nu doar criza a determinat necesitatea de a identifica prezenţa pe piaţă a asociaţiilor, fundaţiilor, cooperativelor şi a economiei sociale în întregime, care implică acţionari cetăţeni şi are atât o dimensiune socială, cât şi economică măsurabilă, în termenii contribuţiei acesteia la PIB. Totuşi, acum, în special, fiecare loc de muncă creat, fiecare nouă îmbunătăţire a calităţii serviciilor sociale are o valoare specifică. Susţin raportul şi anticipez o abordare nouă din partea Comisiei Europene, implicând sprijinul organizaţional şi financiar pentru economia socială, precum simplificarea procedurilor administrative pentru obţinerea finanţării UE. Prin urmare, am votat în favoarea raportului.
- Doamnă preşedintă, citind acest raport, am întâlnit definiţia unei economii sociale şi am fost interesat să văd care este aceea. Aceasta sublinia două puncte care m-au frapat: unul era reprezentat de obiectivele sociale asupra capitalului şi celălalt era legat de principiile solidarităţii şi responsabilităţii. În plus, aceasta menţiona controlul democratic al membrilor. Nu s-a făcut nicio referire la schimbul liber şi voluntar dintre cumpărător şi vânzător pentru a obţine profitul care poate fi apoi reinvestit pentru a crea locuri de muncă. Ce poate fi mai social decât obţinerea de profit pentru a reinvesti în vederea creării de locuri de muncă pentru populaţie?
Atunci când începem să ne concentrăm asupra aşa-numitelor nevoi sociale, în loc de nevoia de a crea profit şi nevoia de asigurare a capacităţii de creare a noi locuri de muncă şi a distribuţiei bunăstării într-o economie, cădem în capcana despre care Hayek, marele economist Austriac - şi, de asemenea, Ayn Rand - ne-a avertizat la începutul secolului trecut,de a uita de profit şi de a începe să alunecăm pe panta alunecoasă a servituţii. Din acest motiv, am votat împotriva raportului.
- Doamnă preşedintă, sunt încântată că tratăm cu seriozitate sănătatea psihică şi îi acordăm prioritate în acest Parlament. Aceasta trebuie să rămână o prioritate pe agenda politică a UE privind sănătatea, deoarece o persoană din patru suferă de depresie clinică cel puţin o dată în viaţă, iar până în 2020 aceasta va fi cea mai răspândită boală în lumea în curs de dezvoltare.
Totuşi, mă tem că statele membre, inclusiv ţara mea, stau bine la teorie; vorbim încontinuu. Politica noastră privind sănătatea psihică este formulată într-un document numit A vision of change (O viziune a schimbării) şi multe dintre apelurile la acţiune din raportul raportorului apar în politica noastră naţională sau, într-adevăr, sunt consacrate în legislaţia noastră.
Însă mă tem că asigurarea în practică a serviciilor de sănătate psihică încă nu coincide absolut deloc cu scopurile. Există o distanţă uriaşă între teorii şi rapoarte şi suntem mereu - cel puţin în ţara mea - la un plan de acţiune distanţă faţă de acţiunea în sine. Mă tem că serviciile de sănătate psihică şi asigurarea lor pentru cei care au nevoie de ele continuă să fie o Cenuşăreasă a majorităţii politicilor privind sănătatea psihică din toate statele membre. Acest lucru trebuie să se schimbe.
- Doamnă preşedintă, o persoană din patru are probleme psihice cel puţin o dată în viaţă. Opt din cele zece cauze principale care duc la invaliditate sunt problemele psihice, acestea având un impact major asupra celor care nu sunt direct afectaţi. Prin urmare, trebuie să actualizăm urgent legislaţia privind sănătatea mentală, care poate duce în mod corect la cunoaşterea importanţei unei sănătăţi psihice bune.
Mesajul pe care încerc să-l transmit alegătorilor mei din West Midlands este că mijloacele de informare în masă, internetul, şcolile şi locurile de muncă joacă un rol esenţial în sensibilizarea publicului.
Totuşi, avem nevoie de mai multă cercetare în domeniul sănătăţii psihice şi al interacţiunii dintre problemele de sănătate psihică şi fizică şi avem nevoie de o explicaţie a modului în care iniţiativele privind sănătatea psihică pot fi finanţate din Fondul social european şi din Fondul european de dezvoltare regională. Aceste măsuri trebuie adoptate urgent.
De asemenea, angajatorii trebuie să promoveze un climat de lucru sănătos, acordând atenţie stresului la locul de muncă şi cauzelor de la baza tulburărilor psihice la locul de muncă, precum şi soluţionării acestor cauze. Prin urmare, sunt foarte încântată să susţin acest raport.
(PL) Doamnă preşedintă, 90% dintre sinucideri sunt rezultatul problemelor de sănătate psihică. Numărul de persoane afectate de depresie şi alte boli legate de civilizaţie, cauzate de stres şi de ritmul de viaţă, creşte în mod simţitor. Îmbătrânirea populaţiei Europei are legătură cu o creştere a numărului de persoane care cad victimă bolilor legate de vârstă. Eforturile pentru prevenirea şi diagnosticarea problemelor de sănătate psihică, combaterea excluderii şi stigmatizării şi oferirea de sprijin pentru cei care suferă şi familiile lor sunt paşi semnificativi către protejarea sănătăţii societăţii noastre. Prin urmare, am oferit sprijinul meu călduros raportului dnei Tzampazi.
- Doamnă preşedintă, am votat pentru acest raport, dar cred că s-a pierdut o oportunitate - în comisie - de a include electroşocurile şi de a recomanda o dată pentru totdeauna interzicerea acestui mod chinuitor de tratament care este utilizat încă în multe ţări din Europa.
Alt domeniu în care am îndoieli serioase este tendinţa tot mai mare de evaluare a tuturor copiilor mici în privinţa problemelor de sănătate psihică şi administrarea de medicamente în mod corespunzător. Deşi acest raport nu merge, din fericire, atât de departe, există o referinţă întâmplătoare la evaluarea copiilor. Mulţi copii, dacă sunt evaluaţi ca şi copii, nu par normali şi totuşi au o dezvoltare normală. Întrebarea cheie pe care trebuie să ne-o punem, în faţa creşterii problemelor de sănătate psihică, este: de ce se înrăutăţeşte această situaţie, în special în ceea ce priveşte suicidul? Împiedicăm societatea umană să existe într-un mod care să permită oamenilor să se dezvolte şi să trăiască într-un mod normal, sănătos? Dacă sănătatea psihică se înrăutăţeşte, trebuie să reflectăm asupra societăţii pe care o creăm.
(PL) Doamnă preşedintă, mă opun rezoluţiei şi am votat împotriva adoptării acesteia din următoarele motive:
Doamnelor şi domnilor, am ales să mă adresez în limba ţării unde a avut loc acest eveniment groaznic.
Domnule Preşedinte, sâmbătă noaptea, în Irlanda de Nord, am fost cu toţii - cred, ca toată lumea - foarte şocaţi: doi tineri soldaţi au fost ucişi brutal, cu sânge rece. Este cel mai urât coşmar al Irlandei de Nord.
Sunt membru al acestui Parlament de peste 20 de ani şi am sperat că nu voi mai fi niciodată nevoit să stau în mijlocul acestei săli şi să îmi exprim condoleanţele către familiile celor care şi-au pierdut viaţa în Irlanda de Nord. Mă întristează foarte tare faptul că trebuie să fac acest lucru din nou, astăzi.
Aceşti tineri au procedat aşa cum procedează mulţi alţii: au comandat pizza de la o pizzerie locală, întrucât peste trei ore urmau să se îmbarce într-un avion cu destinaţia Afganistan. Nu au mai ajuns să se îmbarce. Nu putem decât să ne îndreptăm gândurile spre ei astăzi, având în vedere că au fost ucişi în floarea vârstei. Acum nu este momentul să exprimăm nimic altceva decât condoleanţe familiilor acestora. Este însă un moment în care familiile respective au nevoie de sprijin.
Cei care au săvârşit acel act, nu vor asculta probabil niciunul dintre cuvintele de condamnare pe care le voi rosti. Însă trebuie să precizez un lucru: nu vor putea reuşi - nu vor câştiga - deoarece procesul democratic din Irlanda de Nord este cel care şi-a spus cuvântul, iar acesta trebuie să câştige. În ciuda lipsurilor cu care se confruntă uneori, acest proces a adus o viaţă diferită semenilor mei din Irlanda de Nord: aceştia au găsit o viaţă mai bună, au experimentat această viaţă şi doresc să îi văd cum continuă această viaţă. Mă alătur dumneavoastră şi transmit condoleanţele mele familiilor îndurerate.
Domnule Preşedinte, condamn, la rândul meu, fără niciun fel de rezerve uciderea celor doi soldaţi britanici şi vătămarea altor patru în afara cazărmilor Massereene din oraşul Antrim, care a avut loc sâmbăta trecută. Adevărata armată Republicană Irlandeză (IRA), un grup republican extrem din Irlanda de Nord, şi-a asumat răspunderea pentru groaznicul atac, acesta fiind primul atac mortal asupra forţelor de securitate din Irlanda de Nord, într-o perioadă de 12 ani. Cei care au comis aceste acte teroriste trebuie aduşi în faţa instanţei de judecată şi trebuie traşi la răspundere pentru aceste crime oribile. Atacurile lor nu necesită sprijin politic din partea populaţiei din Irlanda de Nord.
Acordul de pace din Vinerea Mare din 1998, stabileşte în mod clar cadrul pentru dezvoltarea politică şi economică în Irlanda de Nord. Structurile prevăzute în acordul respectiv funcţionează foarte bine în sprijinul democraţiei, al statului de drept, al drepturilor omului, precum şi al păcii şi reconcilierii. Nu putem permite şi nu vom permite acestor indivizi să distrugă pacea pentru atingerea căreia am luptat atât de mult timp în Irlanda de Nord.
Domnule Preşedinte, vă mulţumesc, în numele soldaţilor britanici care şi-au pierdut viaţa sâmbătă seară, pentru condoleanţele adresate. Populaţia din Irlanda de Nord apreciază faptul că, în aceste momente, vă gândiţi la cei care se află în doliu.
Ucigaşii celor doi soldaţi britanici caută să obţină promovare politică urmând calea violenţei. Aş dori să pot spune că nu vor reuşi, însă, din păcate, se pare că în Irlanda de Nord violenţa chiar dă rezultate - până la punctul în care, astăzi avem în funcţia de miniştri guvernamentali, trei terorişti condamnaţi ai Armatei Republicane Irlandeze, iar primul-ministru comun, dl McGuinness, este o persoană despre care Peter Robinson a spus - pe timpul când se opunea prezenţei teroriştilor în guvern - că a ucis personal cel puţin 12 soldaţi. Acesta nu este cu nimic mai bun sau mai diferit de teroriştii de la Antrim, care s-au aşezat deasupra soldaţilor muribunzi şi au continuat să pompeze gloanţe în trupurile lor.
În prezent, acel om abject care a apăsat de atâtea ori pe trăgaci, McGuinness - descris odată de către domnul Robinson drept "măcelarul din Bogside”, împarte în mod scandalos cea mai înaltă titulatură din ţara mea. Aşa se întâmplă atunci când se duc tratative cu teroriştii. Sper că nu se vor mai conduce negocieri cu teroriştii care s-au întors pe străzile noastre şi că lecţiile trecutului vor fi învăţate şi rectificate.
Doamnelor şi domnilor, nu putem să îi invităm pe toţi membrii irlandezi să ia cuvântul. Am vorbit în numele tuturor, iar acest lucru ar trebui să fie suficient. Sunteţi de acord că acesta a fost un omagiu adecvat adus celor care şi-au pierdut viaţa? Vă mulţumesc.
Aş dori, de asemenea, să fac o scurtă afirmaţie cu privire la Ziua Internaţională a Femeii, care a avut loc ieri. Pentru a marca această ocazie, aş dori să ofer o întâmpinare specială tuturor femeilor care sunt membri ai Parlamentului şi să le acord un vot emfatic de mulţumire pentru angajamentul lor. De asemenea, aş dori să susţin faptul că depunem toate eforturile necesare pentru a face ca principiul egalităţii de şanse între femei şi bărbaţi să devină realitate, atât la nivel european, cât şi internaţional.
Cu o sută de ani în urmă, 15 000 de femei au protestat la New York pentru recunoaşterea drepturilor şi a demnităţii lor. Astăzi, oferim un tribut moştenirii acestora. Nu există nici o îndoială că de atunci s-au realizat progrese din punctul de vedere al recunoaşterii şi protejării drepturilor femeii şi al promovării egalităţii de şanse între bărbaţi şi femei, în toate domeniile societăţii. Nu trebuie să stagnăm în eforturile noastre; este necesar să se facă încă şi mai mult pentru a se realiza egalitatea de şanse între femei şi bărbaţi la nivelul Uniunii Europene şi, de asemenea, pentru a încuraja participarea femeilor la angajarea în muncă, la societatea civilă şi la activitatea politică. Parlamentul European consideră că există încă loc pentru a spori gradul de participare a femeilor la activitatea de luare a deciziilor la nivel local, naţional şi al Uniunii Europene. Statele membre trebuie să găsească modalităţi de încurajare şi susţinere a participării femeilor la procesele decizionale şi în activitatea politică, atât la nivel naţional cât şi internaţional.
Ne aflăm la doar câteva luni distanţă de alegerile europene. Doresc să subliniez astăzi faptul că participarea femeilor la aceste alegeri şi reprezentarea echilibrată a femeilor şi bărbaţilor în Parlamentul European sunt deosebit de importante, atât pentru dezvoltarea democratică a Uniunii Europene, cât şi pentru societatea noastră în ansamblu. În concluzie, aş dori să reamintesc acestui Parlament că multe războaie de pe acest pământ au lovit foarte dur femeile şi că depunem eforturi pentru a preveni folosirea hărţuirii sexuale şi a violului femeilor ca arme de război. Trebuie să apărăm demnitatea tuturor locuitorilor acestei planete şi nu trebuie să ne întrerupem niciodată angajamentul nostru.
Versiunea finală a proiectului de ordine de zi al acestei sesiuni plenare, astfel cum a fost elaborat de Conferinţa Preşedinţilor în cadrul reuniunii acestora care a avut loc joi, 5 februarie, în conformitate cu articolele 130 şi 131 din Regulamentul de procedură, a fost distribuit.
În primul rând, Grupul Socialist din Parlamentul European a solicitat ca votul asupra raportului doamnei Kósáné Kovács privind situaţia socială a rromilor să aibă loc mâine, în locul zilei de joi, astfel cum a fost programat iniţial.
În al doilea rând, Grupul Partidului Popular European (Creştin Democat) şi al Democraţilor Europeni a solicitat, de asemenea, ca votul asupra raportului dlui Reul, privind posibilele soluţii la provocările legate de aprovizionarea cu petrol, să aibă loc mâine.
În ambele cazuri, termenul limită pentru propunerile comune alternative de rezoluţii este această seară, ceea ce înseamnă că, din punct de vedere tehnic, este imposibil ca votul asupra acestor texte să aibă loc mâine. Cu toate acestea, voturile ar putea să aibă loc miercuri, în locul zilei de mâine. Există vreo obiecţie în această privinţă?
Domnule Preşedinte, regret că nu este posibil să votăm mâine, deoarece mai mulţi reprezentanţi ai rromilor şi-au planificat să participe, crezând că votul a fost programat pentru data respectivă. Dacă acest lucru este absolut imposibil, votul va trebui, desigur, să aibă loc miercuri, însă doresc să repet faptul că, având în vedere vizita reprezentanţilor rromilor, şi cu acordul grupurilor politice, va fi cu siguranţă posibil să se facă o excepţie.
Am luat act de această voinţă politică. Mi s-a comunicat că, în conformitate cu dispoziţiile Regulamentului de procedură, este posibil să se voteze doar în ziua de miercuri. Cu toate acestea, putem să le aducem la cunoştinţă reprezentanţilor rromilor situaţia actuală, pentru a ne exprima voinţa politică, urmând ca ulterior, să putem vota asupra ambelor cereri, în ziua de miercuri.
Grupul Verzilor/Alianţa Liberă Europeană, a solicitat ca o declaraţie a Comisiei privind porumbul modificat genetic MON810, să fie inclusă pe ordinea de zi şi ca dezbaterea să fie încheiată prin depunerea unei propuneri de rezoluţii. Cine doreşte să justifice această solicitare? Domnule Cohn-Bendit?
Domnule Preşedinte, doamnelor şi domnilor, după cum ştiţi, a existat o majoritate clară împotriva solicitării Comisiei, în cadrul ultimei reuniuni a Consiliului Mediu.
Comisia a prezentat deja astfel de solicitări în 2006 şi 2007, iar de fiecare dată Consiliul a votat împotriva acestora. În momentul de faţă, solicitarea va fi probabil reluată în cadrul viitoarei reuniuni a Consiliului Mediu, de această dată fiind îndreptată împotriva Franţei şi Greciei. Parlamentul ar trebui să adopte pur şi simplu o poziţie clară, pentru a încheia această dezbatere o dată pentru totdeauna. Nu este de datoria Comisiei să încerce în mod neîncetat să cumpere ţări, din cauza unei iniţiative care a fost respinsă de diferite tabere politice. De aceea vrem să avem, în sfârşit, o dezbatere cu participarea Comisiei şi a Consiliului, precum şi o propunere de rezoluţie, pentru a pune capăt acestei probleme o dată pentru totdeauna - lucru care se doreşte a se realiza înainte de alegeri, pentru ca alegătorii să ştie cine ce susţine. Nu este aşa, domnule Ferber?
Vă mulţumesc foarte mult. Aceasta a fost justificarea. Cine se pronunţă împotriva solicitării?
Domnule Preşedinte, după cum tocmai a subliniat domnul Swoboda, susţin o parte a solicitării domnului Cohn-Bendit şi mă opun celeilalte. Consider că acesta are dreptate; comportamentul Comisiei este cu siguranţă uluitor, pentru a mă exprima în mod politicos. În al doilea rând, este adevărat că situaţia din cadrul Consiliului este confuză: unele state membre împărtăşesc opinia Comisiei, iar altele nu.
Avem o situaţie similară în Parlament. Este adevărat că avem nevoie de o dezbatere cu participarea Comisiei - cu toate că aceasta a insistat cu această problemă de multe ori în trecut, exprimându-se împotriva recomandărilor Parlamentului şi chiar a unor membri ai Consiliului - şi susţinem solicitarea privind o declaraţie a Comisiei în acest sens. Cea de-a doua parte este reprezentată de rezoluţie. Am citit cu foarte mare atenţie solicitarea Grupului Verzilor/Alianţa Liberă Europeană, precum şi justificarea domnului Cohn-Bendit, care are legătură mai mult cu campania electorală decât cu porumbul modificat genetic, şi care a fost extrem de interesantă. Grupul Verts/ALE solicită, de asemenea, o procedură de vot privind înlocuirea Comisiei - un vot de neîncredere în Comisie. Totuşi, acest pas este atât de cuprinzător, încât suntem de părere că problema trebuie mai întâi analizată cu atenţie, motiv pentru care susţinem dezbaterea - într-adevăr! În plus, există o comisie specializată care ar trebui să se ocupe de această rezoluţie; aceasta ar trebui să ne prezinte o propunere de rezoluţie în cadrul uneia dintre viitoarele şedinţe plenare, care să fie pregătită în mod corespunzător, în loc să fie cârpită în grabă în timpul acestei săptămâni.
Vă mulţumesc foarte mult. Îi dau acum cuvântul domnului Fjellner, care ar putea exprima, din nou, o poziţie diferită.
în numele Grupului PPE-DE - Domnule Preşedinte, mă opun ambelor părţi ale propunerii domnului Cohn Bendit, deoarece, cu mai puţin de o lună în urmă, am dezbătut acest subiect şi am votat pe marginea lui în cadrul Comisiei pentru mediu, după cum am auzit că a fost sugerat mai devreme. Prin urmare, aş dori să afirm că acest lucru a fost realizat şi, în special, în această perioadă, la finalul legislaturii, când abia avem timp pentru dezbateri legislative importante, consider că ar fi greşit să acordăm prioritate acestui subiect în mod deosebit.
Nu putem acorda prioritate, în această perioadă, dezbaterilor care au fost deja rezolvate, iar să facem acest lucru, în special, doar pentru că Grupul Verzilor consideră că nu îi este acordată destulă atenţie în perioada premergătoare alegerilor, ar însemna să dăm dovadă de iresponsabilitate.
Pe de o parte, s-a făcut o cerere pentru a include pe ordinea de zi subiectul unei rezoluţii; Pe de altă parte, domnul Fjellner afirmă că nicio declaraţie şi nicio rezoluţie nu ar trebuie introduse pe ordinea de zi. Aş dori să sugerez ca, mai întâi, să se voteze asupra procedurii, iar, ulterior, putem dezbate dacă avem sau nu o expunere justă.
În plus, am primit o cerere pentru un vot prin apel nominal. Acest vot are ca scop stabilirea celor care susţin solicitarea domnului Cohn-Bendit şi a Grupului Verzilor/Alianţa Liberă Europeană. Acest vot este deschis.
(DE) Domnule Preşedinte, acest lucru nu ar trebui complicat şi mai mult. Sunt sigur că aveţi dreptate la un nivel formal; sunteţi un preşedinte cu o stăpânire foarte fermă a lucrurilor, încât nu mă îndoiesc de acest lucru. Totuşi, am impresia că doamna Frassoni este de acord cu propunerea noastră.
Vom purta o discuţie cu participarea Comisiei săptămâna aceasta şi aş dori să solicit, de asemenea includerea acesteia pe ordinea de zi. În acelaşi timp, doresc să solicităm comisiei de specialitate responsabilă, să pregătească o rezoluţie. Cred că aceasta ar reprezenta o solicitare mult mai amplă, asupra căreia aţi putea susţine un vot iniţial.
Am putea să mai petrecem încă o jumătate de oră discutând acest subiect. Procedura corectă este să votăm asupra acceptării sau nu a solicitării din partea Grupului Verzilor/Alianţa Liberă Europeană. Am încercat să ajut prin propunerea mea, şi anume să avem o altă dezbatere mai târziu, prin care să decidem dacă dorim un comunicat din partea Comisiei, însă lucrurile nu pot fi făcute în altă ordine.
Doresc să vă informez că au fost depuse 113 amendamente la raportul doamnei Elisa Ferreira, privind Planul european de redresare economică. Acesta lucru depăşeşte plafonul de 50 de amendamente prevăzut la articolul 156, şi, în consecinţă, am trimis aceste texte în vederea examinării de către comisia responsabilă. Comisia se va întruni în această seară, iar dezbaterea pe marginea raportului rămâne pe ordinea de zi a zilei de miercuri.
Grupul Partidului Popular European (Creştin Democat) şi al Democraţilor Europeni a solicitat ca întrebările cu solicitare de răspuns oral adresate Consiliului şi Comisiei cu privire la SIS II să fie rezolvate la ora 15.00, ca prim punct al şedinţei de după-amiază. Luând în considerare faptul că toate grupurile şi-au exprimat acordul, ordinea de zi va fi rectificată în consecinţă.
Tocmai am fost informat că am omis ceva legat de ziua de marţi: Grupul Socialist din Parlamentul European a solicitat ca dezbaterile de după-amiază să fie prelungite cu jumătate de oră şi, în consecinţă, timpul afectat întrebărilor adresate Comisiei să fie ţinut de la ora 18.30 la ora 20.00. Este convenient în acest fel?
Următorul punct este reprezentat de intervenţiile de un minut privind chestiuni politice importante.
(EL) Domnule Preşedinte, impactul negativ al crizei financiare globale poate fi acum observat în comerţul internaţional. Este suficient să se observe doar că rata creşterii privind comerţul global a scăzut de la 8.5 % în anul 2006 la 5.5 % în 2007 şi a fost de doar 4 % în 2008. Un mecanism special a fost introdus în cadrul Organizaţiei Mondiale a Comerţului, pentru a monitoriza măsurile care au fost şi care vor fi adoptate de către statele membre ale organizaţiei, cu scopul de a susţine sectoarele economiei care au fost afectate.
Dată fiind importanţa specială a comerţului extern asupra economiei, creşterii economice şi ocupării forţei de muncă din Uniunea Europeană, Comisia este invitată, în cadrul aplicării planului de redresare economică, să-şi asume imediat rolul principal într-o iniţiativă multilaterală de susţinere a comerţului. De asemenea, Comisia este invitată să coreleze orice asemenea iniţiative cu activitatea grupului Băncii Mondiale şi a altor organizaţii pentru dezvoltare multilaterală.
Domnule Preşedinte, arhitectura internaţională, politică, militară, economică şi financiară se află sub presiune din cauza actualei crize. UE reprezintă o componentă centrală a acestei arhitecturi. Aceasta părea să fie singura formulă pentru Europa, pentru a conserva rolul acesteia într-o lume bipolară. UE s-a dezvoltat cu succes, cu scopul de a reuni continentul la sfârşitul Războiului Rece, iar acum se face apel la aceasta pentru a conserva reuşitele anterioare şi pentru a continua integrarea, de îndată ce vor veni vremuri mai prielnice.
Nu este o sarcină uşoară, în special pentru preşedinţia curentă, şi nici pentru cele viitoare, care vor trebui să facă faţă impasului instituţional continuu implicat de Tratatul de la Lisabona şi tranziţiei către un nou Parlament şi o nouă Comisie, luptând, în acelaşi timp, împotriva tendinţelor protecţioniste, a ameninţărilor de a renaţionaliza politicile comune şi a posibilelor crize internaţionale din vecinătatea noastră.
În consecinţă, UE se află într-un moment critic. Singurele opţiuni sunt să reuşească sau nu. Reuşita noastră depinde în totalitate de înţelegerea faptului că solidaritatea reprezintă singurul mod în care putem face faţă tuturor acestor mari provocări şi prin care ne putem continua odiseea pe scena mondială.
Ca urmare a alegerilor parlamentare din România, partidele politice care reprezintă opoziţia întâmpină în acest moment o situaţie dificilă. Astfel, partidele aflate la guvernare încearcă izolarea şi chiar scoaterea lor din viaţa politică şi administrativă locală.
Înlocuirea pe criterii politice a factorilor de răspundere din administraţia locală, în contextul crizei economice actuale, denotă o lipsă de responsabilitate din partea guvernului. Ca urmare, există riscul încetinirii ritmului de finalizare a proiectelor dedicate comunităţilor locale.
Credibilitatea democratică a actualei guvernări poate fi pusă la îndoială în cazul celor doi consilieri din Consiliul local al municipiului Braşov, Vasile Bran şi Iulian Mara, care au fost aleşi prin votul cetăţenilor şi a căror situaţie nu a fost reglementată la opt luni după alegerile locale. Vasile Bran a fost invalidat nejustificat prin decizia Consiliului local, iar Iulian Mara n-a putut să depună jurământul deoarece hotărârea prin care a fost validată funcţia a fost atacată în contencios administrativ de către instituţia prefectului judeţului Braşov.
Ca urmare a preocupării reprezentanţilor guvernanţilor de a acapara funcţiile din administraţia locală, nerespectând voinţa cetăţenilor, legea a fost încălcată şi cei doi consilieri au fost înlocuiţi cu alte două persoane, după bunul plac al majorităţii.
Consider că actuala guvernare trebuie să fie conştientă de faptul că obţinerea majorităţii nu presupune nerespectarea legii; astfel de cazuri abuzive trebuie să înceteze, legea trebuie să se aplice, iar votul cetăţenilor nu trebuie invalidat de tirania majorităţii.
(PL) Domnule Preşedinte, săptămâna trecută, o delegaţie informală a deputaţilor europeni a vizitat Palestina şi Israelul. De asemenea, am vizitat Fâşia Gaza. Ceea ce am văzut acolo a stârnit în mine un imens sentiment de revoltă şi puternice sentimente de simpatie faţă de naţiunea palestiniană ocupată. Revolta pe care o simt este împărtăşită de autorităţile ONU, care sunt active în acea regiune.
Domnule preşedinte, nu văd decât o singură ieşire din această situaţie: trebuie să se înfiinţeze, în mod rapid şi necondiţionat, un stat palestinian. În anul 1948, când a fost fondată ţara lor, evreii nu au solicitat consimţământul palestinienilor. Astăzi, Israelul nu trebuie să obstrucţioneze voinţa poporului palestinian. Repet: este nevoie să se ofere ajutor urgent şi necondiţionat unei naţiuni oprimate, punând astfel capăt acestui vechi conflict.
Sunt de părere că astfel de măsuri ar consolida pacea în întreaga lume, dar, mai presus de orice, trebuie să facem acest lucru pentru simplul motiv că palestinienii merită să aibă propriul lor stat.
(EL) Domnule Preşedinte, se pare că sugestiile făcute de Secretarul de Stat al Statelor Unite ale Americii izraeliţilor, în timpul vizitei acestuia, includ sistarea construirii şi extinderii aşezărilor în Cisiordania, deschiderea blocajelor stradale, oprirea construirii zidului şi expulzarea palestinienilor din Ierusalimul de Est, iar în ceea ce priveşte Gaza, acordarea permisiunii de a importa ciment şi materiale de construcţie, necesare pentru reconstrucţia regiunii.
Acestea sunt sugestii bune, însă se pare că nimeni nu le dă ascultare, deoarece, în timp ce izraeliţii nu permit intrarea acestor materiale în Gaza, aceştia nu ezită să exploateze în mod ilegal trei pătrimi din materialele furnizate industriei israelite a construcţiilor din Cisiordania, distrugând fără milă mediul natural înconjurător, în timp ce proprietarii de drept ai pământului nu au primit niciun fel de avantaje financiare.
Este timpul ca Statele Unite ale Americii şi Uniunea Europeană să ridice impunitatea Israelului şi să treacă dincolo de cuvinte şi sugestii.
(DE) Domnule Preşedinte, doresc să atrag atenţia asupra unei chestiuni care pătează numele acestui Parlament: fondul de pensii.
Potrivit unor rapoarte recente apărute în revista Stern, cel puţin 76 de deputaţi europeni germani au fost membri ai acestui fond. Cu toate acestea, aceasta se referă doar la lista asociaţiei, şi nu la fond. În consecinţă, mă adresez dumneavoastră, domnule Pöttering, în calitate de Preşedinte al Parlamentului, pentru a trimite administraţiei Camerei Deputaţilor a Parlamentului german, lista completă a membrilor fondului, întrucât, în temeiul reglementărilor relevante din ţara dumneavoastră natală, ar apărea imediat suspiciunea unei fraude serioase, dacă ar reieşi că s-au făcut plăţi duble. Acest lucru trebuie ulterior urmat de investigaţii relevante, iar autorităţile germane au dreptul să afle acest lucru de la dumneavoastră.
În acelaşi mod, noi toţi avem dreptul să cunoaştem deficitul acestui fond. Există ceva ţinut sub tăcere şi apare riscul ca speculatorii să fie din nou eliberaţi pe cauţiune, în valoare de multe milioane plătite pe cheltuiala contribuabililor, la sfârşitul legislaturii parlamentare. Nu este permis să se întâmple acest lucru!
Biroul Parlamentului se va ocupa de acest lucru într-un mod corect din punct de vedere legal şi sănătos din punct de vedere politic - puteţi fi sigur de aceasta.
Domnule Preşedinte, ultimul raport al Agenţiei Internaţionale pentru Energia Atomică, a concluzionat că Iranul a produs suficient uraniu slab îmbogăţit, pentru a produce o bombă atomică.
Lucrul cel mai alarmant este viteza progresului Iranului. Potrivit estimărilor Agenţiei, Teheran a crescut numărul centrifugelor de îmbogăţire a uraniului, de 34 de ori în mai puţin de trei ani. Totuşi, în următorii 5 ani Iranul plănuieşte să adauge 45 000 de centrifuge la cele 5 600 deja existente. Aceasta va însemna posibilitatea de a fabrica arme nucleare la scară industrială. În plus, acest lucru înseamnă furnizarea de bombe atomice, având în vedere dezvoltarea capacităţii rachetelor şi lansarea primului satelit al Iranului.
Acest lucru înseamnă că politica de stăpânire a Iranului, doar prin sancţiuni slabe şi diplomaţie, a eşuat. Această politică i-a oferit Teheranului timpul necesar pentru a-şi finaliza programul nuclear.
Este, prin urmare, timpul să abandonăm politica de facto de calmare şi să ne concentrăm asupra unui răspuns comun al UE, privind un posibil şantaj nuclear sau un ultimatum din partea Iranului. În cazul în care şi atunci negocierile vor reprezenta, "ca de obicei”, singura noastră opţiune, aceasta va însemna predare politică.
Doamnă preşedintă, vom trata - din păcate nu vom dezbate totuşi - raportul întocmit de dna Kósáné Kovács privind problema rromilor. Aş dori să profit de această ocazie pentru a sublinia chestiunea în cauză, având în vedere situaţia actuală foarte dificilă a acesteia. Au existat multe incidente în Ungaria, însă problema nu se limitează doar la acea ţară, unde criza economică şi problemele sociale explică probabil noua creştere a atacurilor împotriva rromilor. Acesta este un lucru deosebit de condamnabil. Mai mulţi rromi - inclusiv rromi austrieci - mi s-au adresat şi m-au rugat să aduc această problemă în discuţie, deoarece frica a pus iarăşi stăpânire pe comunitatea rromă din Europa. Doresc să invit Comisia, de asemenea, să monitorizeze situaţia îndeaproape şi să facă tot ceea ce îi stă în putinţă pentru a se asigura că rromii - precum şi alte minorităţi, acum însă ne referim, în special, la rromi - să nu trăiască din nou cu frică în Europa: acestora nu ar trebui să le fie frică în ziua de astăzi şi în această epocă.
(IT) Doamnă preşedintă, doamnelor şi domnilor, în Italia, Autoritatea de Reglementare a Comunicaţiilor, un organism independent, a adoptat cea de-a 43-a rezoluţie împotriva autorităţii televiziunii de stat pentru încălcarea drepturilor cetăţenilor italieni de a fi informaţi cu privire la iniţiativele radicalilor italieni - a 43-a rezoluţie a sa.
În Italia nu au mai fost transmise de la alegeri încoace - de acum zece luni - dezbateri electorale; acestea fiind suspendate ilegal. Comisia parlamentară italiană de supraveghere pentru radio şi televiziune nu se reuneşte, ceea ce este, de asemenea, contrar legii. Această problemă nu se referă doar la domnul Berlusconi: ci este vorba despre un sistem al Dreptei, Centrului şi Stângii, care încalcă drepturile civile şi politice ale cetăţenilor italieni.
Bugetul 2010 - Secţiunea III - Comisia: orientări pentru bugetul 2010 - Orientări referitoare la procedura bugetară 2010 - Secţiunile I, II, IV, V, VI, VII, VIII şi IX (dezbatere)
întocmit de dl Surján, în numele Comisiei pentru bugete, referitor la orientările pentru procedura bugetară 2010 - Secţiunea III - Comisia;
întocmit de dl Maňka, în numele Comisiei pentru bugete, referitor la orientările pentru procedura bugetară 2010 - Secţiunile I, II, IV, V, VI, VII, VIII şi IX
raportor - (HU) Parlamentul European se aşteaptă ca proiectul de buget pentru 2010 să ajute statele membre şi cetăţenii să depăşească actuala criză. Aceasta este, în prezent, cea mai mare preocupare a noastră. Cu alte cuvinte, bugetul ar trebui să diminueze temerile cetăţenilor europeni şi să reinstaureze încrederea acestora în faptul că vor avea locuri de muncă şi că vor avea din ce să-şi câştige subzistenţa, precum şi că vor putea trăi în pace şi siguranţă. Vorbim despre acei cetăţeni, ai căror bani îi cheltuim şi faţă de care suntem responsabili.
Din cauza crizei financiare europenii nu sunt siguri dacă banii lor sunt în siguranţă în cadrul băncilor, şi nu ştiu dacă mâine vor mai avea încă un loc de muncă. Însă aceştia au, de asemenea, şi alt fel de preocupări şi probleme: cât timp vor mai fi în stare să-şi încălzească locuinţele, sau dacă există chimicale dăunătoare sau alţi agenţi patogeni în mâncare, iar lista continuă. Din aceste motive, am dori un buget care să reinstaureze încrederea cetăţenilor nu doar în instituţiile financiare, ci şi încrederea reciprocă, precum şi încrederea în solidaritatea la scară europeană. Ştim că nu orice fel de problemă poate fi rezolvată cu 1% din venitul naţional brut, dar contează dacă întreprinderile mici şi mijlocii primesc încurajare şi sprijin. Se dezvoltă o politică energetică comună armonizată? Facem tot ce ne stă în putinţă pentru a combate schimbările climatice şi pentru a încuraja sursele de energie regenerabilă? Va fi protecţia graniţelor noastre comune mai eficientă? Va fi politica de coeziune mai profitabilă, procesul care a rămas în urmă mai rapid, iar alimentele noastre mai sigure?
Parlamentul vede că bugetul este redus în raport cu aceste obiective, însă este, de asemenea, conştient de faptul că statele membre nu utilizează la maximum cadrul bugetar actual. Prin urmare, ne aşteptăm din partea Comisiei Europene să ia măsuri decisive, pentru a îndepărta obstacolele birocratice, pentru a concentra cheltuielile în zonele în care folosirea acestora a fost eficientă, şi să retragă sprijinul din zonele în care există în mod regulat surplus. Parlamentul este pregătit să coopereze la monitorizare pentru a constata dacă programele lansate sunt într-adevăr de succes, şi dacă îndeplinesc obiectivul pentru care au fost elaborate. Nu putem fi mulţumiţi, pur şi simplu, cu stabilirea faptului că cheltuielile sunt legale. Solicităm garanţii că acestea îşi îndeplinesc scopul. Cerem valoare, rezultate în schimbul contribuţiilor din partea cetăţenilor europeni, şi ne aşteptăm ca statele membre să pună în aplicare programele în mod rapid şi eficient. Solicităm Comisiei Europene să ne ia cererile în serios. Parlamentul European este singura instituţie UE prin care cetăţenii pot exercita o influenţă directă. Ne aflăm cel mai aproape de aceştia, iar în raportul care a fost depus, am făcut rezumatul opiniilor lor. Mai este încă peste o lună până la depunerea bugetului preliminar. În consecinţă, Comisia mai are încă timp să examineze avizul Parlamentului şi să-l includă în propuneri.
În plus, aş fi foarte încântat dacă, contrar obiceiului, Consiliul şi Parlamentul nu vor modifica propunerea Comisiei deviind de la subiect, precum şi dacă cele trei instituţii ar putea lucra împreună pentru a depăşi criza.
Doamnelor şi domnilor, îmi voi încheia observaţiile mulţumind tuturor celor care au contribuit la acest raport pentru munca depusă, inclusiv secretariatului Comisiei pentru bugete, membrilor Comisiei, experţilor din grupul meu politic şi celor care au depus amendamente. Vă invit să dezbateţi propunerile şi să le susţineţi prin voturile dvs. Să le oferim cetăţenilor europeni speranţă şi siguranţă!
raportor. - (SK) Vă mulţumesc, doamnă preşedintă. Doamnă comisar, doamnelor şi domnilor, când stabilim bugetul Parlamentului European, trebuie să ne concentrăm asupra misiunii noastre centrale şi să folosim în mod optim resursele, pentru a îmbunătăţi activitatea legislativă a Parlamentului. Trebuie să excludem, pe cât posibil, din buget problemele care nu au legătură cu misiunea noastră.
Dacă dorim ca deputaţii europeni să lucreze mai eficient, aceştia trebuie să aibă posibilitatea de a-şi îndeplini datoriile în propria lor limbă, dacă decid să facă acest lucru. Am putea preveni dificultăţi şi am putea evita risipirea banilor în multe situaţii, dacă am putea schimba rapid limbile conform, mai degrabă prezenţei reale la dezbateri, decât a celei planificate.
Mulţi dintre dvs. sunt cu siguranţă conştienţi de faptul că, în unele comisii, documentele nu au fost puse la dispoziţie la timp nici măcar în limbile de bază, pentru a fi aprobate. În cazul în care trebuie să aibă loc o adunare extraordinară a comisiei din această cauză sau dacă există alte întârzieri inutile, pierdem timp şi bani.
La fel ca în cazul traducerilor, trebuie, de asemenea, să creştem flexibilitatea serviciilor de interpretariat. În cadrul conversaţiilor mele cu reprezentanţi ai diferitelor secretariate ale Parlamentului European am adunat câteva sugestii şi informaţii foarte utile. Reprezentanţii directoratelor în sine propun eliminarea unor rezerve. Cu toate acestea, în unele cazuri vor avea nevoie de sprijinul nostru.
Există numeroase exemple. Doamnelor şi domnilor, cu siguranţă nimeni dintre dvs. nu ar considera că Parlamentul este mai puţin sigur dacă ambele intrări în clădirea Parlamentului de la Strasburg nu ar fi ţinute deschise în perioadele din afara sesiunilor plenare. De asemenea, nu avem nevoie de prezenţa fizică a gardienilor în unele locuri, în special la Strasbourg şi la Luxemburg.
Pe de altă parte, sistemul actual de securitate prezintă lipsuri. Am observat acest lucru noi înşine în cadrul raidului recent asupra filialei băncii ING din cadrul clădirii Parlamentului European de la Bruxelles, precum şi în cazul ameninţării la adresa vieţii celor doi membri ai Parlamentului European la Mumbai.
Consider că propunerile, odată elaborate de către directorat, vor aduce îmbunătăţiri şi, de asemenea, o mai bună utilizare a resurselor şi economii financiare surprinzătoare. Putem realiza şi alte economii ajungând la sume de milioane, dacă îmbunătăţim cooperarea între instituţii. Capacitatea suplimentară a fiecărei instituţii trebuie să fie pusă la dispoziţia celorlalte instituţii.
Lipsa planificării, împreună cu comunicarea insuficientă sau inexistentă privind disponibilitatea unor resurse de traducere împiedică utilizarea eficientă a acestor resurse. Organismul care există pentru a furniza traduceri transmite, deseori, în mod automat dispoziţii traducătorilor externi, fără a verifica măcar disponibilitatea resurselor interne. Doar în domeniul traducerilor putem economisi, în cadrul instituţiilor, anual, peste 10 milioane de euro. Şi din aceste motive, doamnelor şi domnilor, cred că veţi susţine propunerea ca noi să facem un uz cât mai bun posibil de studii independente privind folosirea resurselor şi organizarea activităţii.
Deputaţii europeni trebuie să deţină informaţii cuprinzătoare cu privire la resursele şi materialele pe care le au la dispoziţie, astfel încât să îşi poată exercita activităţile în mod responsabil şi eficient. Prin urmare, am solicitat administraţiei să creeze un sistem al administrării cunoaşterii, permiţându-ne să lucrăm eficient cu toate documentele. Vom dispune de primele propuneri concrete în acest domeniu în decursul următoarelor câteva săptămâni.
O altă prioritate este de a pune la dispoziţia cetăţenilor informaţii mai bune cu privire la activitatea reprezentanţilor lor în Parlamentul European şi cu privire la modul în care activitatea Parlamentului aduce beneficii cetăţenilor UE. În acest sens, trebuie să finalizăm, să consolidăm şi să utilizăm în mod eficient televiziunea Parlamentului European, centrul vizitatorilor şi noul centru audiovizual.
Elementele de cheltuieli administrative ale instituţiilor UE includ cheltuieli pentru achiziţionarea şi închirierea de clădiri. În diferite cazuri precedente, instituţiile au achiziţionat sau au închiriat proprietăţi la preţuri deasupra preţului pieţei. Conform constatărilor Curţii de Conturi, instituţiile nici măcar nu au evaluat împreună politicile privind clădirile, ci doar în mod individual. Prin urmare, trebuie să dezvoltăm o politică comună privind clădirile, astfel încât să realizăm o mai bună cooperare în acest domeniu. Aşteptăm un document strategic, cât mai curând posibil, care să abordeze politica privind clădirile pe termen mediu şi lung, astfel încât să putem lua o decizie adecvată în cadrul primei lecturi. Vă mulţumesc.
membră a Comisiei. - Doamnă preşedintă, vă mulţumesc foarte mult pentru că aţi făcut posibil să pot face schimb de opinii cu Parlamentul, într-o perioadă neobişnuit de timpurie din acest an. Sunt foarte recunoscătoare pentru iniţiativa Comisiei pentru bugete de a realiza acest lucru. Comisia a examinat deja foarte serios orientările Parlamentului privind bugetul pentru 2010, şi este de acord cu majoritatea punctelor. Comisia apreciază, de asemenea, examinarea Strategiei politice anuale pentru 2010 de către Parlament - reflectată deja în rezoluţia dvs. - şi împărtăşeşte cu dvs. multe dintre priorităţile politice identificate.
Provocările neaşteptate, precum redresarea financiară, economică şi socială vor trebui să fie abordate. Cu toate acestea, soluţiile pe termen lung la alte probleme, cum ar fi abordarea schimbărilor climatice sau realizarea unei Europe durabile, sunt, de asemenea, esenţiale. Pe această bază, Comisia va adopta, la 29 aprilie, un proiect de buget preliminar pentru anul 2010.
Comisia a indicat deja că în 2010 vor fi necesare eforturi financiare, în special pentru Planul de redresare economică. Comisia a subliniat, de asemenea, sprijinul Parlamentului pentru nivele mai eficiente ale cheltuielilor administrative, şi va continua să acţioneze în această direcţie. În ceea ce priveşte proiectele pilot şi activităţile pregătitoare, sunt sigură că vom reuşi să construim pe cooperarea excelentă de anul trecut dintre instituţii.
Proiectul de buget preliminar se va baza pe estimări temeinice ale necesităţilor de realizare a priorităţilor noastre comune şi de abordare a provocărilor care ne stau în faţă. Am încredere că se va ajunge, din nou, la un acord satisfăcător privind bugetul pe anul 2010, printr-o bună cooperare şi colaborare între toate instituţiile, şi, mai ales, cu Parlamentul.
în numele grupului PPE-DE. - (EL) Doamnă preşedintă, bugetul Parlamentului European pentru anul viitor va conţine trei elemente noi. Va fi un an în care această cameră va avea un nou secretar general, va fi un an în care, probabil, Parlamentul va funcţiona pe baza Tratatului de la Lisabona şi va fi un an în care acesta va lucra cu două noi statute, unul pentru deputaţii europeni şi unul pentru asistenţii parlamentari.
Grupul politic din care fac parte a încercat să reflecteze aceste noi dezvoltări în raportul Maňka, prin numeroase modificări, şi suntem încântaţi să constatăm că Comisia a reuşit să reflecteze aceste noi dinamici în patru priorităţi de bază.
În primul rând, accentul pe legiferare. Parlamentul este, în special, eficient atunci când îşi exercită activităţile de legiferare, iar administraţia trebuie să ne demonstreze că poate canaliza resursele Parlamentului în direcţia în care putem să realizăm ceva.
A doua prioritate - şi, în acest caz, suntem de acord cu Grupul Socialist din Parlamentul European - o reprezintă protejarea absolută a multilingvismului şi accesul membrilor la serviciile de traducere şi de interpretariat, spre şi din limba lor maternă.
A treia prioritate este reprezentată de faptul că trebuie să fim în stare să evaluăm progresul în punerea în aplicare a planurilor majore pe care le-am aprobat deja, cum ar fi Europarl TV sau Centrul vizitatorilor, care am fi dorit să fie deja gata înainte de alegerile europene şi care, din păcate, nu este gata, precum şi Casa istoriei europene. Dorim ca aceste planuri multianuale să funcţioneze fără piedici şi să fie evaluate în mod corespunzător.
Statutul societăţii private europene - Transferul transfrontalier al sediului social al unei companii - Un "Small Business Act” pentru Europa - Participarea lucrătorilor în societăţile cu un statut european (dezbatere)
raportul, întocmit de dl Lehne, în numele Comisiei pentru afaceri juridice, privind propunerea unui Regulament al Consiliului, referitor la statutul societăţii private europene - C6-0283/2008 -.
raportul, întocmit de dl Lehne, în numele Comisiei pentru afaceri juridice, cu recomandări către Comisie privind transferul transfrontalier al sediului social al unei societăţi.
raportul, întocmit de dna Herczog, în numele Comisiei pentru industrie, cercetare şi energie, referitor la Actul privind întreprinderile mici.
declaraţia Comisiei privind implicarea lucrătorilor în societăţile cu statut european.
Domnule preşedinte, doamnelor şi domnilor, în acest moment susţin două rapoarte, ambele provenind de la Comisia pentru afaceri juridice a Parlamentului.
Aş dori să încep cu cel care este mai important în acest moment, întrucât se referă la o anumită procedură legislativă iniţiată de către Comisie: societatea privată europeană (SPE). Într-adevăr, acesta este elementul legislativ cheie, în cazul în care poate fi descris astfel, al Actului privind întreprinderile mici.
Aş dori să spun câteva cuvinte despre context. Ideea de societate privată europeană era deja inclusă în Planul de acţiune al comisarului Bolkestein privind dreptul societăţilor comerciale. Din motive pe care niciodată nu le-am înţeles, ideea de societate privată europeană a fost apoi eliminată, ca să mă exprim astfel, din planul de acţiune pentru următorii ani, în cursul mandatului acestei comisii, şi nu a fost continuată de către Comisia de la acea vreme.
Cu toate acestea, Parlamentul European nu a fost de acord şi acest lucru a reprezentat contextul raportului legislativ din proprie iniţiativă în temeiul articolului 39 din Regulamentul de procedură şi articolului 192 din Tratat, pe care acest Parlament l-a adoptat cu o majoritate covârşitoare cu ceva timp în urmă. În aceste împrejurări, Comisia a fost obligată să reconsidere ideea de societate privată europeană şi a propus-o acum în cadrul Actului privind întreprinderile mici - lucru care este foarte apreciat.
Această ofertă de formă de societate distinctă este orientată în special către întreprinderile europene mici şi mijlocii. Până în prezent, doar societăţile mari au avut propria lor formă de societate, şi anume societatea europeană. Cred că o astfel de propunere a venit cu mare întârziere. Întrucât aceasta se adresează IMM-urilor iar întreprinderile nou-înfiinţate, şi anume societăţile care sunt constituite din ideea de a înfiinţa o societate, mai degrabă decât ca un rezultat al transformării, divizării sau fuziunii unor societăţi existente sau a altor societăţi - trebuie să fie, de asemenea, luate în considerare, salutăm în egală măsură reţinerea Comisiei Europene în ceea ce priveşte cerinţele impuse asupra componentei transfrontaliere. Cred că acest lucru a fost, de asemenea, menţionat de către Parlament în acest raport.
În plus, credem că este corect ca toate aspectele, în special cele legate de capital şi de responsabilitate, să fie clarificate în termeni legislativi la nivel european, întrucât acestea sunt probleme specifice IMM-urilor. Nevoia lor actuală de a lucra cu forme juridice naţionale foarte diferite denotă că acestea au mare nevoie de consiliere, lucru care este eliminat de această nouă formă juridică.
De asemenea, credem că respectăm jurisprudenţa Curţii Europene de Justiţie referitor la faptul dacă sediul societăţii trebuie să fie identic cu sediul social sau cu sediul administrativ; şi anume, că doar un sediu al societăţii poate fi luat în considerare. Ştiu că există în Parlament o opinie minoritară privind acest subiect, dar opinia majoritară din Comisia pentru afaceri juridice a Parlamentului- care, susţin în plen, va prelua conducerea mâine - este că trebuie să existe obligatoriu posibilitatea separării şi că o formă de societate europeană nu poate fi dezavantajată faţă de formele de societăţi naţionale, care beneficiază de această posibilitate în temeiul Jurisprudenţei Curţii Europene de Justiţie.
O problemă majoră, care a necesitat negocieri de lungă durată, a fost situaţia privind participarea angajaţilor. Am avut probleme serioase cu acest lucru în trecut când am avut de-a face cu alte acte juridice în temeiul dreptului societăţilor comerciale. Trebuie doar să menţionez societatea europeană şi directiva privind fuziunile transfrontaliere. Cred că, mulţumită amendamentelor de compromis semnate de către cele trei grupuri politice majore din acest Parlament, am reuşit să găsim o soluţie reală la această problemă; o soluţie care face apel la elementele de succes ale actelor juridice anterioare din Uniunea Europeană, ceea ce reprezintă un compromis între diferite situaţii juridice din statele membre şi care de asemenea, contribuie la protejarea drepturilor angajaţilor.
Comentariile mele finale se referă la directiva a paisprezecea, pentru care, sunt de asemenea raportor. Situaţia este similară cu cea a societăţii europene. Obiectivul nostru este să folosim această moţiune legislativă pentru o rezoluţie care să oblige Comisia să facă o propunere concretă, aşa cum am procedat în cazul SPE şi într-adevăr, ne aşteptăm ca acest lucru să fie făcut de către Comisie, astfel încât una din ultimele omisiuni din dreptul societăţilor comerciale să dispară şi să se garanteze libertatea de stabilire în cazul întreprinderilor. Vă adresez mulţumirile mele sincere pentru atenţia acordată.
Domnule preşedinte, domnule comisar, doamnelor şi domnilor, ne aflăm la finalul unui lung proces, un proces lung şi încununat de succes, prin care am reuşit să mutăm locul întreprinderilor mici şi mijlocii de la periferie în centru. A fost un proces lung pentru noi pentru a ajunge la stadiul în care această piaţă internă, deşi unificată, nu este omogenă. Un drum lung, la finalul căruia vedem că 23 milioane de întreprinderi mici şi mijlocii funcţionează cu aceleaşi sarcini şi reguli administrative ca cele 41 de mii de societăţi europene mari, chiar dacă primele nu pot intra pe piaţă în aceleaşi condiţii.
Ni se pare că sub conducerea comisarului Verheugen, Comisia a parcurs un drum lung în ultimii cinci ani şi, astfel, salutăm schimbarea filozofiei din cadrul Uniunii Europene, care are rolul de a elimina obstacolele cu care se confruntă IMM-urile, atât la nivel european cât şi în cadrul statelor membre. O posibilitate de a mări cifra de afaceri a IMM-urilor este de a le permite tot mai mult să intre pe piaţa internă europeană, întrucât, în prezent doar 8% din întreprinderi procedează astfel, şi doar 15% din cifra lor de afaceri este produsă pe această piaţă. Cifra lor de afaceri ar putea creşte dacă ar putea participa mult mai mult la programe şi proiecte de cercetare şi dezvoltare inovatoare. Acest lucru ar ajuta activităţile de piaţă ale întreprinderilor mici în cazul în care sursele de finanţare şi finanţarea ar fi mult mai uşor accesibile decât în prezent. Cifra lor de afaceri ar putea creşte dacă în cele din urmă am crea un brevet comunitar, împiedicând astfel ca produsele ieftine şi contrafăcute să elimine proprietatea intelectuală produsă de întreprinderile mici.
Cred că cea mai delicată provocare din perspectiva reuşitei întregii Strategii de la Lisabona este cu siguranţă ajutorul acordat IMM-urilor pentru a trece de pe piaţa propriului stat membru pe piaţa internă europeană. Cu toate acestea, având în vedere situaţia economică actuală, trebuie să subliniem dincolo de ceea ce s-a spus, că există probleme cu sursa majoră de finanţare pentru întreprinderile mici şi mijlocii. Deoarece acea sursă rămân creditele. Totuşi, riscul ridicat de sensibilitate al instituţiilor financiare înseamnă că tot mai multe firme au dificultăţi în acordarea creditelor. Invocând incertitudinea situaţiei economice, băncile ezită să acorde împrumuturi în acest domeniu. Directorii IMM-urilor se plâng de faptul că mii de societăţi şi zeci de mii de locuri de muncă pot fi în pericol. Cu siguranţă, este în interesul nostru să garantăm că fondurile destinate introducerii lichidităţilor în sistem ajung mai degrabă în domeniul economiei, mai degrabă decât să rămână în depozite bancare. Una dintre cele mai importante măsuri este ca băncile să înceapă să stimuleze economia şi IMM-urile cât de curând posibil.
Cealaltă provocare o reprezintă crearea solidarităţii europene Aceasta este singura modalitate de a oferi protecţie mai eficientă decât ceea ce statele naţionale pot oferi IMM-urilor care se află în dificultate din cauza crizei. Când spun acest lucru, doresc să subliniez că situaţia IMM-urilor şi modul în care aceasta este gestionată reprezintă, de asemenea, un test al solidarităţii europene. Aceasta arată că Europa poate să-şi asume un risc comun şi cu statele membre din afara zonei euro. Măsurile care au ca scop principal stabilirea zonei euro pot crea cu uşurinţă - şi au creat deja - un vid financiar în zona non-euro. Prin urmare, în situaţia actuală, trebuie să le solicit factorilor de decizie şi reprezentanţilor sectorului bancar să nu permită crearea unei Europe cu două viteze, întrucât prăbuşirea regiunii în care IMM-urile joacă un rol decisiv - reprezentând un procent mai mare de 90% din toate întreprinderile - ar duce la consecinţe economice catastrofale. În acest scop, solicit sprijinul Comisiei şi al colegilor mei deputaţi. Îi mulţumesc colegului meu raportor, Nicole Fontaine şi celorlalţi raportori fictivi pentru munca depusă şi încă o dată îl felicit pe comisarul Verheugen pentru realizările de până acum.
membru al Comisiei -Domnule preşedinte, mai întâi de toate, aş dori să le mulţumesc celor doi raportori. Doamnele, în primul rând, şi nu numai în aceste zile, o să încep prin a-i mulţumi dnei Herczog pentru calitatea raportului său referitor la Actul privind întreprinderile mici (Small Business Act - SBA) şi pentru sprijinul semnificativ acordat iniţiativei Comisiei de a stabili o politică globală privind întreprinderile mici şi mijlocii. De asemenea, aş dori să-i aduc omagii domnului Lehne, nu numai pentru eficienţa şi munca depusă în cazul statutului societăţii private europene prin intermediul procedurii de consultare, dar şi pentru soluţiile interesante şi creative prezentate în raport.
În acest moment, suntem cu adevărat într-o fază critică. În fiecare zi auzim mesaje, precum nevoia de a creşte şi de a reînnoi încrederea în modul de funcţionare al economiei globale. Criza financiară şi economică a lovit puternic societăţile europene şi cred că acum este mai important ca niciodată să exploatăm la maxim potenţialul întreprinderilor mici şi mijlocii. Aceasta este însăşi salvarea economiei europene.
Actul privind întreprinderile mici, pe care Comisia l-a adoptat în iunie 2008, oferă un cadru global pe termen scurt, mediu şi lung în vederea dezvoltării şi a competitivităţii IMM-urilor în cadrul Strategiei de la Lisabona. Acesta propune 10 principii politice şi o serie de iniţiative concrete pentru a garanta că preocupările IMM-urilor se află în centrul procesului de luare a deciziilor - după cum spunea dna Herczog, direcţionând IMM-urile în centrul atenţiei şi al strategiilor.
Actul privind întreprinderile mici include un set de iniţiative legislative, inclusiv propunerea unui statut al societăţii private europene. Actul privind întreprinderile mici este destinat să asigure că principiul "a gândi mai întâi la scară mică” şi prioritatea acordată întreprinderilor mici sunt ancorate permanent în procesul de definire a politicilor pe teritoriul Uniunii. De asemenea, Actul privind întreprinderile mici solicită o mai mare recunoaştere a spiritului antreprenorial şi a antreprenorilor. Avem nevoie de oameni care sunt pregătiţi să preia iniţiativa, să redacteze proiecte şi să-şi asume riscuri mai mult decât oricând în asemenea vremuri. Prin urmare, considerăm, de asemenea, că antreprenorii cinstiţi care dau faliment, merită o a doua şansă.
În actuala criză economică, trebuie să ne stabilim priorităţile şi să ne concentrăm asupra acţiunilor rapide care pot contribui cel mai mult la redresarea economică. Planul de acţiune referitor la Actul privind întreprinderile mici şi planul de redresare economică europeană propun măsuri ambiţioase în trei domenii cheie: în primul rând, facilitarea creditării de care este atâta nevoie; în al doilea rând, reducerea sarcinilor administrative; şi, în al treilea rând, sprijinirea IMM-urilor în vederea ieşirii pe piaţa din străinătate.
Reuşita Actului privind întreprinderile mici depinde de cooperarea armonioasă a tuturor părţilor interesate. Vă suntem recunoscători pentru sprijinul dumneavoastră. Rezoluţia pe care Parlamentul a adoptat-o la începutul lunii decembrie a fost o iniţiativă venită la timp şi cu adevărat apreciată. După cum ştiţi, la reuniunea la nivel înalt din decembrie, sub conducerea preşedinţiei franceze, şefii de stat şi de guvern au aprobat în unanimitate Actul privind întreprinderile mici.
Prin urmare, este important ca, astăzi, acest Parlament să susţină în totalitate raportul dnei Herczog, pentru a stabili o bază solidă şi legitimă pentru acţiunile viitoare. Aş dori să vă invit să promovaţi Actul privind întreprinderile mici în ţările pe care le reprezentaţi şi în circumscripţiile dumneavoastră pentru a garanta că acest program politic ambiţios va deveni realitate şi că va ajuta într-adevăr IMM-urile în activitatea lor zilnică.
Permiteţi-mi acum să revin la cele două rapoarte ale dlui Lehne. Parlamentul a sprijinit dintotdeauna statutul societăţii private europene. Raportul dvs. din proprie iniţiativă din 2006 şi abordarea promptă a propunerii Comisiei reprezintă contribuţii importante la reuşita noului statut al societăţii europene.
Statutul societăţii private este un element cheie al Actului privind întreprinderile mici. Acesta este destinat IMM-urilor. Prin urmare, Comisia a propus ca o societate privată europeană să poată fi înfiinţată la fel ca o societate naţională, fără obligaţia de a-şi desfăşura activitatea în state membre diferite sau de a avea acţionari din mai multe ţări - la fel ca în ţara de provenienţă. Există persoane care consideră că o astfel de obligaţie transfrontalieră este esenţială pentru forumul societăţii europene. Rezoluţia Parlamentului, care permite societăţilor să aleagă între o varietate de elemente transfrontaliere, este flexibilă. Societăţile private europene ar putea să respecte această cerinţă, de exemplu prin înfiinţarea unei filiale străine sau, pur şi simplu, prin înregistrarea intenţiei lor de a desfăşura o activitate transfrontalieră.
Aţi sugerat, de asemenea, o soluţie flexibilă pentru cerinţa privind capitalul minim. După cum ştiţi, propunerea Comisiei a solicitat un capital minim de doar 1 EUR şi în afară de acesta, i-a lăsat pe acţionari să decidă de cât capital are nevoie propria lor societate privată europeană. În ceea ce priveşte această dispoziţie, şi-au pus semne de întrebare cei care consideră că cerinţele de capital contribuie la protejarea creditorilor societăţilor mici.
În raportul Parlamentului European s-au prezentat soluţii alternative în scopul îmbunătăţirii protecţiei creditorilor. Aceasta înseamnă că societăţile vor putea să aleagă între un regim de protecţie a creditorilor bazat pe solvenţă sau pe menţinerea capitalului.
Următorul punct de dezbatere privind raportul elaborat de Giusto Catania, în numele Comisiei pentru libertăţi civile, justiţie şi afaceri interne referitor la viitorul sistemului european comun de azil.
raportor - (IT) Doamnă preşedintă, doamnelor şi domnilor, în ultimul an, numărul de refugiaţi din lumea întreagă a crescut. Cifra se ridică acum la aproximativ 12 milioane. Dacă includem şi persoanele strămutate în interiorul ţării, cifra se ridică la peste 26 de milioane de oameni în lumea întreagă care au nevoie de acelaşi tip de protecţie. Acest lucru se datorează războaielor care continuă să existe în lume; în prezent sunt 4 milioane de irakieni refugiaţi şi persoane strămutate în interiorul ţării şi este clar că aceşti refugiaţi sunt o urmare a războaielor la izbucnirea cărora ţările noastre au jucat un rol important.
Crearea unei politici europene comune privind azilul este necesară deoarece, în conformitate cu legea, avem obligaţia de a garanta că aceşti oameni sunt primiţi în mod similar în toată Uniunea Europeană. Acest lucru devine cu atât mai important, dacă luăm în considerare faptul că unele state membre nu dispun încă de o legislaţie sistematică privind acordarea de azil. Am remarcat cu regret că armonizarea procedurilor pentru acordarea azilului a fost amânată cu doi ani, însemnând că va pusă în aplicare în 2012. Trebuie să punem capăt disparităţii teribile care există între statele membre şi diferitele sisteme de acordare a azilului. Suntem în prezent într-o situaţie paradoxală, în care rata de recunoaştere a candidaţilor la statutul de refugiaţi pentru anumiţi resortisanţi ai ţărilor terţe variază de la aproximativ 0% până la 90%, în funcţie de statul membru care primeşte cererea.
Armonizarea standardelor ar trebui să aibă drept urmare un nivel ridicat de protecţie în toată UE şi nu ar trebui să se bazeze pe cel mai mic numitor comun. Instituţia azilului este o parte esenţială a democraţiei noastre şi a protecţiei drepturilor omului şi este inacceptabil că ea a fost ştirbită grav în ultimii ani, deoarece nevoile solicitanţilor de azil şi principiul nereturnării prevăzut de convenţiile internaţionale nu au fost întotdeauna respectate. Uniunea Europeană ar trebui să asigure mecanisme la frontierele externe în vederea identificării solicitanţilor de azil şi garantării că persoanele care beneficiază de dreptul la protecţie internaţională au acces pe teritoriul lor, inclusiv în contextul operaţiunilor de control de la frontierele externe. Din acest motiv, considerăm că este potrivit să se revizuiască rolul Frontex, care îi consideră adesea pe solicitanţii de azil drept imigranţi ilegali.
Prin acest raport, Parlamentul European solicită Frontex să furnizeze informaţii detaliate referitoare la numărul de solicitanţi de azil identificaţi ca atare pe parcursul operaţiunilor sale şi numeroasele persoane interceptate şi trimise înapoi într-o ţară de tranzit sau de origine. Trebuie să ne asigurăm că convenţiile internaţionale sunt aplicate corect, precum şi acordurile de cooperare cu ţările terţe. Acordurile nu pot fi încheiate cu ţări care nu au semnat Convenţia de la Geneva. Multe state membre ignoră totuşi acest lucru, inclusiv Italia, care a semnat un acord privind gestiunea valurilor de imigranţi cu Libia, o ţară care nu intenţionează să semneze Convenţia de la Geneva privind refugiaţii.
Suntem foarte mulţumiţi - am subliniat acest lucru şi sper să reiasă din acest raport - de faptul că Curtea de Justiţie a anulat articolul din directiva privind procedura de acordare a azilului referitor la crearea unui concept de "ţări terţe sigure" şi a unei liste comune de ţări terţe sigure. După părerea noastră, nu poate exista o "ţară terţă sigură"; este un concept eronat, din moment ce orice cetăţean poate fi persecutat chiar şi în ţări cu standarde democratice ridicate.
Solicitanţii de azil sunt persoane vulnerabile, care necesită condiţii potrivite de primire. Statele membre nu pot ţine oamenii în detenţie doar pentru simplul motiv că aceştia solicită protecţie internaţională. Aş adăuga aşadar, ca o problemă de principiu, că solicitanţii de azil nu ar trebui să fie ţinuţi în detenţie. Din păcate, în multe state membre, detenţia pentru solicitanţii de azil este încă o realitate, datorită faptului că pătrund în ţară ilegal. În mod regretabil, şi voi încheia cu acest punct, nu există o altă cale de a intra în Uniunea Europeană. Acesta este paradoxul: chiar şi solicitanţii de azil trebuie să facă parte din valurile mixte care intră pe teritoriul UE. Acordarea azilului nu este o concesie: acordarea azilului este o datorie pentru state şi un drept pentru cei care fug din calea războiului.
vicepreşedinte al Comisiei -(FR) Doamnă preşedintă, onorabili membri, Comisia a adoptat un plan de acţiune privind acordarea de azil în iunie. Comisia şi-a luat angajamentul să prezinte, între 2008 şi 2009, propuneri concrete pentru a îmbunătăţi standardele de protecţie şi pentru a introduce mai multă solidaritate între statele membre, dar şi pentru a consolida cooperarea practică.
Am stabilit principiile care ar trebui să servească drept ghid pentru acţiunea Uniunii Europene, să menţină tradiţia umanitară şi de protecţie a acesteia, să garanteze un tratament egal real pe tot teritoriul Uniunii Europene, să îmbunătăţească eficienţa sistemului de acordare a azilului şi să promoveze solidaritatea în interiorul Uniunii Europene şi între Uniunea Europeană şi ţările terţe.
Sunt mulţumit să aflu că Parlamentul împărtăşeşte pe deplin filosofia Comisiei. Împărtăşeşte ambiţia noastră de a crea un sistem european de acordare a azilului mai protector, mai eficient şi mai just.
Faptul că Parlamentul este acum colegislator cu Consiliul mă face să sper că negocierile, care vor fi îndelungate, vor avea acum mai multe şanse să se finalizeze cu instrumente de cea mai înaltă calitate, care sunt şi mai mult în acord cu drepturile fundamentale.
Mulţumită aşadar procedurii de codecizie şi procedurii de vot cu majoritate calificată din Consiliu, Uniunea Europeană poate armoniza aceste standarde de protecţie internaţionale la un nivel mai înalt.
Mulţumesc Parlamentului pentru sprijinul important pe care l-a acordat tuturor iniţiativelor anunţate de Comisie în cadrul planului său de acţiune.
Vă mulţumesc, de asemenea, pentru prioritatea acordată analizei propunerii mele recente privind crearea unui birou european de sprijin pentru azil. Avem nevoie de sprijinul Parlamentului pentru a asigura succesul acestui mecanism, care ne va da posibilitatea de a consolida cooperarea practică şi calitatea sistemelor de acordare a azilului. Sper ca cele trei instituţii să ajungă repede la un acord, astfel încât biroul să se deschidă cât mai curând.
Totuşi, domnule Catania - şi daţi-mi voie să vă mulţumesc pentru raportul dvs. - sunteţi îngrijorat pentru anumite situaţii, în special, condiţiile de detenţie pentru solicitanţii de azil, drepturile solicitanţilor de azil conform procedurilor de la Dublin, impactul operaţiunilor de control de la frontiere privind accesul la protecţie şi povara asumată de anumite state membre în primirea valurilor de solicitanţi de azil. Am câteva răspunsuri pentru dvs.
În ceea ce priveşte condiţiile de detenţie pentru solicitanţii de azil, Comisia a propus, în amendamentele la directiva privind condiţiile de primire, reguli mai clare decât cele care sunt în vigoare în prezent, în special interzicerea, în toate cazurile, a detenţiei minorilor neînsoţiţi. Am specificat de asemenea cazurile în care detenţia este posibilă pentru adulţi, cu garanţii precum dreptul la recurs efectiv sau dreptul la ajutor legal şi la controale judiciare regulate privind măsurile de detenţie.
În plus, dacă ne referim la raportul doamnei Roure privind centrele de primire deschise şi sigure, adoptat la 5 februarie, Parlamentul a identificat o serie de probleme în aceste centre. Amendamentele propuse la directiva privind condiţiile de primire ar trebui să ofere un răspuns la aceste probleme.
Urmărind aceleaşi principii, am propus ca drepturile solicitanţilor de azil vizaţi de procedurile de la Dublin să fie mai bine garantate. Trebuie, de exemplu, să se faciliteze reunirea familiilor, reunirea copiilor cu membrii familiilor lor şi să se consolideze garanţiile de procedură de care se bucură solicitanţii de azil vizaţi de procedura de la Dublin.
Cea mai bună procedură este inutilă dacă accesul la o astfel de procedură nu este garantat. Sunt de acord cu dvs., domnule Catania, în legătură cu nevoia de a ne îmbunătăţi colaborarea cu autorităţile de frontieră, de a-i forma şi de a-i sensibiliza la chestiunile privind solicitarea de azil. Aţi menţionat valurile mixte. Frontex are cu adevărat nevoie să-şi poată asuma această sarcină de formare. Odată stabilit, biroul de sprijin va contribui la aceasta prin pregătirea de manuale pentru autorităţile de frontieră. Trebuie de asemenea să găsim o definiţie mai bună a responsabilităţilor în cazul persoanelor salvate pe mare. Unde ar trebui debarcate? Unde ar putea solicita azil, dacă este nevoie? Lucrez cu statele membre pentru a încerca să găsim răspunsurile corecte la aceste întrebări. Evident, trebuie să fim conştienţi de presiunile la care sunt supuse sistemele de acordare a azilului în anumite state membre. Dorim o solidaritate mai bună, nu numai din punct de vedere financiar, dar şi sub forma unor echipe de experţi pentru intervenţie rapidă, create de birou.
Vom examina de asemenea posibilitatea unui transfer voluntar al refugiaţilor într-un stat membru altul decât cel care le-a acordat protecţie.
La sfârşitul acestei săptămâni, plec la Lampedusa şi Malta pentru a analiza cerinţele practice şi modul în care Uniunea îşi poate oferi sprijinul.
Daţi-mi voie să profit de această ocazie, doamnă preşedintă şi onorabili membri, să vă mulţumesc pentru cei 10 milioane de euro suplimentari aprobaţi de Parlament la sfârşitul anului 2008 pentru Fondul european pentru refugiaţi. Aceste 10 milioane de euro vor fi utilizate pentru a strămuta mai mulţi refugiaţi în Uniunea Europeană în 2009. Doresc să subliniez, în această problemă, importanţa angajamentului luat de statele membre ca urmare a misiunii pe care am trimis-o în Iordania şi Siria în legătură cu strămutarea refugiaţilor irakieni în statele membre ale Uniunii Europene.
Lucrăm şi lucrez şi eu, pe toate fronturile cu alte cuvinte, la îmbunătăţirea calităţii legislaţiei, a cooperării practice şi a solidarităţii între statele membre şi între Uniunea Europeană şi ţările terţe.
Aş dori să mulţumesc Parlamentului pentru sprijinul său. Trebuie să facem din Uniunea Europeană o zonă comună de protecţie cu adevărat unită. Am într-adevăr intenţia de a include acest lucru în programul de la Stockholm.
Vă mulţumesc, doamnelor şi domnilor. Vă mulţumesc, domnule Catania şi doamnă Roure, pentru toată munca foarte utilă care a fost depusă.
raportoare pentru avizul Comisiei pentru dezvoltare - (LT) În ultimii ani, numărul de refugiaţi în întreaga lume a atins cifra de 16 milioane. În 2007, UE a primit mai mult de 200.000 de cereri de azil. Atât refugiaţii care solicită azil, cât şi unele dintre statele membre se confruntă cu probleme şi cu o povară grea pe care Sistemul european comun în materie de azil ar mai putea să o uşureze. Instituţiile guvernamentale trebuie să aplice termeni concreţi, clari şi egali atunci când decid dacă cererile de azil ar trebui să fie acceptate. Este important ca statutul de refugiat să fie acordat mai degrabă pe baza unui caz concret decât pe baza unei evaluări generale, de exemplu pe baza naţionalităţii. Aş dori să mai atrag atenţia asupra faptului că Planul strategic al Comisiei Europene în materie de azil nu menţionează agenţia Frontex, care joacă un rol foarte important în domeniul protecţiei refugiaţilor. De asemenea, este important să menţionăm că numărul de solicitanţi de azil depinde direct de situaţia politică, economică şi socială din ţările de origine ale acestora. De aceea, Sistemul european comun în materie de azil trebuie strâns legat de Politica de cooperare pentru dezvoltare a UE şi de eforturile umanitare, care ar reduce numărul de solicitanţi de azil, care adesea sunt migranţi economici.
Doamnă preşedintă, domnule vicepreşedinte al Comisiei, doamnelor şi domnilor, după concluziile de la Tampere, s-au făcut multe demersuri pentru armonizarea legilor din statele membre în privinţa azilului. Cu toate acestea, această armonizare s-a bazat pe cel mai scăzut numitor comun, în timp ce practici şi proceduri foarte diferite au continuat să existe. Încă nu avem condiţii egale de acces la protecţie pe tot cuprinsul UE şi, prin urmare, mai sunt încă probleme cum ar fi mişcările secundare şi cererile multiple.
În 2008, după cum a fost deja evidenţiat de raportor, numărul refugiaţilor a crescut la peste 12 milioane. De aceea este nevoie să începem urgent a doua fază a Sistemului european comun în materie de azil. Nu poate exista decât un nivel identic de protecţie pe tot cuprinsul UE dacă se aplică o singură procedură de solicitare a azilului, din motive de eficienţă, rapiditate, calitate şi justiţie în procesul de luare a deciziilor, alături de norme unice pentru calificarea ca refugiaţi a persoanelor care au nevoie de protecţie internaţională. Doar astfel pot fi trataţi egal solicitanţii de azil, indiferent de statul membru în care au depus cerea de azil.
De aceea sunt încântat de prezentarea acestui plan de acţiune în privinţa azilului, la care au contribuit diverşi actori publici şi care defineşte foaia de parcurs care trebuie urmată în anii viitori pentru dezvoltarea Sistemului european comun în materie de azil. Sprijin amendamentele propuse la Directiva privind condiţiile de primire, la Directiva privind procedurile de azil şi la Directiva privind standardele minime pentru a clarifica criteriile ce permit solicitanţilor de azil să se califice pentru protecţie internaţională. Sunt încântat că dl comisar Barrot a subliniat necesitatea de a asigura coerenţa cu alte politici cu impact asupra protecţiei internaţionale şi sper ca tot această abordare coerentă să fie extinsă la alte domenii comune.
Situaţia socială a romilor şi îmbunătăţirea accesului acestora pe piaţa muncii din UE (prezentare succintă)
Următorul subiect este o prezentare scurtă a raportului al dnei Kósáné Kovács, în numele Comisiei pentru ocuparea forţei de muncă şi afaceri sociale privind situaţia socială a romilor şi îmbunătăţirea accesului lor la piaţa muncii din UE.
raportor - (HU) Mulţumesc dnă preşedintă, dle comisar, doamnelor şi domnilor. După mai multe luni de muncă, înaintez Parlamentului raportul privind situaţia socială a romilor şi îmbunătăţirea accesului lor la piaţa muncii, un raport care exprimă responsabilitatea noastră profundă faţă de viitorul european al cetăţenilor romi, o minoritate etnică a cărei populaţie este egală cu cea a unui stat membru.
În ultimele luni, necesitatea de a interveni nu a pălit, ci dimpotrivă a devenit mai urgentă. Criza financiară globală s-a extins în Europa, iar cutremurul economic care a însoţit-o afectează serios încă o dată grupurile sociale cele mai vulnerabile şi în special cetăţenii romi. Anxietatea existenţială crescândă şi justificată a majorităţii în societate constituie un sol fertil pentru ură împotriva minorităţilor, pentru o atitudine discriminatorie şi exclusivistă şi pentru găsirea ţapului ispăşitor. Este de semnificaţie favorabilă şi simbolică faptul că adoptarea raportului pentru cetăţenii romi s-a putut desfăşura chiar în săptămâna în care Parlamentul pregăteşte următoarea reuniune a Consiliului, căutând nu numai soluţiile care să ne ajute să ieşim din criză, ci şi oportunitatea de a reduce traumele umane şi riscurile pentru mijloacele de trai pe baza principiului solidarităţii care uneşte Europa.
În ultimele decade, am învăţat că nu există dezvoltare economică dinamică ce poate oferi mobilitate în mod automat, folosind sistemele existente de redistribuire, celor de pe treapta socială cea mai de jos. Dimpotrivă, am văzut că, dacă nu există o politică care să susţină principiul oportunităţilor egale, atunci diferenţele la marginea societăţii pot deveni şi mai mari în perioade de dezvoltare. Sarcina noastră acum este să mobilizăm resursele pentru a gestiona criza şi pentru a oferi un impuls economiei, astfel încât cele 10 milioane de romi să nu cadă victime crizei, ci să devină participanţi la redresarea economică. Poziţia Comisiei pentru ocuparea forţei de muncă şi afaceri sociale, adoptată cu o largă majoritate, găseşte că este inacceptabil ca o parte semnificativă a populaţiei rome să trăiască în condiţii similare celor din ţările în curs de dezvoltare. Zeci de mii de copii de etnie romă încă se dezvoltă în şcoli cu regim diferenţiat, unde nu pot dobândi cunoştinţe competitive şi duc cu ei de-a lungul vieţii rănile excluderii şi discriminării. Milioane trăiesc în ghetouri, fără apă curentă, canalizare şi adesea fără electricitate, iar speranţa lor de viaţă este cu 10 sau 20 de ani mai mică decât cea a majorităţii. Le lipseşte calificarea pe meserii, trăiesc din munca ocazională, iar viaţa lor este zilnic obiectul unei de discriminări vizibile. Şi ceea ce este cel mai dramatic: această situaţie întăreşte excluderea lor verbală, discursurile de ură şi soluţionarea conflictelor pe criterii etnice. Cine nu a auzit spunându-se "dacă e ţigan, nu vrea să-şi schimbe situaţia, ci preferă mai degrabă să fure decât să muncească”?
Cauza de bază este faptul că nivelul lor de viaţă rămâne la cel al ţărilor în curs de dezvoltare; acest lucru, la rândul său, intensifică tendinţa de excludere, iar copacul urii poartă fructele unor acte criminale. Forţa poate fi eliminată doar lovind la rădăcinile ei. Aceasta nu este doar problema ţărilor din Centrul şi Estul Europei, care doresc cu ardoare pacea, ci şi a fiecărui cetăţean european. De asemenea, nu trebuie să uităm că este în interesul fundamental al unei Europe care îmbătrâneşte să se asigure că este populată nu de persoane lipsite de noroc care depind de asistenţa socială, ci de cetăţeni bine educaţi, care muncesc, capabili să plătească impozite, contribuţii sociale şi asigurări. Acesta este subiectul raportului prezentat dvs. astăzi.
Pentru a face ceea ce este necesar, este indispensabil ca diferitele instituţii ale Uniunii Europene să lucreze la elaborarea şi punerea în aplicare planificată a unei politici cuprinzătoare privind etnia romă. O soluţie europeană comună este necesară pentru ca eforturile bine intenţionate şi adesea costisitoare ale statelor membre, care adesea rămân ineficiente din cauza lipsei de voinţă colectivă, să capete valenţe noi. Aş dori să mulţumesc sincer tuturor colegilor mei deputaţi, ale căror iniţiative importante au contribuit la întocmirea unui raport mai cuprinzător. Dorinţa de a coopera poate ajuta la înţelegerea faptului că nu este o chestiune de alegere, ci este necesar ca Uniunea Europeană să integreze imediat această forţă de muncă potenţială considerabilă, care are secole de experienţă în ceea ce priveşte adaptarea la mediu. Mulţumesc pentru răbdare.
Doamnă preşedintă, dnă Kósáné Kovács, doamnelor şi domnilor, aş dori mai întâi să-i mulţumesc dnei Kósáné Kovács pentru raportul domniei sale, care contribuie la eforturile unite de promovare a includerii sociale a etniei rome.
Comisia împărtăşeşte analiza dvs., doamnă Kósáné Kovács, în ceea ce priveşte motivele principale care stau la baza excluderii: segregaţia socială pe care o suportă, obstacolele cu care se confruntă în accesul la educaţie, discriminarea care îi împiedică să se integreze pe deplin în lumea muncii, care împiedică accesul la bunuri şi servicii şi, mai presus de orice - şi dvs. aţi subliniat foarte bine acest lucru - prejudiciile şi stereotipiile cu care sunt împovăraţi.
Comisia sprijină şi propunerile Parlamentului European pentru soluţii durabile, în special accentul pe care l-aţi pus pe dezvoltarea copilului de la faza preşcolară, dezvoltarea microcreditelor pentru consolidarea antreprenoriatului, implicarea în activităţi pe cont propriu şi punerea în aplicare specifică a fondurilor structurale. Pentru Comisie, punerea în aplicare a unor soluţii eficiente, durabile necesită implicarea tuturor actorilor-cheie, inclusiv în primul rând a etnicilor romi înşişi, pentru a dezvolta, pune în aplicare şi monitoriza politicile care îi afectează.
În plus, Comisia consideră că ar fi mai bine să se folosească instrumentele şi politicile comunitare pentru a realiza includerea romilor, că trebuie să existe un schimb de cele mai bune practici, cum ar fi programul ACCEDER din Spania sau eforturile de combatere a segregaţiei din Ungaria. Pentru a fi eficiente, politicile trebuie să aibă obiective precise şi să respecte situaţiile specifice ale comunităţilor de romi pentru a realiza scopul integrării sociale.
În spiritul raportului dvs., dnă Kósáné Kovács, Comisia va continua să sprijine includerea socială a romilor printr-o mai bună protecţie a drepturilor individuale ale romilor, în special ale copiilor şi femeilor, luând în considerare problemele romilor în cadrul coordonării politicii la nivel european, în special în ceea ce priveşte angajarea şi includerea socială, printr-o punere în aplicare mai activă a fondurilor structurale şi a Fondului Social European şi, în sfârşit, prin consolidarea capacităţilor instituţionale ale societăţii civile rome.
Doresc să vă mulţumesc pentru raportul dvs., dnă Kósáné Kovács. Pot să vă spun că eu şi colegul meu, comisarul Špidla, suntem cât se poate de conştienţi de aceste probleme. Aş adăuga că Agenţia pentru Drepturi Fundamentale urmează să ne prezinte două rapoarte privind situaţia romilor, care sper să ne permită să propunem şi să promovăm ceea ce tocmai ne-aţi explicat atât de bine.
Mulţumesc, dnă Kósáné Kovács, şi mulţumesc Parlamentului pentru sprijinul său.
Declar închis acest punct de pe ordinea de zi. Votul va avea loc miercuri.
în scris - O soluţie europeană la problemele cu care romii se confruntă impune să luăm în considerare că sunt cetăţeni ca şi noi, chiar dacă supuşi excluderii; organizaţiile reprezentative şi comunităţile de romi trebuie să fie actori activi în elaborarea politicilor de incluziune.
Eforturi sporite sunt necesare pentru a ameliora condiţiile de locuire şi accesul la serviciile de educaţie şi sănătate; acestea sunt condiţii minime pentru ca să poată obţine şi menţine un loc de muncă în ţările unde trăiesc; oportunităţile mobilităţii au avut pentru ei efecte perverse, accentuând discriminarea. Femeile au poziţie şi mai vulnerabilă pentru că fac obiectul unei discriminări multiple - de gen, etnică şi socială.
Programe naţionale de incluziune şi combatere a sărăciei există; rezultatele, modeste. Criza economică trebuie utilizată, în nici un caz, drept scuză pentru a nu implementa programele de incluziune sociala; dimpotrivă, este motiv de acţiune concertată.
Romii, ca orice alt grup defavorizat, pot plăti scump efectele crizei. Reacţiile aberante pe care le-am văzut în Italia sunt un avertisment. La probleme se pot gândi soluţii sau căuta vinovaţi. Dreapta a preferat întotdeauna să dea vina pe alţii; cei vulnerabili, în primul rând. Ca reprezentantă a Stângii, prefer să găsim soluţii.
în scris - (HU) Aş dori s-o felicit pe dna Kósáné Kovács pentru raportul domniei sale, care prezintă o analiză cuprinzătoare a statutului socio-economic al comunităţilor rome. Raportul dnei Kovács formulează numeroase recomandări pentru viitor, solicitând de exemplu Comisiei să ia în considerare în politicile sale tehnice impactul politicilor faţă de romi şi să recomande introducerea unui sistem unic de cerinţe în programele de dezvoltare. Planurile fără bază reală ale statelor membre şi proiectele izolate, dintre care majoritatea sunt finanţate de Uniunea Europeană, nu aduc rezultate adevărate. Avem nevoie de un plan de acţiune comun care să se întemeieze pe baze juridice solide şi care să fie capabil, prin sancţiuni, să asigure punerea în aplicare a angajamentelor statelor membre. Comunităţile de romi trebuie implicate în procesul de planificare, punere în aplicare şi monitorizare de la nivelul cel mai scăzut până la nivelul organismelor consultative internaţionale; trebuie stabilite repere comune şi termen fixe pentru a verifica dacă resursele financiare investite sunt utilizate eficient.
Sărăcia şi excluderea socială sunt concentrate din punct de vedere geografic şi cercetările au schiţat clar harta sărăciei europene. Majoritatea romilor trăiesc în regiuni mici, "condamnate la moarte”, şi chiar dacă se menţine calitatea vieţii lor din prezent, acest lucru costă enorm. Pe termen lung, poate paraliza bugete şi ameninţă să fragmenteze coeziunea socială mai largă. De aceea, strategia comunitară trebuie să facă posibilă o intervenţie imediată de urgenţă în aceste domenii, prin programe distincte finanţate din fonduri de dezvoltare rezervate la nivelul Uniunii Europene, care ar trebui să fie capabile să se ocupe de probleme în toată complexitatea lor, precum şi prin asigurarea permeabilităţii între fonduri şi, dacă este necesar, prin introducerea formelor de sprijin specifice fiecărei regiuni.
Ca reprezentantă a dreptei, cred în contribuţia fiecărui cetăţean la bunăstarea şi prosperitatea societăţii. Cred că integrarea tuturor grupurilor sociale în societate şi coeziunea socială trebuie să fie un obiectiv abordat fără etalarea populismului şi a fanfarei zgomotoase. Integrarea eficientă şi durabilă a romilor trebuie să se bazeze pe contribuţia lor economică şi pe implicarea fiecăruia dintre ei pe piaţa muncii.
În ţara mea, care nu face excepţie, romii sunt marginalizaţi din punct de vedere social şi trăiesc în sărăcie. Practic, educaţia lor se opreşte într-o fază foarte timpurie. De fapt, cercetările desfăşurate de Academia Bulgară de Ştiinţe în 2007 indică faptul că procentul de absolvenţi este aproape zero: doar 0,2%. Această lipsă de educaţie situează romii pe treapta cea mai de jos pe piaţa muncii şi reprezintă cauza principală a nivelului lor ridicat de şomaj. Pentru a fi integraţi efectiv, pe lângă educaţie, mai trebuie îmbunătăţite şi condiţiile lor de viaţă, iar ei trebuie incluşi în mod activ pe piaţa muncii. Totuşi, acest lucru nu se poate realiza fără implicarea romilor înşişi, fără dorinţa lor conştientă, activă de a vedea o schimbare a situaţiei. Consider că aceasta este o provocare majoră pentru noi toţi.
în scris - (HU) Evenimentele din ultimii ani au demonstrat că este momentul să ne ocupăm în mod serios de situaţia economică, culturală şi de sănătatea romilor care trăiesc în Uniunea Europeană. Gradul de defavorizare socială în anumite regiuni atinge proporţii tragice şi actuala criză economică ne ameninţă cu o explozie socială. De aceea, salut în mod deosebit raportul dnei Magda Kósáné Kovács, care caută un răspuns la această problemă socială gravă. De asemenea, sunt foarte încântată de obiectivele stabilite în raport, însă doar evaluarea situaţiei, campaniile de informare şi consolidarea societăţii civile nu sunt suficiente. Avem nevoie de progrese concrete, decisive în domeniul educaţiei şi al creării de locuri de muncă.
Dacă nu sunt disponibile resurse financiare suficiente pentru aceste obiective, iniţiativa va rămâne literă moartă. Avem nevoie de o strategie UE şi pentru romi pentru ca aceste obiective propuse să aibă impact asupra politicilor economice, educaţionale şi de sănătate ale statelor membre; pentru că doar astfel va fi posibil să garantăm o viaţă demnă celor 10 milioane de persoane ai comunităţii rome şi să grăbim integrarea lor.
Strategia de îmbunătăţire a situaţiei romilor europeni necesită un plan de acţiune şi de aceea, sper că vor exista persoane dornice să continue munca începută de acest raport, care se va întinde probabil pe durata mai multor mandate parlamentare.
În timp ce în Italia abordarea problemei romilor de către guvern nu a fost complet consecventă şi adesea discutabilă în ceea ce priveşte principiile umanitare, în Europa s-au depus întotdeauna eforturi pentru menţinerea echilibrului dificil între integrare şi securitate. Rezoluţia Parlamentului European referitoare la situaţia socială a rromilor şi îmbunătăţirea accesului acestora pe piaţa muncii în UE reprezintă un exemplu în acest sens.
Recurgerea în mod repetat la măsuri legislative de urgenţă pentru a rezolva problemele asociate romilor indică în mod clar o incapacitate de a aborda un fenomen care nu este nou. În schimb, avem nevoie de o abordare sistematică şi coordonată, soluţii pe termen lung în domeniul educaţiei, al sănătăţii şi, cel mai important, politici privind piaţa muncii, deoarece ocuparea forţei de muncă şi educaţia facilitează acceptarea socială şi integrarea.
Europa cere să se pună capăt practicii discriminatorii de a evacua ocupanţii cartierelor sărace rome şi, să se dezvolte mai degrabă proiecte specifice de construire de locuinţe, care vor rezolva problema locuinţelor cu care se confruntă aceste comunităţi.
Planul de acţiune al Comisiei pentru un cadru de control intern integrat (prezentare succintă)
Următorul subiect este o scurtă prezentare a raportului întocmit de doamna Stauner, în numele Comisiei pentru control bugetar, cu privire la planul de acţiune al Comisiei pentru un cadru de control intern integrat..
Doamnă preşedintă, domnule comisar, doamnelor şi domnilor, principiul controlului intern eficient este unul din cele mai importante principii bugetare pe care Comisia trebuie să le respecte la punerea în aplicare a bugetului şi la folosirea fondurilor. Curtea de Conturi Europeană (CCE) şi Parlamentul European au solicitat de ani de zile un control eficient şi eficace al resurselor bugetare, iar CCE a făcut numeroase încercări şi sugestii, în special pentru a se asigura că aceste resurse sunt folosite în mod corespunzător şi economic de către Comisie. Cu toate acestea, CCE nu a reuşit să prezinte Comisiei o declaraţie de asigurare pozitivă de ani de zile. Trebuie doar să amintesc Camerei de incidentele legate de neregulile din punerea în aplicare a programului Leonardo în urmă cu câţiva ani şi de alte domenii de sprijin care au fost dintotdeauna susceptibile de nereguli şi poate chiar de fraudă.
În ianuarie 2006, Comisia a adoptat un plan de acţiune pentru un cadru de control intern integrat, tot cu scopul de a obţine o declaraţie de asigurare pozitivă din partea CCE. După cum se precizează în raportul nostru, nu există nicio îndoială că s-au depus eforturi serioase de către Comisie pentru dezvoltarea planului de acţiune. Cu toate acestea, este cât se poate de clar pentru Parlament că punerea în aplicare a măsurilor este mult în urmă. Prin urmare, Comisia trebuie să urgenteze punerea în aplicare a măsurilor preconizate astfel încât efectele pozitive să poată fi vizibile în raportul anual al CCE în viitorul apropiat, iar noi, deputaţii europeni, să putem acorda descărcarea bugetului cu conştiinţa împăcată.
Nu vreau să intru în detalii cu privire la punerea în aplicare nesatisfăcătoare a măsurilor, dar aş evidenţia că activităţile eficiente de control sunt cu atât mai necesare acum luând în considerare că, în legătură cu pachetul de redresare economică, aproape toate criteriile pentru punerea în aplicare a măsurilor de sprijin au fost semnificativ relaxate, inclusiv în interesul acordării unei asistenţe rapide. Trebuie doar să vă amintesc de relaxarea planificată privind fondurile structurale şi de schimbările semnificative ale principiilor de eligibilitate în ceea ce priveşte Fondul de Globalizare UE.
Ştim, desigur, că toate măsurile de sprijin, în special în domeniul fondurilor structurale, sunt puse în aplicare în strânsă colaborare cu statele membre, lucru care este absolut vital pentru a garanta validitatea cheltuielilor, dar generează, de asemenea, probleme considerabile atunci când este vorba de efectuarea controlului de către Comisie.
Ştim de ani de zile că nu întotdeauna Comisia poate să abordeze astfel de controale în statele membre pe cât şi-ar dori poate sau după cum dictează principiile bugetare şi ideile CCE. Parlamentul întâmpină mari dificultăţi în adoptarea unui punct de vedere final, în special în cazul rezumatelor anuale şi al declaraţiilor administrative la nivel naţional, pe care Comisia ni le-a prezentat pentru prima dată la 15 februarie 2008, întrucât documentele nu respectă criterii uniforme.
Prin urmare, raportul nostru - care a fost, de asemenea, adoptat în unanimitate de Comisia pentru control bugetar - necesită exercitarea unei presiuni constante asupra statelor membre pentru ca acestea să furnizeze informaţii atât complete, cât şi clare. Speranţa mea cea mai mare este ca şi pe viitor Comisia să-şi asume sarcina de a introduce cadrul de control intern. Vă mulţumesc foarte mult.
Doamnă preşedintă, îi mulţumesc doamnei Stauner pentru raportul său şi Parlamentului pentru dialogul constructiv pe care l-am avut din momentul în care Comisia s-a angajat în planul de acţiune pentru o descărcare de gestiune, către o declaraţie de asigurare pozitivă.
În acest context, Comisia este de părere că declaraţia de asigurare emisă de Curtea de Conturi pentru 2007 este cea mai bună din câte au fost obţinute. Planul de acţiune a contribuit la această îmbunătăţire. Am marea plăcere de a vă spune că, la 3 februarie, Comisia a prezentat adoptarea ultimului său raport cu privire la progresul înregistrat. După cum a solicitat doamna Stauner în raportul dumneaei, acest lucru ar trebui să vă permită să o luaţi în considerare pentru rezoluţia privind descărcarea de gestiune.
Comunicarea noastră din 3 februarie prezintă o evaluare iniţială a impactului planului de acţiune din 31 decembrie 2008. Se concluzionează că s-a realizat un progres considerabil pe perioada mandatului actualei Comisii. Voi menţiona mai multe din punctele sale.
În ceea ce priveşte simplificarea, proporţia bugetului cheltuit în conformitate cu norme de eligibilitate mai clare şi mai uşor de aplicat a crescut la 25% din buget. În cadrul planului de redresare economică, propunem alte măsuri de simplificare, în special pentru fondurile structurale.
Curtea de Conturi a raportat o îmbunătăţire în ceea ce priveşte claritatea şi temeinicia rapoartelor de activitate anuale privind serviciile Comisiei finalizate în temeiul acţiunii nr. 3.
Comisia a consolidat corecţiile financiare - acţiunea nr. 11 din fondurile structurale -:în 2008, a fost recuperată suma de 1 miliard 500 de milioane. Prin comparaţie, suma recuperată în 2007 a fost de 288 de milioane.
Serviciile Comisiei aplică din ce în ce mai mult standarde comune pentru metodele de control, asigurând o mai bună coordonare şi comunicare a rezultatelor. Acest lucru contribuie la reducerea sarcinii administrative şi permite o mai bună utilizare a rezultatelor obţinute în urma controlului.
Consolidăm în continuare responsabilitatea statelor membre pentru o gestionare partajată - acţiunea nr. 5 - şi tocmai am primit rezumatele revizuirii contabile anuale pentru a doua oară. Comisia va continua aceste acţiuni alături de alte iniţiative de îmbunătăţire a cadrului de control.
Raportul doamnei Stauner subliniază rolul esenţial al conceptului de risc tolerabil în scopul viitoarelor îmbunătăţiri. Acest concept urmăreşte să definească la nivelul politicii echilibrul acceptabil între rezultatele controalelor şi costurile acestora. Este evident că o rată de eroare zero este imposibilă şi pare logic ca rata de eroare să poată varia în funcţie de domeniul inspectat.
Discuţia interinstituţională cu privire la acest concept are loc pe baza recentei comunicări a Comisiei. Vicepreşedintele Kallas a avut ocazia să discute acest lucru în Parlament în ianuarie. Aş dori să subliniez importanţa acestei iniţiative, care va permite autorităţii care acordă descărcarea de gestiune să evalueze mai bine nivelul administrării riscului introduse de Comisie.
Ultimul nostru raport vă arată că diferitele acţiuni au fost finalizate de către Comisie. Curtea de Conturi va face propria evaluare a impactului diverselor acţiuni în raportul său anual pe 2008.
Îi mulţumesc doamnei Stauner pentru raportul dumneaei, care îndeamnă la îmbunătăţirea în continuare a cadrului nostru contabil.
Cu aceasta se încheie subiectul. Votul va avea loc mâine.
în scris - Acest raport care urmăreşte să confere cheltuielilor europene mai multă transparenţă, eficienţă şi responsabilitate este mai relevant ca niciodată pentru punerea în aplicare a bugetului UE prin respectarea principiilor bunei gestiuni financiare. Avem nevoie de un angajament real pentru transparenţă şi controale interne eficiente astfel încât să obţinem beneficii maxime din politicile şi priorităţile noastre. În afară de aceasta, sprijin pe deplin opinia că, dacă o acţiune nu poate fi pusă în aplicare în mod satisfăcător în ceea ce priveşte cheltuielile şi riscurile, atunci ar trebui reconsiderată. În actuala situaţie economică nu putem permite nicio cheltuială extravagantă sau proastă folosire a fondurilor europene. În acelaşi timp, instituţia are nevoie să aibă cerinţe legale mai puţin complexe. Este necesar să simplificăm sarcina administrativă şi obligaţia financiară impuse solicitanţilor şi beneficiarilor UE, în special deoarece multe aspecte birocratice de prisos au avut drept consecinţă împiedicarea punerii în aplicare eficiente a politicii. Obiectivul urmărit este acela de a găsi echilibrul potrivit.
Următorul subiect este o scurtă prezentare a raportului elaborat de doamna Schaldemose, în numele Comisiei pentru piaţa internă şi protecţia consumatorilor, referitor la integritatea jocurilor de noroc on-line.
Doamnă preşedintă, sunt mândră şi în acelaşi timp încântată să vă pot prezenta în această seară raportul din proprie iniţiativă privind integritatea jocurilor de noroc on-line. După cum ştiţi, problema jocurilor de noroc a fost întotdeauna extrem de controversată în cadrul Parlamentului European. Jocurile de noroc au fost scoase de sub incidenţa directivei serviciilor, precum şi a Directivei privind comerţul electronic şi a fost, de asemenea, eliminată de sub incidenţa Directivei "Televiziune fără frontiere”. De ce trebuie să fie astfel? Ei bine, cred că cei mai mulţi dintre noi sunt de acord că jocurile de noroc reprezintă într-adevăr un serviciu financiar - Curtea Europeană de Justiţie a stabilit acest lucru - dar este un serviciu financiar complet separat. Nu putem compara jocurile pe Internet cu achiziţionarea unui ibric electric sau cu angajarea unui tâmplar pentru a pune parchet şi, prin urmare, acestea trebuie considerate separat. Aceasta este ceea ce au făcut statele membre până acum. Au stabilit reglementări stricte pentru a proteja consumatorii împotriva dependenţei create de jocurile de noroc şi împotriva fraudei şi a pariurilor, dar şi pentru a preveni spălarea banilor. În plus, scopul lor a fost, de asemenea, să menţină ordinea publică. Cu toate acestea, nu toate jocurile de noroc sunt la fel. De fapt, jocurile de noroc pe Internet creează provocări specifice pe care jocurile de noroc din sălile de jocuri de noroc nu le creează, parţial datorită caracterului transfrontalier şi, de asemenea, datorită accesibilităţii imediate.
Negocierile din jurul raportului au fost, uneori, mai aprinse decât mi-aş fi dorit. Am fost foarte împărţiţi asupra problemei dacă jocurile de noroc pe Internet creează un risc mai mare pentru cel care devine dependent de jocurile de noroc, de exemplu. Sunt puţin surprins de acest lucru pentru că cifrele vorbesc de la sine. Un studiu efectuat în Suedia şi în alte ţări arată că riscul ca cineva să devină dependent de jocurile de noroc este de cinci la şapte ori mai mare dacă acea persoană joacă poker pe Internet, decât dacă el sau ea merge şi joacă poker în lumea reală. Cu toate acestea, sunt primul care recunoaşte că nu cunoaştem toate consecinţele pentru consumatorii de jocuri de noroc pe Internet. Acesta este unul din domeniile în care am putut să convenim asupra unui lucru, şi anume că avem nevoie de mai multe informaţii cu privire la cel mai bun mod în care îi putem proteja pe consumatori.
Cu toate acestea, există şase puncte, în special, în acest raport pe care aş dori să le evidenţiez aici în această seară:
1. există o majoritate semnificativă în Comisia pentru piaţa internă şi protecţia consumatorilor care consideră că operatorii de jocuri de noroc on-line nu ar trebui doar să respecte legislaţia privind jocurile de noroc din statul membru în care îşi furnizează serviciile, ci şi acolo unde trăieşte consumatorul;
2. clarificarea ar trebui furnizată la nivel politic înaintea unei clarificări din partea Curţii asupra modului în care ar trebui să tratăm provocările şi problemele ridicate de piaţa europeană de jocuri de noroc on-line;
3. cooperarea între statele membre ar trebui consolidată în mod semnificativ;
4. trebuie să dezvoltăm standarde de protecţie a consumatorilor împotriva fraudei, a dependenţei create de jocurile de noroc şi a celorlalte pericole implicate;
5. avem nevoie de mai multă cercetare în domeniu; şi, în cele din urmă
6. Parlamentul European sprijină pe deplin iniţiativele şi procesul iniţiate de Consiliu şi solicităm Comisiei să acorde şi ea sprijin în această direcţie.
În ansamblu, cred că raportul va contribui la aducerea sectorului jocurilor de noroc înapoi în zona politicii căreia îi aparţine. Raportul este unul echilibrat şi, de fapt, a primit, de asemenea, un sprijin considerabil în comisie, în ciuda faptului că reprezintă o problemă sensibilă. A fost votat cu 32 de voturi pentru şi 10 împotrivă. O rezoluţie alternativă a fost înaintată de o minoritate din cadrul Comisiei pentru piaţa internă şi protecţia consumatorilor. Am încercat să integrez în raport cât mai multe din punctele lor de vedere, dar diferenţele politice sunt atât de importante încât nu a fost posibil să le includem pe toate. Aş dori să mulţumesc colegilor mei pentru sprijinul lor şi sper că raportul meu va primi sprijinul unei mari majorităţi mâine.
Doamnă preşedintă, doamnă Schaldemose, Comisia salută acest raport din proprie iniţiativă din partea Parlamentului European. Acesta laudă munca întreprinsă de Comisia pentru piaţa internă şi protecţia consumatorilor şi de către dumneavoastră, doamnă Schaldemose, în calitate de raportor, şi salută, în special, cercetarea în problema integrităţii.
Astfel cum a subliniat colegul meu, domnul McCreevy, în discursurile sale anterioare, abordările folosite în prezent în statele membre sunt prea diferite pentru a permite o iniţiativă legislativă. Ultimele discuţii în cadrul Consiliului Concurenţei au arătat clar că statele membre nu vor ajunge la un acord cu privire la o astfel de iniţiativă.
În plus, tratatul oferă câteva principii orientative. O hotărâre a Curţii, verdictul în cazul Placanica, pronunţată în martie 2007, a confirmat de curând că activităţile de pariuri sportive constituie servicii în sensul articolului 49 din tratat. Statele membre au dreptul să elaboreze legi în privinţa jocurilor la nivel naţional. Dacă doresc să limiteze activităţile privind jocurile, acestea pot să desfăşoare cercetări pentru justificarea restricţiilor, de exemplu, legate de dependenţă şi fraudă.
Atunci când se dovedeşte că aceste măsuri sunt necesare, tratatul cere ca ele să fie adoptate într-un mod care să nu facă discriminări între operatorii naţionali şi operatorii cu sediul în alte state membre.
Comisia intenţionează să-şi îndeplinească obligaţia prin investigarea oricărei plângeri care i se înaintează şi va introduce orice proceduri necesare dacă se demonstrează că tratatul a fost încălcat.
Este încurajator să constatăm că, după aplicarea procedurilor privind încălcarea dreptului comunitar, unele state membre, inclusiv Franţa, Ungaria şi Italia, s-au apropiat mai mult de Comisie şi s-au angajat să-şi schimbe legislaţia. Comisia lucrează, desigur, pentru a ajuta statele membre să găsească soluţii ca să răspundă procedurilor privind încălcarea dreptului comunitar.
Comisia a publicat lucrări de cercetare privind aspectele legale şi economice ale pieţei jocurilor de noroc în 2006. În aceste condiţii, Comisia crede că nu există o nevoie imediată de a juca un rol mai mare în efectuarea cercetărilor în legislaţia naţională, nici în probleme mai vaste cum ar fi dependenţa, frauda sau alte activităţi reprobabile. Totuşi, acest raport furnizează câteva clarificări deosebit de folositoare.
Cu aceasta se încheie subiectul. Votul va avea loc mâine.
Mâine vom vedea că multe părţi din Europa încă mai au voinţa politică de a-şi păstra monopolul de importanţă vitală asupra jocurilor de noroc şi acest lucru este valabil şi pentru Finlanda. Sprijinul Parlamentului European pentru Loteria Naţională Finlandeză, pentru Asociaţia Finlandeză a Jocurilor Mecanice şi pentru operatorul finlandez de jocuri de noroc, Fintoto, este important pentru că procedurile privind încălcarea dreptului comunitar, lansate de Comisie, reprezintă încă o problemă. Este important pentru mişcarea sportivă europeană şi activităţile la nivel de masă ca statele membre să-şi păstreze sistemele lor naţionale de jocuri de noroc.
De asemenea, acestea mai reprezintă un element fundamental, deoarece este o caracteristică specială a vieţii sportive în Finlanda, în care munca voluntară sprijinită de societate este tot un sprijin de bază pentru sporturile de nivel avansat. Este, de asemenea, mai uşor să se contracareze efectele secundare ale jocurilor de noroc în ţări în care statul deţine monopolul. Jocurile de noroc online reprezintă doar aproximativ 5% din toate încasările din jocuri de noroc, însă sectorul creşte într-un ritm extrem de rapid. De aceea este important ca drepturile statelor membre să rămână aceleaşi, chiar şi în era internetului. Nu trebuie să uităm că după adoptarea Tratatului de la Lisabona, UE va avea competenţe în unele ramuri ale sportului. Acest lucru va contribui la combaterea efectelor secundare în sportul profesionist, cum ar fi rasismul, dopajul şi huliganismul.
Veniturile brute din jocurile de noroc pe internet au totalizat 2-3 miliarde de euro în 2004. Potrivit studiului SICL menţionat anterior, acestea reprezintă în prezent aproximativ 5% din totalul pieţii jocurilor de noroc din UE. O creştere rapidă a acestor servicii în viitor este inevitabilă şi de aceea avem nevoie de norme clare şi transparente.
Raportul dnei Schaldemose alege o altă abordare a industriei jocurilor de noroc în Europa şi de aceea nu îl pot sprijini. Nu face distincţie între operatorii de jocuri de noroc care sunt autorizaţi şi funcţionează legal şi cei care funcţionează adesea fără autorizaţie şi ilegal.
Trebuie să începem de la faptul că majoritatea statelor europene au o industrie a jocurilor de noroc. Sunt de acord că fiecare stat membru în parte ar trebui să stabilească în continuare norme pentru jocurile de noroc pe internet. Atâta vreme cât nu există probe aplicabile de ameninţări la adresa jucătorilor, spălare de bani sau corupţie în sport, nu trebuie să privim toate companiile drept infractoare. Există şi firme serioase care folosesc cea mai bună tehnologie şi funcţionează în conformitate cu legea.
Nu sunt o susţinătoare a jocurilor pe internet, ci mai degrabă o oponentă a acestora. Cu toate acestea, după părerea mea o interdicţie generală ar duce la sporirea şi ilegalitatea acestor activităţi şi la o lipsă totală a normelor. Cred că poziţia pe care am redactat-o împreună cu colegii mei reprezintă o alternativă mai corectă şi mai clară la raportul raportorului.
Asigurarea calităţii alimentelor - incluzând armonizarea şi recunoaşterea reciprocă a standardelor (prezentare succintă)
Următorul subiect este o prezentare succintă a raportului elaborat de dna Petre, în numele Comisiei pentru agricultură şi dezvoltare rurală, referitor la asigurarea calităţii alimentelor - incluzând armonizarea şi recunoaşterea reciprocă a standardelor.
raportoare - Doresc mai întâi să mulţumesc Comisiei Europene pentru iniţiativa binevenită a Cărţii verzi privind calitatea produselor agricole şi pentru consultarea lansată pe această temă.
Cartea verde răspunde unei nevoi reale a statelor membre de a promova imaginea produselor agricole, mai ales avantajele în ceea ce priveşte calitatea, atât în rândul consumatorilor europeni, cât şi al celor din alte ţări. Aceste standarde înalte sunt cerute de către consumatori şi reprezintă o modalitate de realizare a unei valori adăugate maxime. Deşi nu se aplică procedura de codecizie, sper ca opinia Parlamentului European să fie clar luată în considerare în etapele care urmează.
Doresc, de asemenea, să mulţumesc colegilor din Comisia pentru agricultură şi, în mod special, experţilor pentru sprijinul acordat în promovarea acestui raport.
Simplificarea normelor de comercializare, o mai bună informare a consumatorilor, în special asupra originii produselor alimentare, protejarea mai bună a produselor europene de calitate pe plan internaţional sunt unele dintre cele mai importante propuneri ale raportului.
Politica privind calitatea nu poate fi disociată de viitorul politicii agricole comune şi de provocări cum ar fi schimbările climatice, necesitatea conservării biodiversităţii, aprovizionarea energetică şi gestiunea resurselor de apă. În acelaşi timp, consumatorii - ştim cu toţii - sunt tot mai interesaţi nu numai de siguranţa alimentelor, dar şi de originea şi metodele de producţie ale produselor alimentare.
Sistemele de certificare se asociază în conştiinţa consumatorilor cu garanţia calităţii superioare. Scopul standardelor trebuie să fie de a-i ajuta pe fermieri să livreze produse de o calitate care să corespundă aşteptărilor consumatorilor, să nu-i dezamăgească pe aceştia şi să faciliteze compararea preţurilor pentru diferite calităţi ale produselor.
Ca raportor, doresc să se reducă gradul de complexitate al sistemului european al standardelor de bază şi numeroasele prevederi la care trebuie să se conformeze agricultorii europeni. Sunt în favoarea unei simplificări şi pentru adoptarea unor reguli care să garanteze în mod suficient siguranţa alimentară europeană.
Propun, de asemenea, modalităţi de simplificare a procesului de elaborare a standardelor, prin scurtarea procedurilor în cadrul Comisiei, prin transferul acestei sarcini către alte organisme sau prin trimitere la standarde internaţionale. Consider, de asemenea, că simplificarea trebuie să ţină seama de sarcinile administrative care revin autorităţilor publice sau părţilor interesate. Pe măsură ce se schimbă cerinţele pieţei şi avansează tehnologia, standardele de comercializare pot să devină parţial perimate şi trebuie adaptate şi actualizate.
Uniunea Europeană trebuie să insiste asupra respectării, de către toate produsele alimentare, a standardelor de producţie, în special a celor ce privesc igiena şi siguranţa. Dincolo de aceasta, Uniunea Europeană trebuie să asigure un nivel egal al concurenţei produselor autohtone cu cele din statele terţe. Sunt în favoarea introducerii obligatorii a indicaţiei privind locul de producere a produselor primare, prin menţiunea "produs realizat în Uniunea Europeană”, respectiv în afara ei.
Doresc şi o extindere a acestui sistem asupra produselor alimentare procesate, care să ţină cont de originea principalelor ingrediente şi materii prime şi care să realizeze o legătură între locul de origine al acestora şi locul ultimei prelucrări a produsului. Consider necesară adoptarea unor norme de utilizare a termenilor "de munte” şi "insular”, deoarece astfel se va conferi valoare adăugată semnificativă produselor agricole şi produselor alimentare provenind din aceste regiuni dezavantajate.
Doamnă preşedintă, aş dori să îi mulţumesc raportorului, dna Petre, pentru acest raport. Politica europeană privind calitatea produselor agricole reprezintă o problemă majoră pentru agricultori, pentru cei implicaţi în lanţul alimentar în general şi, desigur, pentru consumatori. De aceea, Comisia a adoptat Cartea verde privind calitatea produselor agricole şi a consultat părţile interesate înainte de a redacta propunerile legislative.
Comisia salută raportul dumneavoastră, dnă Petre, precum şi discuţiile care au avut loc în diferitele comisii ale Parlamentului European. Aceste discuţii sunt în plus faţă de cele 560 de contribuţii primite în timpul perioadei de consultări introduse pentru a ajuta Comisia să definească direcţiile strategice ce urmează a fi publicate într-o comunicare programată pentru sfârşitul lunii mai, anul acesta.
Comisia intenţionează să sprijine fermierii din Europa să comunice condiţiile dificile de producţie pe care le respectă. Am spus că propunerea de a indica locul de producţie a primit prea puţin sprijin şi chiar şi mai puţin pentru un logo european care să arate conformitatea cu standardele europene. Pe de altă parte, există cerere pentru etichetare cu numele ţării de origine.
Comisia consideră binevenit sprijinul pentru politica sa de simplificare spre standarde de comercializare. Comisia a fost întotdeauna în favoarea simplificării legislaţiei, acolo unde este necesar. De aceea, dnă Petre, ne îndemnaţi şi ne încurajaţi să ne continuăm munca.
Comisia a luat notă de cererea de definire a menţiunilor rezervate facultative, cum ar fi "de casă” sau "de munte”. Pot să vă spun că aceasta este şi părerea majorităţii celor care răspund Cărţii verzi.
În ceea ce priveşte informaţiile geografice, Comisia vă împărtăşeşte opinia. Procedurile ar trebui simplificate sau, cel puţin, accelerate. În prezent, examinăm reacţiile la Cartea verde pentru a decide asupra modului de acţiune.
Problema unei agenţii rămâne deschisă. Între timp, avantajele şi dezavantajele unui astfel de organism trebuie studiate cu grijă.
În ceea ce priveşte negocierile cu Organizaţia Mondială a Comerţului, pot să vă asigur că recunoaşterea sistemelor europene de calitate rămâne cu siguranţă pe agenda Comisiei. La orizont se întrezăreşte un consens privind necesitatea de armonizare, de stabilire a unui cadru pentru sistemele de certificare şi de ajungere la o recunoaştere reciprocă între aceste sisteme. Orientările ar putea fi suficiente şi ar evita prea multe constrângeri administrative.
Acesta este un prim pas către o politică de calitate reală pentru produsele agricole. În acest moment, Comisia aşteaptă cu nerăbdare următorii paşi şi discuţiile fructuoase pe care le preconizăm şi, în numele colegei mele, dna Fischer Boel, vă asigur că Parlamentul va fi implicat în toate acţiunile viitoare pe care Comisia le va întreprinde în acest domeniu. Este un domeniu a cărui importanţă aţi evidenţiat-o corect, dnă Petre, nu doar pentru producători, ci pentru noi toţi, consumatorii.
Cu aceasta se încheie subiectul. Votul va avea loc mâine.
în scris - Într-o lume extrem de globalizată, fermierii se confruntă cu o presiune sporită. Pentru a fi competitivi, pot fie să reducă din costuri, fie să se specializeze în produse de nişă, de înaltă calitate. Astfel, programele privind calitatea alimentelor nu doar le oferă consumatorilor produse autentice, ci pot şi să sprijine dezvoltarea rurală. Pentru a le da fermierilor o alternativă la dezvoltarea rurală, trebuie să simplificăm standardele de comercializare şi să consolidăm stimulentele pentru implicarea micilor producători. Dar simplificarea standardelor nu înseamnă mai puţină calitate sau autenticitate. Standardele UE pentru comercializarea produselor alimentare sunt deja printre cele mai riguroase din lume. Pentru a păstra încrederea în standardele de calitate, este necesară punerea lor în aplicare prin intermediul unor controale intensificate şi al unor sisteme de trasabilitate. Mai mult, în cazul "indicaţiilor geografice protejate” sau al "denumirii de origine protejate”, ar fi de dorit să se eticheteze principalele ingrediente cu locul de origine dacă nu provin din acea zonă. Consumatorii identifică în aceste produse calităţi specifice rezultate dintr-o anume origine sau metodă de producţie. Există, cu toate acestea, cazuri în care ingredientul indicat pe etichetă nu coincide exact cu cel folosit în produsul alimentar respectiv; de exemplu, "şuncă de Parma” nu vine de fapt din Parma.
în scris - (FR) Consumatorul este din ce în ce mai pretenţios în privinţa calităţii, originii şi siguranţei produselor agricole. UE a introdus cu succes un sistem de etichetare a calităţii care garantează autenticitatea produselor regionale şi a metodelor tradiţionale de producţie. În prezent, statele membre şi UE au datoria să promoveze aceste produse de calitate şi să întreprindă mai multe acţiuni pentru protecţia lor la nivel internaţional. Acest lucru presupune o garanţie a unei concurenţe echitabile între produsele europene şi cele din ţări terţe, în special, prin protejarea fermierilor europeni împotriva oricărui produs care uzurpă o nomenclatură recunoscută. Produsele ale căror denumiri ar putea fi uzurpate ar trebui să beneficieze de protecţie internaţională din partea OMC şi orice cerere de înregistrare a unei denumiri protejate din ţări terţe ar trebui să fie supusă unui control mai riguros. Pentru a oferi informaţii mai bune consumatorului, este important ca pe etichetă să se specifice ţara de origine a produselor primare, iar în cazul produselor prelucrate, originea ingredientelor principale şi locul unde s-a realizat prelucrarea finală.
În acelaşi timp, UE trebuie să se asigure că principiul "accesului condiţionat pe piaţă” este susţinut, recomandând OMC să adopte standarde de protecţie mai stricte pentru produsele de calitate, astfel încât produsele importate să poată fi supuse aceloraşi cerinţe de siguranţă şi calitate precum cele europene.
Doamnă preşedintă, calitatea este un cuvânt cheie în întreg lanţul de producţie a produselor alimentare, şi anume "de la fermă la consumator”. Este extrem de important să sensibilizăm consumatorii europeni în legătură cu cerinţele şi standardele ridicate puse în aplicare în domeniul produselor alimentare, pe care fermierii şi producătorii de produse agricole şi alimentare trebuie să le îndeplinească, precum şi în legătură cu costurile asociate. Produsele alimentare europene se disting printr-o calitate înaltă şi prin standarde corespunzătoare ridicate. Nu întotdeauna se poate spune acelaşi lucru despre produsele importate.
Nu cred că trebuie să creăm alte sisteme de certificare la nivel comunitar sau alte simboluri care să diferenţieze produsele alimentare din UE. Acest lucru îl va induce în eroare pe consumator. În schimb, ar trebui să ne concentrăm pe măsuri promoţionale pentru a informa consumatorii despre simbolurile UE care sunt deja folosite şi pe care consumatorii ar trebui să le considere drept o garanţie de calitate.
O altă provocare este aceea de a îmbunătăţi procesul de evaluare a solicitărilor în ceea ce priveşte produsele regionale şi de a grăbi procesul de înregistrare. Din nefericire, procesarea acestor solicitări de către Comisia Europeană durează de ani de zile. Regiunile din Polonia Kielce şi Polonia Mică încă aşteaptă înregistrarea unor produse, cum ar fi fasola korczyńska (fasolea Korczyn), kiełbasa lisiecka (cârnaţii Lisiecka), wiśnia nadwiślanka (vişina de Vistula), śliwka szydłowska (pruna Szydlow), jabłka łąckie (mărul Łącko), obwarzanek krakowski (chifla de Cracovia) şi fasola z Doliny Dunajca (fasolea din valea Dunării).
Cooperarea dintre instanţele statelor membre în domeniul obţinerii de probe în materie civilă sau comercială (prezentare succintă)
Următorul subiect este o prezentare succintă a raportului elaborat de dl Medina Ortega, în numele Comisiei pentru afaceri juridice, referitor la cooperarea dintre instanţele statelor membre în domeniul obţinerii de probe în materie civilă sau comercială.
raportor -(ES) Doamnă preşedintă, la această oră târzie, într-o luni, Comisia are probabil alte lucruri la care să se gândească, mai îngrijorătoare decât acest raport. Pe scurt, ceea ce facem este să răspundem pur şi simplu la un raport al Comisiei, care este un raport referitor la aplicarea Regulamentului (CE) nr. 1206/2001 al Consiliului din 28 mai 2001 privind cooperarea între instanţele statelor membre în domeniul obţinerii de probe în materie civilă sau comercială.
Această sferă de activitate nu aparţine, de fapt, Comunităţii, ci este una interguvernamentală, în care Consiliul - prin intermediul regulamentului - a încercat să încurajeze cooperarea între instanţe. Cu toate acestea, cred că a lipsit o oarecare rigurozitate din partea Uniunii Europene în încercările ei de a obţine acest lucru. Adică au fost luate anumite măsuri, cum ar fi formularea ideilor practice, folosirea mijloacelor electronice şi aşa mai departe, dar, recunosc, este destul de greu pentru Comisie să acţioneze.
Nu ştiu ce a realizat Comisia sau ce speră să realizeze, dar mi se pare destul de dificil să realizezi ceva din cauza dificultăţilor imense implicate în această formă de cooperare interguvernamentală. Ceea ce cerem este ca autorităţile judiciare să colaboreze, dar vorbim de circa 27 de ţări, de autorităţi judiciare care folosesc 22 de limbi diferite, cu sisteme juridice între care există diferenţe semnificative, şi încercăm să obţinem rezultate.
Comisia a descoperit că rezultatele nu sunt bune, că există o întârziere uriaşă în punerea în aplicare a acestor mecanisme de cooperare şi, prin urmare, nu avem resurse pentru a realiza acest lucru. Soluţia ideală ar fi să folosim mijloace fizice. De exemplu, ce ar putea face Comisia pentru a echipa instanţele, în special cele inferioare, cu facilităţi tehnologice, cum ar fi sisteme de videoconferinţă? Videoconferinţa ar putea fi o idee ce pare inaccesibilă în multe instanţe mici din Uniunea Europeană, dar pare singurul mod de a obţine acest lucru.
Cred că Uniunea Europeană ar trebui să facă uz de instituţii care există deja şi, în special, de Reţeaua Judiciară Europeană. Ar trebui să consolidăm această instituţie, astfel încât judecătorii înşişi, folosind sistemele de cooperare, să poată dezvolta acest tip de comunicare.
Pe de altă parte, întregul domeniu al pregătirii judecătorilor este vital. Şi acesta este un lucru pe care Comisia nu-l poate face singură. Cu toate acestea, ce poate face Comisia este să încurajeze dezvoltarea de cursuri de acest tip, oferind pregătire despre dreptul comunitar şi cunoaşterea diferitelor sisteme juridice.
În plus, există o altă mare dificultate, şi anume cea a limbajului: cum poate un judecător spaniol, de exemplu, să comunice cu un judecător finlandez, când cele două limbi sunt atât de diferite? Nu intră în discuţie că judecătorii, pe lângă faptul că trebuie să fie experţi în problemele de drept naţional, care sunt destul de complexe prin ele însele, trebuie să fie obligaţi să aibă şi cunoştinţe de acest gen.
Ce putem face din punct de vedere practic pentru a-i ajuta pe judecători în privinţa interpretării şi a traducerii? Cum putem face să-i ajutăm să realizeze acest lucru? La întocmirea acestui raport, nu intenţionez să am o abordare severă sau dură la adresa Comisiei. Cred că sarcina este una foarte grea. Beneficiind de avantajul de a avea aici un comisar interesat de acest subiect, aş dori să aflu opinia Comisiei cu privire la ce se poate face pentru a da mai multă rigurozitate acestui regulament din 2001, care a fost puţin cam vag, cam prea mult bazat pe voluntariat; nu ştiu dacă, din punct de vedere practic, poate produce vreun rezultat sau dacă putem înregistra vreun progres în acest domeniu.
Doamnă preşedintă, aş vrea mai întâi să-i mulţumesc dlui Medina Ortega, care ridică o întreagă serie de probleme vitale. Este adevărat că judecătorii şi avocaţii din fiecare ţară trebuie să fie mai conştienţi de existenţa acestui regulament.
Ar trebui subliniat faptul că îndeplinirea exactă a actului de cercetare, astfel cum se menţionează la articolul 17 din regulament a simplificat şi a accelerat obţinerea de probe fără a se crea probleme deosebite. Organismele centrale menţionate în regulamentul în cauză trebuie să îndeplinească un rol important în ceea ce priveşte monitorizarea instanţelor cărora li se cere să trateze cereri prezentate în temeiul actualului regulament şi soluţionarea problemelor pe care le întâlnesc.
Asistenţa furnizată de organismele centrale poate fi esenţială pentru instanţele mici care se confruntă pentru prima dată cu o problemă legată de obţinerea de probe într-un context transfrontalier.
Tehnologia informaţiei şi sistemul de videoconferinţe, folosite alături de un sistem securizat de poştă electronică, ar trebui, dle Medina Ortega, să fie o resursă standard de trimitere a probelor. Sarcina obişnuită a Reţelei Judiciare Europene în materie civilă şi comercială, după cum aţi spus, este aceea de a facilita această cooperare juridică în Europa. Întrucât a intrat în vigoare, punerea în aplicare a regulamentului privind obţinerea de probe a fost în centrul activităţii reţelei în mai multe rânduri. În 2006 s-a realizat un manual privind aplicarea regulamentului, iar în 2007 acesta a fost distribuit tuturor instanţelor europene. Reţeaua Judiciară Europeană în materie civilă şi comercială poate, fără îndoială, să îşi folosească contactele - aveţi dreptate aici, dle Medina Ortega - pentru a se implica mai puternic în realizarea unei conformităţi mai mari cu cererile de obţinere de probe în termenele stabilite în regulament. Acest lucru este adevărat.
Aş dori să continui şi să examinez pe scurt perspectiva. Este adevărat că regulamentul stabileşte criterii precise pentru forma şi conţinutul cererii. Aceasta trebuie să fie completată conform unui formular specific şi să conţină informaţii specifice: numele şi adresa părţilor, natura şi obiectul cauzei respective şi o descriere a probei ce trebuie furnizată. Regulamentul prevede, de asemenea, că cererea trebuie prezentată într-una din limbile oficiale ale statului membru la instanţa de primire sau în oricare altă limbă pe care statul membru de primire a indicat-o ca putând fi acceptată, dar, după cum tocmai aţi subliniat, limba nu este cea mai mică din probleme.
O cerere de îndeplinire a unui act de cercetare trebuie de obicei realizată repede. În cazul în care cererea poate fi îndeplinită în termen de 90 de zile de la primirea solicitării de către instanţa de primire, aceasta trebuie să informeze instanţa emitentă şi să specifice motivele.
De fapt, nu este posibil să se refuze îndeplinirea cererii de îndeplinire a unui act de cercetare decât în situaţii excepţionale şi strict limitate.
Aşa era regulamentul. Un studiu privind aplicarea acestuia a fost realizat în martie 2007 şi, pe baza rezultatelor studiului, Comisia a adoptat un raport în decembrie 2007. Raportul a fost elaborat conform articolului 23 din regulament. Ce se spune în raport? Că prin aplicarea regulamentului s-a îmbunătăţit, într-o oarecare măsură, s-a simplificat şi s-a accelerat cooperarea între instanţe în obţinerea de probe în cauze civile şi comerciale.
De aceea, a realizat deja două obiective principale: simplificarea cooperării dintre statele membre şi accelerarea procesului de obţinere de probe.
Simplificarea a fost realizată, în special, prin introducerea transmiterii cererilor în mod direct între instanţe, deşi uneori cererile se adresează organismelor centrale, şi prin introducerea formularelor tip. S-au înregistrat progrese şi în ceea ce priveşte viteza cu care sunt tratate cererile de îndeplinire a unui act de cercetare. Majoritatea sunt executate mai repede decât înainte de intrarea în vigoare a regulamentului, din fericire, şi în termen de 90 de zile prevăzute în regulament.
De aceea, aş spune, dle Medina Ortega, că nu este necesară modificarea regulamentului. Cu toate acestea, este imperativ ca funcţionarea acestuia să se îmbunătăţească. În planul de acţiune adoptat în noiembrie 2008, Consiliul i-a încredinţat Comisiei misiunea de a crea un portal european e-justiţie. Crearea şi intrarea în funcţiune în acest an a primei versiuni a portalului este evident o prioritate absolută pentru noi şi pentru mine.
În ceea ce priveşte folosirea videoconferinţei, şi aceasta va deveni o prioritate. Reţeaua Judiciară Europeană în materie civilă şi comercială pregăteşte, momentan, un manual privind aspectele juridice de folosire a videoconferinţei în obţinerea de probe. Evident, acest manual va fi trimis judecătorilor europeni şi va fi finalizat până la sfârşitul acestui an. Va fi parte a portalului care, după cum am spus, va apărea înainte de sfârşitul anului.
Evident, în continuare va trebui ca sălile de şedinţă ale instanţelor să fie dotate cu echipament pentru videoconferinţă. Sperăm să beneficiem de noile metode de finanţare în timpul revizuirii perspectivei financiare 2010-2013. Opţiunile de finanţare pentru proiectele transfrontaliere există deja în programul Justiţie civilă, unde folosirea videoconferinţei este prezentată ca o prioritate.
V-aş spune dle Medina Ortega, că vă susţin într-un punct major, care, în opinia mea, trebuie să fie o prioritate pentru Stockholm: mă refer la pregătirea judecătorilor. Pentru problema ridicată în seara aceasta, obţinerea de probe, avem nevoie într-adevăr de o pregătire adecvată a judecătorilor. Pentru mine aceasta va fi una din liniile directoare ale viitorului program Stockholm.
În orice caz, vă mulţumesc pentru acest raport util care a fost deosebit de lămuritor.
Cu aceasta se încheie subiectul. Votul va avea loc mâine.
Punerea în aplicare a Directivei 2006/43/CE privind auditul legal al conturilor anuale şi al conturilor consolidate (prezentare succintă)
Următorul subiect este o prezentare succintă a raportului elaborat de dl Doorn referitor la punerea în aplicare a Directivei 2006/43/CE privind auditul legal al conturilor anuale şi al conturilor consolidate.
raportor - (NL) Doamnă preşedintă, acest raport se referă la punerea în aplicare acelei de-a opta directive privind auditul legal al conturilor anuale. Este un lucru bun faptul că Parlamentul acordă o mai mare atenţie punerii în aplicare şi transpunerii legislaţiei pe care o adoptăm aici. Noi, în Parlament, putem decide asupra celor mai importante norme şi reglementări, dar dacă acele norme şi reglementări nu sunt puse în aplicare şi respectate în statele membre, ne pierdem vremea aici.
Şi la transpunerea celei de-a opta directive, multe lucruri au mers prost. Definiţiile cheie sunt încadrate diferit în diverse ţări şi numărul statelor membre care au supraveghere publică independentă nu se apropie de 27. Raportul invită Comisia să ia măsuri rapide de corectare a acestor deficienţe.
Ne întrebăm, de asemenea, dacă metoda de armonizare folosită, adică armonizare minimă, este într-adevăr modul corect de a obţine o aplicare uniformă a conceptelor cheie. Poate că este nevoie să ne gândim din nou dacă definiţiile cheie de acest gen reprezintă calea de urmat sau dacă trebuie folosită o metodă de armonizare diferită - una care să nu fie deschisă mai multor interpretări.
În sfârşit, doamnă preşedintă, raportul pune în discuţie recomandarea Comisiei privind limitarea răspunderii civile a contabililor. Dacă sunt necesare alte măsuri pentru a realiza convergenţa în Europa, aşteptăm cu nerăbdare propunerile Comisiei.
Obiectivul trebuie să fie şi va rămâne acela de a obţine un audit eficient şi independent al contabililor. Criza economică ne-a învăţat că un audit strict şi supravegherea sunt indispensabile.
Doamnă preşedintă, onorabili deputaţi, aş dori mai întâi să-i mulţumesc dlui Doorn pentru raportul său referitor la punerea în aplicare a directivei privind auditul legal al conturilor. Aş mai dori să mulţumesc Comisiei pentru afaceri economice şi monetare şi, în special, dnei Van den Burg, care a contribuit la întocmirea acestui raport.
În contextul crizei financiare, este esenţial ca toate statele membre care în prezent sunt în urmă să transpună urgent directiva pentru a realiza obiectivele stabilite. Comisia monitorizează continuu stadiul transpunerii directivei în statele membre. Periodic pe site-ul nostru web este publicat un tablou de bord.
Rezultatele legate de performanţa statelor membre ar trebui să se îmbunătăţească substanţial în această primăvară. Raportul dlui Doorn a facilitat cu siguranţă un astfel de progres. După cum se evidenţiază în raportul dumneavoastră, Comisia a adoptat deja recomandarea privind asigurarea calităţii şi recomandarea privind limitarea răspunderii civile a auditorilor legali. Mulţumesc Parlamentului pentru sprijinul său pentru aceste două iniţiative.
Recomandarea privind limitarea răspunderii civile a auditorilor legali face parte din strategia de reducere a concentrării pieţei de audit. Pentru a explora alte opţiuni pe aceleaşi coordonate, în luna noiembrie s-a publicat un document de consultare privind structurile de control din companiile de audit şi privind consecinţele acestora asupra pieţei de audit.
Parlamentul European cere Comisiei să evalueze legile naţionale de transpunere a directivei şi să informeze asupra efectelor acestor măsuri adoptate de statele membre având în vedere recomandarea de limitare a răspunderii civile a auditorilor. La momentul oportun, vom fi încântaţi să pregătim aceste evaluări, luând în considerare toate aspectele prezentate în raport de către dl Doorn. Acesta este un angajament din partea comisarului McCreevy pe care sunt bucuros să vi-l transmit. Îi mulţumesc dlui Doorn şi îndrăznesc să sper că vom vedea rezultate practice.
Confruntarea cu problemele legate de aprovizionarea cu petrol (prezentare succintă)
Următorul subiect este o scurtă prezentare a raportului elaborat de Herbert Reul, în numele Comisiei pentru industrie, cercetare şi energie, referitor la "Confruntarea cu problemele legate de aprovizionarea cu petrol”.
Domnule preşedinte, doamnelor şi domnilor, în acest raport privind aprovizionarea cu petrol pledez - acest lucru a fost aprobat şi în cadrul comisiei - pentru a acorda atenţie importanţei petrolului în aprovizionarea europeană cu energie pe viitor. Petrolul va rămâne, în mod sigur, o foarte importantă sursă de energie primară în UE, chiar pe termen mediu şi lung.
Am fost martorii unei creşteri abrupte în cerere, ca urmare a creşterii economice şi demografice, dar şi a dorinţei pentru mobilitate individuală. În ultimele luni şi ani ne-am făcut griji din mai multe puncte de vedere - raportul se concentrează, de asemenea, în mare măsură asupra acestui lucru - cu întrebarea logică care rezultă cu privire la modul de reducere a consumului şi a cererii. Cum putem să reducem consumul sau să îl înlocuim şi cu alte surse de energie?
Acest raport vizează examinarea faptului că noi, politicienii, ar trebui să ne gândim la cum şi dacă resursele, oferta, pot fi mărite şi ce se poate face în acest sens. În această privinţă sunt menţionate trei sau patru puncte. În primul rând, este nevoie de investiţii masive pentru a produce şi exploata petrolul disponibil: 350 miliarde de dolari anual este cifra citată mereu în acest sens.
În al doilea rând, trebuie subliniat faptul că trebuie să fim mult mai activi în domeniul inovaţiilor tehnologice. Trebuie să ne gândim, de asemenea, cum să exploatăm toate rezervele disponibile cât mai eficient posibil. Acest lucru atrage atenţia nu doar asupra problemelor de tehnologie şi de întrebuinţare a terenului, ci şi, foarte rapid, asupra considerentelor de politici externe, desigur. În acest sens, de asemenea, în mai multe puncte pe care nu le pot enumera aici în mod exhaustiv, acest raport încearcă să sublinieze faptul că trebuie să ne intensificăm eforturile pentru ca resursele neconvenţionale de petrol să fie viabile din punct de vedere comercial: în aşa fel încât să contribuie la diversificare, să răspundă întrebării referitoare la modul în care rutele de transport pot fi şi ele modificate şi să ridice întrebarea privind contribuţia pe care o poate aduce politica externă în ceea ce priveşte consolidarea relaţiilor, dependenţa şi fiabilitatea reciproce între Uniunea Europeană şi ţările producătoare de petrol.
Acest raport nu încearcă să răspundă tuturor întrebărilor legate de petrol, ci încearcă mai degrabă să analizeze o serie de aspecte care nu au fost centrale până acum. Raportul nu ia în considerare aspectele legate de eficienţă şi economisirea de energie, nu pentru că nu sunt importante, ci pentru că acestea sunt abordate în altă parte. În acest sens, ar trebui ridicate o serie de noi întrebări - ar trebui să ne gândim, de exemplu şi dacă destui tineri intră în domeniul tehnologiei: tineri care sunt pregătiţi să se implice în acest domeniu şi să caute soluţii noi.
Acesta a fost un scurt rezumat al conţinutului acestui raport.
vicepreşedinte al Comisiei -(FR) Domnule preşedinte, aş dori, în numele Comisiei, să-i mulţumesc domnului Reul pentru că a pregătit raportul privind confruntarea cu problemele legate de aprovizionarea cu petrol; doresc, de asemenea, să mulţumesc membrilor diferitelor comisii, care au transmis observaţiile lor cu privire la această problemă, pentru contribuţiile lor valoroase la această dezbatere importantă.
Condiţiile economice s-au modificat considerabil de la comunicarea Comisiei din iunie 2008, intitulată "Confruntarea cu problemele legate de aprovizionarea cu petrol”. La acea perioadă, petrolul ajunsese la 140 dolari pe baril, cu efecte majore asupra economiei generale şi a persoanelor fizice din Uniunea Europeană. De atunci, preţul petrolului a scăzut cu mai bine de 100 de dolari, până sub 40 de dolari pe baril.
Cu toate acestea, analizele realizate de Comisie la acel moment rămân relevante pentru condiţiile structurale ale pieţei petrolului, ale cererii mondiale de energie pe termen mediu şi lung şi ale importanţei politicilor Uniunii Europene privind energia şi schimbările climatice. Toţi aceşti factori vor schimba formele de producţie şi de consum şi comportamentul nostru.
Multe dintre aceste întrebări au fost discutate în detaliu în cea de a doua analiză strategică a politicii energetice adoptate în noiembrie 2008, care a fost subiectul de discuţie cu alte ocazii în Parlament. Mai mult, adoptarea pachetului de propuneri privind energia şi schimbările climatice de către Consiliu şi Parlamentul European în decembrie 2008, a reprezentat un pas major către măsuri ferme privind nevoile viitoare de energie, în special prin stabilirea obiectivului de a utiliza 20% energii regenerabile din totalul de energie consumat până în 2020.
Comisia salută cu interes majoritatea punctelor ridicate de raportul domnului Reul. Observăm sprijinul pentru noile investiţii în înlocuirea surselor de energie, precum sursele regenerabile şi prioritatea acordată bunurilor şi serviciilor eficiente din punctul de vedere energetic. Aceste elemente au fost înaintate de către Comisie în planul european de redresare economică.
Noi, desigur, salutăm importanţa acordată intensificării dialogului cu ţările producătoare pentru a găsi soluţii pragmatice pentru problemele întâmpinate. Este evident, având în vedere legătura crescândă dintre energie şi politicile externe şi nevoia de a asigura securitatea energetică, că trebuie promovate relaţii bune cu ţările producătoare, pentru ca funcţionarea pieţelor internaţionale să fie mai previzibilă.
În acest context, trebuie ridicată problema transparenţei în raport cu rezervele de petrol. În ceea ce priveşte transparenţa stocurilor de petrol, această problemă a fost deschisă în timpul celei de a doua analize strategice. Referitor la acest subiect, se studiază în prezent posibilitatea de a publica săptămânal informaţii privind stocurile comerciale.
În ceea ce priveşte problemele economiei energetice şi a diversificării surselor, observăm argumentele prezentate cu privire la posibilitatea economisirii de energie în sectorul construcţiilor şi aşteptăm cu interes concluzia dezbaterilor legate de reorganizarea directivei privind performanţa energetică a clădirilor.
În privinţa aspectelor referitoare la nevoia de a diversifica sursele de energie în sectorul transporturilor şi de a exploata potenţialul vehiculelor eficiente din punct de vedere energetic, menţionez faptul că planul de redresare include o iniţiativă privind automobilele ecologice.
În concluzie, aş dori să vă atrag atenţia asupra angajamentului Comisiei de a dezvolta în continuare acţiunea privind toate problemele ridicate în legătură cu preţurile petrolului. Aceste probleme fac parte din politicile generale privind energia, schimbările climatice şi cercetarea.
Continuăm cu plăcere cooperarea cu Parlamentul European în toate aceste domenii şi îi mulţumesc încă o dată domnului Reul pentru că a furnizat unele informaţii şi explicaţii care vor constitui un ghid foarte valoros pentru viitoarea noastră politică energetică.
în scris - Raportul colegului Reul este extrem de important în contextul actualei crize economice şi al provocărilor legate de schimbările climatice.
Ca membru al Comisiei pentru agricultură am susţinut tot timpul că nu trebuie să minimizăm importanţa pe care o au investiţiile în tehnologiile curate şi în energia regenerabilă ca soluţii pentru diminuarea dependenţei de petrol, reducerea emisiilor de carbon, dar nu în ultimul rând ca soluţie pentru crearea de noi locuri de muncă şi stimularea creşterii economice.
Apreciez faptul că, şi în acest raport, biocombustibilii sunt enumeraţi ca o resursă insuficient exploatată şi sper că recomandarea referitoare la facilitarea accesului pe piaţă al acestora va fi avută în vedere de Comisia Europeană. Utilizarea biocombustibililor reprezintă o alternativă economică şi socială viabilă de dezvoltare a spaţiului rural şi de protecţie a mediului.
În acelaşi timp, consider îmbucurătoare atenţia sporită acordată eficienţei energetice a clădirilor, inclusă ca prioritate în Planul European de Relansare Economică şi menţionată în raportul domnului Reul ca soluţie pentru reducerea cererii de resurse energetice fosile. Eficienţa energetică are avantajul că va reduce şi povara facturilor pentru consumatori, în condiţiile în care criza economică îi afectează din ce în ce mai grav.
în scris - (EL) Acum, mai mult decât oricând, Uniunea Europeană are nevoie de o politică energetică comună europeană, care va promova securitatea energetică şi solidaritatea energetică şi, în acelaşi timp, va sprijini opţiuni viabile din punct de vedere energetic. În prezent, petrolul este cea mai importantă sursă de energie din Europa, în principal datorită utilizării sale răspândite în sectorul transporturilor. De exemplu, s-a afirmat că în 2030, UE se va baza pe petrol în proporţie de 95%. Nu putem ignora faptul că importurile provin, în esenţă, din ţări în care domină instabilitatea politică şi, în consecinţă, nu pot fi considerate sigure.
În plus, Europa se confruntă în prezent cu trei provocări, provocarea financiară, energetică şi de mediu, care inevitabil, ne limitează opţiunile. Petrolul este o sursă învechită. Costul său s-a dublat din 2005, preţul variază în mod constant şi este legat de mari emisii de CO2. Reorientarea politicii energetice este, aşadar, singura cale de urmat. Sprijinirea energiei nucleare sau noile mine din Africa nu reprezintă o soluţie. Soluţia constă în sprijinirea măsurilor europene şi naţionale pentru promovarea eficienţei energetice şi pentru a investi în proiecte care folosesc surse de energie regenerabilă.
Rapoartele privind politica în domeniul concurenţei pentru anii 2006 şi 2007 (prezentare succintă)
Următorul punct este o scurtă prezentare a raportului elaborat de Jonathan Evans, în numele Comisiei pentru afaceri economice şi monetare, referitor la rapoartele privind politica în domeniul concurenţei din anii 2006 şi 2007.
raportor -Domnule preşedinte, Comisia Europeană elaborează raportul său anual privind concurenţa şi este un obicei ca Parlamentul European să arunce un ochi peste raport şi să elaboreze un răspuns din proprie iniţiativă.
În acest caz, din motive de timp, rapoartele pentru anii 2006 şi 2007 au fost grupate, însă - abordând unul din punctele menţionate de către comisarul Barrot puţin mai devreme - este adevărat că s-a schimbat semnificativ contextul examinării noastre asupra acestor raporturi, din moment ce noi, de fapt, am început examinarea raportului cu ceva timp în urmă. La acel moment, ne-am concentrat asupra întregului proces de modernizare a politicii din domeniul concurenţei, volumului semnificativ de muncă îndeplinit de fostul comisar, Mario Monti, şi actualul comisar, Neelie Kroes, şi pe luarea în considerare a impactului acestora în ceea ce priveşte capacitatea Comisiei de a face faţă abuzului de putere pe piaţă şi de a face faţă mai eficient fuziunilor şi ajutoarelor de stat. Per ansamblu, reiese clar din reacţia pe care o avem din propriul raport al Parlamentului că evenimentele relatate în aceste rapoarte sunt foarte importante. Am văzut istoricul activităţilor Comisiei în ceea ce priveşte abordarea cartelurilor dificile, am asistat la dezvoltarea sistemului de clemenţă, am văzut amenzi record acordate de către Comisie şi am văzut activităţi record în ceea ce priveşte fuziunile, precum şi notificările ajutorului de stat.
Acesta este un proces care ia amploare în ceea ce priveşte modernizarea, întrucât Comisia aduce în prezent propuneri, într-o Carte albă, privind introducerea daunelor private. Acesta este, de asemenea, un lucru pe care comisia noastră şi Parlamentul l-au sprijinit.
Comisia noastră a atras atenţia asupra a două preocupări specifice - ceea ce noi considerăm ca fiind relaţia inegală dintre producători şi comercianţii cu amănuntul, în special în ceea ce priveşte comerţul cu amănuntul cu produse alimentare. În acest sens, Parlamentul European a elaborat de fapt o declaraţie scrisă, semnată de peste jumătate dintre membrii săi. Comisia noastră a exprimat de asemenea o anumită îngrijorare în legătură cu practicile abuzive din sectorul serviciilor.
Totuşi, menţionez schimbarea de context pentru că, bineînţeles, recunoaştem cu toţii că din momentul publicării rapoartelor de către Comisie, munca Comisiei - în special în ceea ce priveşte ajutorul de stat - a luat cu adevărat o nouă dimensiune. Aproape zilnic, Comisia examinează acum efectul ajutoarelor acordate în contextul actualelor turbulenţe financiare. Este foarte important - şi raportul nostru afirmă acest lucru - ca, în abordarea acelor probleme, să recunoaştem o parte din provocările existente, pentru o piaţă eficientă, deschisă.
Este foarte important ca, atunci când Comisia îşi dă acordul, să dea acel acord în moduri compatibile cu Tratatul şi care nu creează o atât de semnificativă putere de piaţă pe viitor încât să devină un scenariu de abuz în sine.
În prezent, sectorul bancar din Regatul Unit este cu siguranţă un domeniu în care, atunci când condiţiile economice devin puţin mai calme, va trebui aplicată o revizuire generală a noii structuri pe care o avem şi a compatibilităţii acestei structuri cu gestionarea unei pieţe libere şi oneste. Am primit încurajări de la comisarul Kroes în această privinţă însă, cu toate acestea, comisia noastră a precizat aceste puncte în raport. În general, părerea noastră este că Comisia trebuie felicitată pentru activitatea sa şi aceasta este ideea de bază a raportului care, anticipez, va fi votat mâine de o foarte vastă majoritate.
vicepreşedinte al Comisiei -(FR) Domnule preşedinte, domnule Evans, în primul rând aş dori să vă mulţumesc în numele lui Neelie Kroes şi a întregii Comisii.
Salutăm sprijinul fără echivoc al Parlamentului European în raportul său pentru o aplicare fermă şi susţinută a politicii în domeniul concurenţei în toate aceste domenii de acţiune: lupta împotriva trusturilor şi cartelurilor, controlul activităţilor de fuziune-achiziţie şi ajutorul de stat.
Comisia salută, în mod special, importanţa pe care Parlamentul European o acordă nevoilor personalului Direcţiei Generale Concurenţă, întrucât se confruntă cu o creştere a volumului de muncă în contextul actualei crize economice.
În acest context de recesiune, Comisia rămâne hotărâtă să întreprindă acţiuni decisive împotriva cererilor pentru protecţionism. Comisia salută avertismentul Parlamentului European împotriva suspendării normelor privind concurenţa, care oferă sprijin important în acest efort. Nu trebuie să uităm niciodată, domnule Evans, că aceste norme privind concurenţa au şi rolul de a stimula productivitatea şi de a ne permite să revenim într-o şi mai bună condiţie după criza economică.
2009 trebuie să fie un an al cooperării. Ne bazăm pe sprijinul tuturor instituţiilor europene şi al partenerilor noştri internaţionali pentru a relansa economia şi a asigura funcţionarea corectă a pieţelor.
Vă mulţumesc, domnule Evans. Fiţi sigur că doamna Kroes, care trebuie să vă fi spus acest lucru deja, a remarcat cu mare interes raportul dumneavoastră.
Următorul punct trebuia să fie o scurtă prezentare a raportului elaborat de Claire Gibault, în numele Comisiei pentru drepturile femeii şi egalitatea între sexe, referitor la egalitatea de tratament şi de acces între femei şi bărbaţi în artele spectacolului.
Consider că este un raport foarte interesant. Din nefericire, doamna Gibault ne-a anunţat că nu poate participa în această seară pentru a-şi prezenta raportul. Prin urmare, în conformitate cu Regulamentul de procedură, nu pot să dau cuvântul altcuiva, întrucât nu a delegat pe nimeni. Scurta prezentare a raportului său nu va avea loc aşadar.
Cu toate acestea, votul pentru acest raport va avea loc mâine, după cum se menţionează în ordinea de zi.
în scris - Salut eforturile Comisiei din cadrul politicii în domeniul concurenţei, modul său eficient de a aborda problema cartelurilor şi amenzile record impuse contravenienţilor în 2006 şi 2007. Sunt pe deplin de acord cu concluzia Comisiei că pieţele energetice europene nu funcţionează corespunzător. În această privinţă, este foarte dezamăgitor faptul că Consiliul European nu a reuşit să rezolve problemele identificate de Comisie în cadrul analizei sectoriale. Costurile cu energia constituie o parte a bugetelor gospodăriilor care creşte într-un ritm alarmant şi, ţinând cont de efectele crizei financiare, suntem susceptibili de a fi martori la o creştere substanţială a sărăciei în cadrul UE. Este inacceptabil faptul că imperfecţiunile pieţei energetice deformează piaţa în detrimentul afacerilor şi consumatorilor. Pentru a face faţă preţurilor iraţionale ale energiei ar trebui probabil să luăm în considerare crearea unui organism independent de reglementare a domeniului energetic în toate statele membre care ar putea să asigure că orice creştere a preţurilor pentru utilităţile publice precum energia şi apa, canalizarea, taxele de aeroport etc., ar trebui să fie justificată.
în scris - Sprijin cu tărie apelurile referitoare la protecţia consumatorului din raportul deputatului european Evans, în special solicitarea pentru Comisie de a efectua o anchetă asupra publicităţii on-line. Consumatorii sunt induşi adesea în eroare de ofertele şi publicitatea on-line, care sunt în mod deliberat confuze, în ciuda legislaţiei europene care încearcă să împiedice acest lucru. Comisia trebuie să acţioneze pentru a asigura că legislaţia în acest domeniu este sprijinită şi nu reprezintă doar vorbe frumoase privind drepturile consumatorului.
Salut solicitările adresate Comisiei de a întreprinde şi de a analiza efectele competiţiei asupra relaţiilor inegale dintre furnizori şi comercianţii cu amănuntul. Aceasta este o problemă de o importanţă deosebită în Irlanda. Această disproporţie în politica din domeniul concurenţei nu trebuie să persiste, iar consumatorii sunt pedepsiţi în continuare într-o perioadă deja dificilă din punct de vedere economic.
Salut, de asemenea, Regulamentul general de exceptare pe categorii (GBERS), care permite statelor membre să autorizeze un ajutor în favoarea IMM-urilor, dezvoltării regionale, formării, ocupării forţei de muncă şi capitalului de risc. Ar trebui adoptate rapid măsuri care sprijină spiritul antreprenorial şi inovaţia şi sprijină IMM-urile în această perioadă dificilă. IMM-urile constituie piatra de temelie a economiei şi este de datoria noastră să ne asigurăm că sunt sprijinite prin capacitatea noastră colectivă.
Următorul punct se referă la votul privind utilizarea procedurii de urgenţă pentru propunerea de regulament al Consiliului privind un plan multianual de refacere a stocurilor de ton roşu din Oceanul Atlantic de Est şi din Marea Mediterană.
Doamnă preşedintă, doamnelor şi domnilor, cererea de urgenţă care ne-a fost prezentată în această dimineaţă, în aplicarea articolului 134 din Regulamentul de procedură, ne-a fost trimisă săptămâna trecută de către Consiliu şi se referă, după cum aţi spus, la propunerea de regulament al Consiliului privind un plan multianual de refacere a stocurilor de ton roşu din Oceanul Atlantic de Est şi din Marea Mediterană.
Scopul acestei propuneri este de a pune în aplicare noul plan de refacere a stocurilor, recomandat pentru aceste regiuni de către Comisia pentru conservarea tonului din Oceanul Atlantic, în cadrul reuniunii sale din noiembrie.
După cum a precizat Consiliul în cererea sa de aplicare a procedurii de urgenţă, acest regulament trebuie să intre în vigoare înaintea începerii sezonului principal de pescuit, în data de 15 aprilie, ceea ce înseamnă că procedura obligatorie de consultare a Parlamentului trebuie să aibă loc în cadrul acestei sesiuni plenare, pentru a deschide calea către un acord politic în Consiliu în următoarele săptămâni.
Luând în considerare acest lucru, precum şi faptul că Uniunea Europeană trebuie să-şi respecte angajamentele internaţionale şi să contribuie la eforturile indispensabile de gestionare a crizei acute a stocurilor de ton roşu, Comisia pentru pescuit a Parlamentului European a aprobat în unanimitate cererea de aplicare a procedurii de urgenţă. Prin urmare, vă invit să confirmaţi acest aviz favorabil în cadrul votului din această dimineaţă.
(PT) Doamnă preşedintă, este vorba despre o chestiune succintă privind ordinea de zi a acestei săptămâni. Ziua de miercuri, 11 martie, este Ziua europeană a victimelor terorismului. Această zi a fost propusă prima dată de către Parlament, printr-un vot care a avut loc în data de 11 martie 2004. În acea zi purtam discuţii referitoare la o evaluare a spaţiului de libertate, securitate şi justiţie. Era ziua atacurilor tragice din Madrid. Iniţial, fusese propusă ziua de 11 septembrie, însă, având în vedere tragedia care s-a întâmplat în acea zi, Parlamentul a votat pentru ziua de 11 martie.
Câteva zile mai târziu, la 25 martie, dacă îmi amintesc bine, Consiliul European a desemnat această zi ca fiind Ziua europeană a victimelor terorismului. Cu toate acestea, mâine, 11 martie, are loc o reuniune plenară şi observ că în ordinea de zi nu se menţionează niciun fel de comemorare. Aş dori să ştiu dacă sesiunea din această săptămână prevede un astfel de eveniment.
Domnule Ribeiro e Castro, din câte ştiu, Preşedintele va prezenta mâine, în deschiderea reuniunii plenare, o declaraţie privind ziua la care faceţi referire şi circumstanţele deosebite legate de aceasta. Această declaraţie va juca un rol în sensul remarcii dvs.
Cerinţele de omologare de tip pentru siguranţa generală a autovehiculelor (dezbatere)
Următorul punct pe ordinea de zi este raportul elaborat de dl Schwab, în numele Comisiei pentru piaţa internă şi protecţia consumatorilor, referitor la propunerea de regulament a Parlamentului European şi a Consiliului privind cerinţele de omologare de tip pentru siguranţa generală a autovehiculelor - C6-0210/2008 -.
Doamnă preşedintă, domnule comisar, doamnelor şi domnilor, aş dori să încep - nu de dragul formalităţilor, ci cu toată sinceritatea - prin a vă mulţumi în primul rând dvs., domnule comisar Verheugen, şi apoi Comisiei, personalului acesteia, preşedinţiei cehe, care din păcate nu poate fi astăzi alături de noi, dar şi membrilor comisiei, pentru colaborarea pozitivă şi constructivă la acest dosar.
Dacă am analiza cu atenţie măsurile ecologice care pot fi luate în cazul automobilelor, ne-ar surprinde faptul că se investeşte atât de mult timp în căutarea altor măsuri. Consider că, împreună, ca Parlament, ca instituţie europeană, am făcut un pas important înainte, care încă nu a reuşit cu adevărat să-şi demonstreze importanţa faţă de public sau în cadrul dezbaterilor politice.
Regulamentul pe care îl adoptăm astăzi este unul care respectă mediul, având în vedere că, fiind parte din pachetul CO2, reprezintă o contribuţie importantă a politicii europene la reducerea emisiilor de CO2 generate de autovehicule. În acelaşi timp, regulamentul ajută consumatorii, şoferii - iar aceasta este din punctul meu de vedere o politică inteligentă de mediu - să plătească mai puţin şi, totodată, să protejeze mediul, contribuind la economii considerabile, atât în materie de CO2, cât şi în materie de consum de benzină şi motorină. În plus - lucru de asemenea foarte important pentru Parlament şi pentru deputaţi - regulamentul îmbunătăţeşte siguranţa drumurilor europene, şi nu numai în cazul camioanelor, ci şi al automobilelor.
Nu intenţionez să parcurg fiecare punct al regulamentului paragraf cu paragraf, însă cred că există câteva semnale politice puternice asupra cărora ar trebui să insistăm.
Primul punct se referă la faptul că introducerea unui sistem obligatoriu de monitorizare a presiunii anvelopelor la automobile va duce la o situaţie în care presiunea îmbunătăţită a anvelopelor, obţinută prin performanţa ameliorată a acestora, care poate fi realizată de către industria producătoare de anvelope, va determina o scădere de până la 5% a consumului de combustibili în Europa, fără să ducă la o creştere exagerată a preţurilor. Un sistem, deja existent pe piaţă, de monitorizare a presiunii anvelopelor costă în jur de 100 EUR, câteodată chiar mult mai puţin, iar economiile făcute astfel de consumatori depăşesc în mod semnificativ această sumă.
Al doilea punct care merită, după părerea mea, o atenţie deosebită, este faptul că am reuşit să obţinem montarea obligatorie, începând deja cu anul 2011, a unui sistem de stabilitate pentru autovehicule, cunoscut ca sistemul ESP, fără să facem acest lucru împotriva voinţei industriei europene de automobile, ci cu participarea şi susţinerea explicită a acesteia, având în vedere că astfel se va înregistra o creştere considerabilă a siguranţei pe drumurile europene. Din păcate însă, din cauză că specificaţiile tehnice relevante nu au fost finalizate, nu am reuşit să asigurăm şi montarea obligatorie a sistemelor de frânare de urgenţă şi a sistemelor de avertizare la trecerea involuntară peste liniile de separare a benzilor de circulaţie până în anul 2018, mai ales pentru camioane - îmi cer scuze pentru aceşti termeni mai mult sau mai puţin tehnici, care, în general, nu apar în dezbaterile publice. Această măsură va duce la o îmbunătăţire semnificativă a siguranţei drumurilor europene, mai ales a autostrăzilor. Tot ceea ce pot spune este că, astfel, numărul persoanelor ucise sau rănite în accidente ar putea fi redus cu aproximativ 35 000.
În cele din urmă - şi există încă opinii diferite pe această temă - am reuşit prin acest regulament să reducem zgomotul produs de anvelope. Este adevărat că acest lucru implică anumite costuri şi de aceea am considerat că este deosebit de important să includem în regulament un text conform căruia reducerea emisiilor sonore cauzate de traficul rutier nu este numai o responsabilitate a producătorilor de anvelope şi, indirect, a consumatorilor, ci şi a statelor membre, în ceea ce priveşte suprafeţele de drum pe care le oferă, şi sunt extrem de recunoscător pentru adoptarea, în final, de către Consiliu, a acestei dispoziţii.
Vă mulţumesc pentru cooperare şi aştept cu nerăbdare o dezbatere interesantă.
vicepreşedinte al Comisiei. -(DE) Doamnă preşedintă, stimaţi deputaţi, şi eu aş dori să încep prin a mulţumi, în acest caz raportorului, dl Schwab, şi deputaţilor care au participat la activităţile pregătitoare, pentru cooperarea lor cu adevărat constructivă şi dedicată, care a permis încheierea unui acord în primă lectură.
Într-adevăr, este vorba aici despre un regulament în aparenţă foarte tehnic, însă este un regulament cu o semnificaţie politică puternică şi cuprinzătoare. Ceea ce dorim să adoptăm astăzi reprezintă o piatră de hotar în ceea ce priveşte siguranţa rutieră. Acest regulament va transforma automobilul european într-un mijloc de transport mai sigur. El reprezintă o piatră de referinţă în materie de compatibilitate ecologică a autovehiculelor europene, deoarece aceasta nu poate fi obţinută, desigur, numai prin producerea de motoare care consumă mai puţini carburanţi - automobilul oferă şi alte variante complet diferite de economisire a carburanţilor şi de reducere a poluării. În cele din urmă, acest regulament va avea o contribuţie importantă la politica noastră pentru o mai bună legiferare, deoarece va determina o simplificare drastică a întregului sistem de reglementare.
Permiteţi-mi să încep cu aspectul legat de siguranţă, care a reprezentat cel mai important element al acestui proiect. Siguranţa rutieră în Europa este în continuare un subiect care ar trebui să ne preocupe în mod serios şi care ne îngrijorează în cea mai mare măsură. Reglementările pe care le stabilim aici, şi care vor fi aplicate ca standard pentru automobilele europene începând cu 2011, vor duce la o scădere cu 35 000 a numărului anual de persoane ucise sau grav rănite pe drumurile europene. În special, introducerea programului electronic de stabilitate pentru automobile şi pentru autovehicule comerciale poate salva aproape 3 000 de vieţi în fiecare an şi poate preveni rănirea gravă a 25 000 de persoane. În definitiv, aceasta este o măsură de siguranţă care s-a aplicat foarte rar până acum, mai ales în cazul autovehiculelor comerciale, care sunt implicate adesea în accidente grave. Costurile producătorilor vor fi de departe compensate de avantajele economice generale.
Acest pachet de măsuri va juca un rol deosebit în implementarea Strategiei europene de reducere a emisiilor de CO2 generate de automobile şi de autovehiculele comerciale de gabarit mic. Măsurile vor impune utilizarea anvelopelor cu rezistenţă redusă la rulare şi instalarea sistemelor de monitorizare a presiunii anvelopelor şi a indicatorilor de schimbare a vitezei. Aceste măsuri vor reduce media emisiilor de CO2 cu 6-7 grame de CO2 pe kilometru. Prin urmare, este o contribuţie cu adevărat remarcabilă. N-aş vrea să ratez ocazia de a sublinia faptul că această propunere va determina o reducere importantă a poluării sonore cauzate de trafic, deoarece reducerea zgomotului produs de anvelope va duce la o îmbunătăţire considerabilă a acestei situaţii.
Permiteţi-mi să subliniez încă o dată, cu această ocazie, că putem obţine o mobilitate durabilă în Europa numai dacă vom include, ca parte a unei abordări integrate, potenţialul tuturor factorilor implicaţi, prin urmare, automobilul în sine - acesta este subiectul pe care îl discutăm astăzi - însă trebuie să discutăm în acelaşi timp şi despre infrastructura de transport şi despre comportamentul la volan al persoanelor participante la trafic. Sunt foarte bucuros că Parlamentul European este de aceeaşi părere.
În ceea ce priveşte simplificarea legislaţiei, acest regulament va aduce cu sine o simplificare impresionantă a sistemului de reglementare. Va abroga 50 de directive în vigoare şi le va înlocui, de câte ori acest lucru va fi posibil, cu reglementări internaţionale. Costuri administrative mai reduse, un nivel de transparenţă mai ridicat şi armonizarea internaţională mai intensă vor duce la economii considerabile în ceea ce priveşte costurile industriei, consolidând competitivitatea acesteia. În acelaşi timp, statele membre vor beneficia de o reducere a cheltuielilor administrative.
Este imposibil să omitem, atunci când vorbim despre automobile, faptul că industria auto europeană se află în momentul de faţă într-o criză gravă, cea mai gravă din ultimele decenii. Prin urmare, este normal să ne întrebăm dacă acum este momentul potrivit pentru a implementa reglementări tehnice. Permiteţi-mi să fiu foarte clar în răspunsul pe care îl dau la această întrebare: ceea ce intenţionăm să adoptăm astăzi, aici, este unul dintre rezultatele procesului CARS 21, în cadrul căruia am lucrat intens cu producătorii, cu statele membre şi cu societatea civilă la felul în care va arăta în viitor cadrul pentru industria europeană a automobilelor, precum şi la modul în care ne imaginăm automobilul european al viitorului. Doresc să atrag atenţia asupra faptului că, în ciuda acestei crize - şi tocmai în această criză - producătorii europeni nu trebuie să renunţe la dezvoltarea şi introducerea pe piaţă a automobilelor care corespund cerinţelor acestui început de secol, iar aceste cerinţe sunt foarte clare. Consumatorii îşi doresc autovehicule care consumă mai puţin, sunt mai ecologice şi mai sigure.
Viziunea produsă de procesul CARS 21 pentru automobilul viitorului şi numitorul comun al tuturor participanţilor în ceea ce priveşte viitorul acestei industrii sunt următoarele: ne dorim ca Europa să participe pe piaţa internaţională nu numai cu cele mai bune automobile din punct de vedere calitativ, ci şi cu automobile care să consume cel mai puţin, să fie cele mai ecologice şi mai sigure, şi sunt absolut convins că, prin astfel de produse, industria europeană îşi va păstra rolul de lider pe piaţa internaţională a automobilelor. Vă mulţumesc foarte mult.
Doamnă preşedintă, domnule comisar, aş dori în primul rând să-l felicit pe dl Schwab pentru compromisul pe care l-a obţinut în colaborare cu Consiliul. Este adevărat că nu s-au luat în considerare toate aspectele, însă este normal să fie aşa când vorbim despre compromisuri.
De apreciat în special este introducerea sistemelor obligatorii de siguranţă pentru autovehicule. Introducerea obligatorie a noilor tehnologii de siguranţă cum ar fi ESP va permite ca, în viitor, nu numai deţinătorii de automobile premium să beneficieze de un standard ridicat de siguranţă în trafic, ci şi şoferii autovehiculelor de marfă. Astfel, aducem o contribuţie esenţială la siguranţa Europei. Acest lucru trebuie să fie valabil în mod necondiţionat şi pentru siguranţa anvelopelor.
Este corect să clasificăm în mod clar aderenţa pe teren umed şi, prin urmare, siguranţa anvelopelor, pe un rang mai înalt decât rezistenţa la rulare, care contribuie la reducerea emisiilor de CO2. Rezistenţa la rulare cauzează, în funcţie de condiţiile existente şi de viteză, 20-30% din consumul de carburanţi. Prin urmare, ţinând seama de dezbaterea actuală în materie de ecologie şi de obiectivul de a scădea costurile pentru benzină, este clar că trebuie să obţinem o reducere. Cu toate acestea, trebuie să fim conştienţi de faptul că, fără rezistenţa la rulare, care apare datorită deformării anvelopelor şi a proprietăţilor elastice ale acestora, utilizarea sigură şi confortabilă a unui automobil ar fi imposibilă. De aceea, trebuie să privim siguranţa şi din alt punct de vedere. Noile evoluţii în producţia de anvelope demonstrează că este posibil să beneficiem de siguranţă şi, în acelaşi timp, de o rezistenţă mai redusă la rulare. Astfel, vom permite industriei europene producătoare de automobile să preia şi să păstreze un rol de lider la nivel mondial.
Moţiunile de compromis care vor fi supuse mâine votului oferă un semnal clar împotriva isteriei CO2 şi în favoarea unei mai mari siguranţe rutiere.
în numele Grupului PPE-DE - Doamnă preşedintă, în numele grupului meu, aş dori să-i mulţumesc colegului Andreas Schwab pentru gestionarea încununată de succes a unui dosar deosebit de complex. Poate ar trebui să menţionăm, în absenţa Consiliului, că negocierile din cadrul acestuia au fost dificile, dar corecte, şi că am obţinut rezultate foarte bune.
Aş dori să reiau o serie de chestiuni, bazându-mă pe ceea ce a spus domnul comisar. Am avut privilegiul de a fi participat încă de la început la iniţiativa Cars 21, iar acum vedem impactul pe care l-a avut această abordare integrată. Este vorba de o terminologie importantă şi de un exemplu clasic pentru modul în care o serie de dispoziţii diferite au fost unite într-o actualizare a cadrului legislativ privind autovehiculele, acesta fiind un lucru pe care industria automobilelor îl aşteaptă.
În cadrul iniţiativei Cars 21, am elaborat un plan privind provocările legate de mediu şi siguranţă cu care considerăm că se va confrunta industria, ideea principală fiind să îi oferim acesteia stabilitate şi informaţii, astfel încât să îşi poată proiecta şi modela noile produse într-un mod corespunzător şi organizat, în conformitate cu termenele limită şi cu obiectivele vizate. Nu dorim să renunţăm la aceste obiective ambiţioase, ci să oferim stabilitate. După cum a subliniat Günter Verheugen, această stabilitate în procesul de reglementare are o importanţă vitală, având în vedere situaţia delicată în care se află industria în momentul de faţă, din cauza lipsei de cerere.
Doresc să subliniez două aspecte. În primul rând, acordul privind introducerea cât mai rapidă a sistemelor electronice de control al stabilităţii reprezintă o contribuţie majoră la siguranţă şi salut din toată inima acest lucru. Aceia dintre noi care au avut ocazia să testeze aceste sisteme le vor înţelege eficienţa. În al doilea rând, aş dori să subliniez anumite chestiuni legate de cadrul internaţional, de abrogarea directivelor UE şi de încorporarea lor în legislaţia naţională. Apreciez acest lucru, însă consider că acum este mai important ca oricând, domnule comisar, ca procesul să devină mai transparent în ceea ce priveşte calea pe care intenţionează să o urmeze Comisia în negocierea acelor directive care se elaborează în cadrul unei alte instituţii, o instituţie ONU, şi nu în cadrul acestei instituţii.
în numele Grupului PSE - Doamnă preşedintă, permiteţi-mi să încep prin a-l felicita pe dl Schwab pentru raportul său şi prin a-i mulţumi pentru abordarea extrem de cooperantă în acest dosar.
Săptămâna trecută, joi noaptea, una dintre colegele noastre, Linda McAvan, a fost implicată într-un grav accident de maşină. Automobilul ei a fost distrus, dar ea a reuşit să scape fără răni grave. Acest lucru s-a întâmplat pentru că maşina pe care o conducea era echipată cu cele mai moderne sisteme de siguranţă, care au salvat-o de la a fi grav rănită. Acesta este contextul în care discutăm acest raport. Siguranţa traficului salvează vieţi, după cum a observat domnul comisar Verheugen, şi este deosebit de importantă pentru bunăstarea multor familii din Uniunea Europeană. Nu trebuie să uităm aceasta, nici măcar în astfel de vremuri dificile.
Din acest motiv eram atât de hotărât să mă opun acelor persoane din Parlament şi din Consiliu care intenţionau să slăbească forţa acestei propuneri a Comisiei. Consider că propunerea iniţială a Comisiei este una foarte bună şi suntem decişi să rezistăm oricărei dorinţe de schimbare a acesteia.
Cu toate acestea, propunerea avea un defect, şi anume lipsa unei dispoziţii privind vânzarea anvelopelor care nu corespund noilor condiţii după data punerii în aplicare. Cred că aceasta este o mare problemă. De aceea, am propus comisiei - şi comisia a acceptat - un amendament conform căruia anvelopele care nu îndeplinesc condiţiile standard după data punerii în aplicare ar trebui vândute în termen de 12 luni.
Emisii industriale (prevenirea şi controlul integrat al poluării) (reformare) (dezbatere)
Următorul punct pe ordinea de zi este raportul elaborat de dl Krahmer, în numele Comisiei pentru mediu, sănătate publică şi siguranţă alimentară, referitor la propunerea de directivă a Parlamentului European şi a Consiliului privind emisiile industriale (prevenirea şi controlul integrat al poluării) (reformare) - C6-0002/2008 -.
raportor - (DE) Doamnă preşedintă, stimaţi comisari, doamnelor şi domnilor, urmează să votăm directiva privind prevenirea emisiilor industriale. Comisia pentru mediu, sănătate publică şi siguranţă alimentară a adoptat o serie de compromisuri cu o largă majoritate. Sper să putem menţine această direcţie, deoarece aceste reguli vor armoniza normele ecologice pentru instalaţiile industriale din UE. Astfel, vom îmbunătăţi protecţia mediului, asigurând în acelaşi timp o concurenţă loială.
În centrul compromisurilor se află reţeaua europeană de siguranţă. Acest concept introduce la nivelul Comunităţii limite pentru valorile emisiilor poluante provenite din industrie. Ele definesc norme clare de autorizare a instalaţiilor industriale. Pentru a obţine un permis, ele trebuie să fie mai bune decât specificarea din reţeaua de siguranţă. Acest mod de abordare oferă suficient spaţiu de manevră pentru stabilirea de cerinţe individuale. În orice caz, nu mai există posibilitatea de a abuza de acest spaţiu şi de a folosi instalaţii cu evaluări negative în ceea ce priveşte emisiile prin intermediul derogărilor. Datorită reţelei de siguranţă vom obţine claritate, precum şi flexibilitatea necesară. Nu va fi deloc nevoie de derogări extensibile şi interpretabile.
Când am făcut această propunere, mi s-a reproşat că aş fi un "activist verde”. Această afirmaţie - şi mă voi exprima cu atenţie - este exagerată. Este vorba despre îmbunătăţirea punerii în aplicare a unor norme ale UE care sunt în vigoare de ani de zile. Cele mai bune tehnici disponibile - iar acesta este scopul reţelei europene de siguranţă - ar fi trebuit să fie, începând din toamna trecută, un standard pentru toate unităţile industriale din UE, însă acest lucru este încă departe de realitate. Cele mai bune tehnici disponibile sunt efectiv utilizate în momentul de faţă în numai trei state membre.
Oxizii de azot şi de sulf reprezintă câteva dintre problemele principale ale poluării industriale a mediului. Potenţialul de reducere ar fi de 60-80% în cazul în care cele mai bune tehnici disponibile s-ar utiliza în mod consecvent. Acestea sunt cifrele Agenţiei Europene de Mediu. Tehnica aceasta nu este science fiction. Nu provine din laborator, nu se află în stadiu de laborator, ci este disponibilă, accesibilă şi funcţională. Cu toate acestea, multe state membre se scutesc de un astfel de efort, deoarece se pot câştiga bani buni şi din instalaţii industriale poluante. Unele state membre pur şi simplu au neglijat ideea de a investi în modernizarea unităţilor lor. Acest lucru afectează concurenţa şi mediul, motiv pentru care încurajez o nouă abordare în vederea unei mai bune puneri în aplicare a celor mai bune tehnici disponibile.
Pachetele de compromis vor reduce, de asemenea, cheltuielile administrative care nu folosesc în niciun fel mediului. Prin urmare, numărul rapoartelor pe care operatorii de instalaţii trebuie să le trimită autorităţilor este legat de riscul prezentat de instalaţiile respective şi de respectarea de către operatori a normelor impuse. Acelaşi lucru este valabil şi pentru inspecţiile făcute de autorităţi. Acolo unde ar putea exista un pericol, este nevoie de o supraveghere mai atentă. Însă acolo unde lucrurile sunt în ordine, nu mai este necesară o monitorizare constantă.
Pentru multe persoane din acest Parlament, protecţia solului este o problemă delicată. Din păcate, este clar că nu mai poate avea loc o dezbatere constructivă pe această temă, însă găsirea unor compromisuri a fost posibilă. Raportul privind starea solului se reduce la punctele esenţiale - nu trebuie să fie unul cuprinzător şi nu trebuie elaborat mereu. În schimb, se va concentra asupra riscului real produs de o anumită instalaţie. Analizele sunt necesare în cazurile în care se utilizează cantităţi relevante de substanţe periculoase.
În plus, curăţarea siturilor în vederea readucerii la starea iniţială nu este o abordare realistă, motiv pentru care compromisul vorbeşte acum despre reabilitarea până la un nivel satisfăcător. Acest lucru nu-mi influenţează propriul punct de vedere, şi anume că protecţia solului nu este un domeniu care ar trebui reglementat la nivelul UE. Ar fi mai bine ca acesta să ţină de responsabilităţile statelor membre.
IPPC afectează aproape toate sectoarele industriale. Aşadar, au existat activităţi intense de lobby în ultimele zile. În anumite domenii, îmbunătăţirile aduse compromisurilor iniţiale erau într-adevăr necesare, un exemplu fiind cazul agriculturii. Calcularea pragurilor pentru fermele de păsări este mult prea birocratică. În locul unei clasificări după specii, în curcani, raţe şi pui de carne, ar trebui să menţinem pragul de 40 000 de locuri pentru păsări.
Nici producţia gunoiului de grajd solid şi lichid şi a ejecţiilor nu aparţine sferei de aplicare a acestei directive. Tema este relevantă, reglementarea este necesară, însă, vă rog, nu în acest act juridic. Ferma unui ţăran nu este o unitate industrială. Fermierii au mult mai multe dorinţe pe lista lor, iar decizia în legătură cu aceste două puncte este adecvată. De aceea, am făcut tot posibilul pentru a ajunge la un acord pe această temă cu raportorii alternativi.
Acelaşi lucru este valabil şi pentru generarea de curent din gaze reziduale în producţia de oţel. Procesul este foarte eficient, producând energie dintr-un produs secundar altminteri inutil. Cu toate acestea, reducerea marginală ţintită a emisiilor ar putea fi obţinută numai printr-un nivel ridicat al cheltuielilor. Scopul era acela de a păstra echilibrul.
Ceea ce însă atrage atenţia şi este regretabil este modul în care Grupul Partidului Popular European (Creştin-Democrat) şi al Democraţilor Europeni se sustrage din compromis şi împrăştie amendamente prin tot raportul. O astfel de abordare nu este constructivă. Luarea deciziilor politice se poate face numai cu un nivel minim de încredere şi colaborare. Pot să înţeleg că membrii Grupului PPE-DE nu sunt suficient de mulţumiţi de diferitele compromisuri. Tot ceea ce pot spune este că aş fi discutat cu plăcere propunerile lor, însă niciuna dintre acestea nu a fost prezentată în cadrul negocierilor pentru compromis cu raportorii alternativi. De aceea, astfel de acţiuni necoordonate şi pe ultima sută de metri pot cauza exact contrariul: periclitarea propunerilor raţionale şi corecte.
Doresc să le mulţumesc din suflet celorlalţi raportori, în special domnilor Turmes, Hegyi şi Blokland, care, în ciuda diferenţelor de substanţă, au fost parteneri de negociere de încredere.
Astăzi, avem ocazia de a încuraja atât o mai bună protecţie a mediului, cât şi concurenţa loială. Sper să folosim această ocazie pentru crearea unui plan care să fie susţinut în acelaşi timp de către marile grupuri economice şi ecologice. Vă rog să susţineţi compromisurile! Vă mulţumesc.
membru al Comisiei - (EL) Doamnă preşedintă, sunt încântat de faptul că astăzi dezbatem propunerea de reformare a directivei privind emisiile industriale şi aş dori să le mulţumesc în mod special raportorului, dl Krahmer, şi Comisiei pentru mediu, sănătate publică şi siguranţă alimentară, pentru munca excelentă pe care au depus-o la acest dosar. De asemenea, doresc să mulţumesc Comisiei pentru afaceri juridice pentru contribuţia sa pozitivă.
În ultimele săptămâni, Comisia a strâns dovezi solide conform cărora directiva actuală de prevenire şi control al poluării nu este pusă în aplicare în mod adecvat, emisiile industriale aflându-se în continuare la un nivel extrem de ridicat. Situaţia aceasta a avut un impact grav asupra mediului şi asupra sănătăţii cetăţenilor europeni. În plus, afectează concurenţa dintre industriile europene.
Această situaţie inacceptabilă trebuie să înceteze. Cele mai bune tehnici disponibile reprezintă elementul principal al abordării integrate pe baza căreia operează directiva. Aceste tehnici au avantaje ecologice şi economice semnificative.
În primul rând, ele reduc emisiile şi limitează utilizarea resurselor, contribuind astfel la îmbunătăţirea pe termen lung a securităţii aprovizionării cu energie în Uniunea Europeană. De asemenea, stimulează inovaţia ecologică necesară pentru ca industria europeană să poată răspunde viitoarei cereri globale în materie de tehnologii ecologice.
Cadrul de aplicare al celor mai bune tehnici disponibile trebuie consolidat şi îmbunătăţit, pentru ca noi să putem exploata în mod adecvat avantajele acestora. Acesta este scopul propunerii făcute de Comisie. Aceasta clarifică şi actualizează rolul documentelor de referinţă BAT (documente BREF) în aplicarea legislaţiei. Astfel, condiţiile de autorizare pentru întreprinderi vor fi mai asemănătoare în Uniunea Europeană şi, prin urmare, se va atinge o mai mare convergenţă în ceea ce priveşte condiţiile de concurenţă.
Documentele BREF sunt întocmite prin intermediul unei proceduri transparente, cu participarea largă a statelor membre, a industriei şi a altor agenţii relevante. Efortul necesar pentru elaborarea şi aprobarea lor este considerabil. Trebuie să susţinem procedura de aprobare şi procesul BREF în general. Acest lucru va permite documentelor BREF să joace un rol mai puternic în domeniul licenţelor de funcţionare acordate companiilor industriale, ceea ce va avea ca efect faptul că unităţile noastre industriale vor îndeplini cele mai stricte condiţii ecologice posibile prevăzute de legislaţia Uniunii Europene.
Propunerea Comisiei oferă flexibilitatea necesară pentru derogări de la documentele BREF, cu condiţia, bineînţeles, ca acestea să fie justificate de condiţiile locale în perioada respectivă. Cu toate acestea, este necesară o expunere detaliată a motivelor şi o justificare pentru fiecare derogare, în vederea evitării unor posibile abuzuri. În acelaşi timp, în cazul anumitor sectoare industriale cu impact deosebit de grav asupra mediului, condiţiile obligatorii minime trebuie stabilite la nivelul Uniunii Europene. În plus, standardele minime relevante au fost deja adoptate pentru sectoare precum instalaţii complexe de ardere sau de incinerare a deşeurilor.
După cum ştiţi, această problemă l-a preocupat în mod deosebit pe raportorul Parlamentului European. Deşi cerinţele obligatorii minime ar putea fi considerate utile pentru anumite sectoare industriale, definirea acestora pentru toate sectoarele nu este neapărat necesară. Standardele minime trebuie adoptate numai dacă şi în măsura în care sunt necesare şi justificate din punct de vedere ecologic.
Un exemplu tipic ar fi instalaţiile complexe de ardere, care sunt responsabile pentru o mare parte a poluării atmosferice. Cele mai bune tehnici disponibile nu sunt deloc adoptate în mod corect în acest sector. Iată motivul pentru care Comisia a propus noi cerinţe minime pentru instalaţiile complexe de ardere, pe baza concluziilor din documentele BREF relevante. Aplicarea acestora este planificată pentru anul 2016.
Acestea sunt măsuri care vor contribui în mod semnificativ la atingerea obiectivelor relevante ale strategiei tematice privind poluarea mediului într-o manieră viabilă din punct de vedere economic. Mai mult, avantajul acestor norme depăşeşte costurile aferente, atât la nivel european, cât şi la nivel naţional.
În cele din urmă, în afara punerii mai bune în aplicare a directivei, obiectivul principal al reformei este de a simplifica legislaţia şi de a reduce costurile administrative ale industriei şi ale autorităţilor competente, în conformitate, bineînţeles, cu principiile programului pentru o legiferare mai bună al Uniunii Europene.
Din acest motiv, propunerea uneşte şapte acte legislative actuale într-o singură directivă. Astfel, va creşte claritatea şi coeziunea legislaţiei, atât pentru statele membre, cât şi pentru companii. Avantajele acestei simplificări sunt numeroase.
Reducerea poluării cauzate de instalaţii industriale reprezintă o prioritate principală, din motive atât ecologice, cât şi economice. Propunerea prezentată va simplifica legislaţia actuală şi, în acelaşi timp, va consolida cadrul de aplicare al celor mai bune tehnici disponibile. Astfel, se va contribui la îmbunătăţirea protecţiei mediului şi a viabilităţii industriei europene. Prin urmare, aştept cu interes punctele dvs. de vedere referitoare la această propunere importantă şi dialogul care va urma.
Doamnă preşedintă, doamnelor şi domnilor, consider că, după cum s-a spus deja, această directivă reprezintă unul dintre cele mai importante instrumente pentru controlul poluării pe care le-a discutat Parlamentul de la Pachetul energie - climă încoace.
Poate că momentul nu este cel mai potrivit, din cauza crizei financiare care pune sistemul industrial sub presiune şi, prin urmare, a existat o activitate disproporţionată de lobby pe lângă grupurile parlamentare din partea acestor companii, care sunt îngrijorate de repercusiunile financiare ale directivei în cauză, la fel ca şi în cazul Pachetului energie - climă. Suntem încurajaţi de faptul că ne aflăm încă la prima lectură şi poate că la a doua lectură vom reuşi să recâştigăm teren datorită corectărilor şi îmbunătăţirilor.
Accesul publicului la documentele Parlamentului European, ale Consiliului şi ale Comisiei (dezbatere)
Următorul punct pe ordinea de zi este raportul elaborat de domnul Cashman, în numele Comisiei pentru libertăţi civile, justiţie şi afaceri interne, referitor la propunerea de regulament al Parlamentul European şi al Consiliului privind accesul public la documentele Parlamentului European, ale Consiliului şi ale Comisiei (reformare) C6-0184/2008 -.
raportor - Dle preşedinte, aştept cu nerăbdare această dezbatere, în special pentru a asculta opinia persoanelor care nu sunt dornice să sporească transparenţa şi accesul public la documente.
Doresc să încep prin a mulţumi celor şapte miniştri din UE care şi-au declarat sprijinul pentru raportul meu. În special, citez, aceştia: "sunt deci bucuroşi să observe adoptarea de către Comisia pentru libertăţi civile, justiţie şi afaceri externe, la 17 februarie 2009, a unui raport care împărtăşeşte viziunea noastră pentru o Uniune mai transparentă”.
Mi se pare uluitor faptul că, într-un moment în care încercăm să reluăm contactul cu cetăţenii, există persoane care nu susţin transparenţa şi deschiderea. De asemenea, mi se pare uimitor că, în momentul în care încercăm să refacem legătura dintre instituţii şi public, există o lipsă de voinţă de a spori controlul public şi responsabilitatea publică.
Unii deputaţi au manifestat îndoieli, întrebându-se dacă toate amendamentele propuse în raportul meu se încadrează în sfera temeiului juridic din regulament - articolul 255 din tratat. Aş dori să îi liniştesc: obiectivul Regulamentului (CE) nr. 1049/2001 al Consiliului este: "de a acorda publicului un drept de acces cât mai larg posibil la documentele instituţiei. Acest drept de acces public la documentele instituţiei este legat de natura democratică a acestor instituţii.” Nu trebuie să mă credeţi pe cuvânt - acesta este un citat din hotărârea Curţii de Justiţie în cauza Turco. Articolul 255 din tratat trebuie interpretat în spiritul acestei hotărâri.
Să ne referim, de exemplu, la amendamentul 44 privind documentele clasificate. Este pur şi simplu incorect să susţinem, aşa cum a făcut Comisia, că nu există nicio legătură între clasificarea documentelor drept confidenţiale şi accesul public la acestea. În cadrul actualei versiuni a Regulamentului (CE) nr. 1049/2001 al Consiliului, documentele pot fi clasificate numai pentru a salvgarda interesele esenţiale protejate prin articolul 4 alineatul (1). În concluzie, legătura există deja. Noi am tras concluziile logice din această legătură şi am încorporat norme privind clasificarea documentelor chiar în regulament. Aceste norme, care sunt modelate cu grijă după cele aplicate deja de Consiliu şi Comisie, definesc limitele dreptului publicului de a accesa documentele respective, în conformitate cu articolul 255, şi în tratat nu există nicio metodă care să împiedice instituţiile să adopte aceste norme într-un regulament.
Să luăm exemplul amendamentului 24, care se referea la agenţiile şi organismele create de către instituţie. Regulamentul (CE) nr. 1049/2001 al Consiliului, astfel cum a fost modificat, va stabili principiile, condiţiile şi limitele accesului public la documentele acestor agenţii, dar nu va crea, în sine, obligaţii pentru acestea.
Dacă citiţi amendamentul nostru numărul 29, de exemplu, veţi observa că regulamentul se aplică numai documentelor deţinute de instituţii, deşi stabileşte standarde pe care agenţiile trebuie să le respecte în adoptarea propriilor norme privind accesul public la documentele lor, în conformitate, aş putea adăuga, cu declaraţia comună adoptată de Consiliu, Comisie şi Parlament la 30 mai 2001.
Permiteţi-mi, de asemenea, să subliniez, pentru cei care nu sunt prezenţi, regretul privind absenţa Consiliului, care ar adăuga o importanţă necesară acestui raport extrem de important.
Ştiu că unii dintre dumneavoastră sunt preocupaţi şi de faptul că am mers prea departe în încercarea de a ne asigura că statele membre nu vor submina nivelul de transparenţă pe care acest regulament îl vizează. Consider că am făcut tot posibilul pentru a ţine seama de îngrijorările exprimate, după cum veţi vedea prin intermediul amendamentelor de compromis care amintesc statelor membre datoriile care le revin în conformitate cu articolul 10 din tratat, şi anume de a nu sta în calea îndeplinirii obiectivelor comunitare, inclusiv a transparenţei şi a democraţiei.
Amendamentele domnului Nassauer ar putea oferi asigurări grupului său şi altor deputaţi europeni preocupaţi de faptul că anumite informaţii private ar putea ajunge în domeniul public. Acest lucru nu se va întâmpla şi nu se poate întâmpla în cadrul raportului meu. Datele personale şi private pot fi protejate, aşa că nu îmi rămâne decât să ascult cu mare interes opinia acelora care se opun regulamentului în cauză.
vicepreşedintă a Comisiei -Dle preşedinte, vă mulţumesc pentru raportul foarte important referitor la propunerea Comisiei pentru o reformare a Regulamentului (CE) nr. 1049/2001 al Consiliului privind accesul public la documente. Acesta este un subiect foarte important şi valoros şi apreciez munca enormă depusă de domnul Cashman, în calitate de raportor, şi de alte persoane active, interesate şi capabile din acest Parlament.
Este vorba de un subiect cu impact asupra drepturilor fundamentale, şi uneori conflictuale, ale cetăţenilor, asociaţiilor şi întreprinderilor. Trebuie să acordăm o atenţie deosebită schimbărilor necesare care trebuie aduse acestui regulament şi trebuie să ne concentrăm asupra deschiderii. Toate cele trei instituţii au fost de acord că, în general, Regulamentul (CE) nr. 1049/2001 al Consiliului a funcţionat în mod remarcabil în ultimii opt ani. Parlamentul, Consiliul şi Comisia sunt mult mai deschise în prezent decât au fost până acum. Am putea spune chiar că schimbarea regulilor a dus la o modificare a practicilor, a gândirii şi atitudinilor.
În acelaşi timp, Parlamentul, Consiliul şi Comisia sunt de acord şi cu faptul că interesele legitime au primit protecţia adecvată. Nu trebuie să uităm că instituţiile UE au acordat accesul la un număr mare de documente, în timp ce s-a înregistrat o scădere în număr şi proporţie a refuzurilor. Sper deci să fiţi de acord cu faptul că Regulamentul (CE) nr. 1049/2001 al Consiliului şi-a dovedit valoarea. Din acest motiv, nu consider necesară o reformă completă.
Acestea fiind spuse, chiar şi un instrument eficace poate fi îmbunătăţit. Baza juridică pe care o avem ca punct de plecare este articolul 255 din tratat, aşa cum a menţionat deja raportorul. Astfel, regulamentul trebuie să definească principiile şi limitele care guvernează dreptul de acces al cetăţenilor la documente. În ceea ce priveşte prezentul raport, observ că anumite amendamente depăşesc sfera de aplicare a articolului 255 din tratat şi, în consecinţă, acestea nu pot fi acceptate. Dar - şi acest "dar” este foarte important - aceste amendamente subliniază probleme importante care ar putea fi examinate într-un alt context. Comisia le va examina în mod cert într-o manieră constructivă, pragmatică şi deschisă.
Este o bună practică să evaluăm din când în când stadiul de îndeplinire a obiectivelor vizate de legislaţie şi, în acest sens, Comisia a elaborat propunerea de reformare a regulamentului. Utilizarea tehnicii de reformare îndeplineşte obiectivul unei mai bune legiferări. Devreme ce acest regulament are un impact asupra drepturilor fundamentale ale cetăţenilor, este extrem de importantă adoptarea unui text juridic unic, clar şi fără echivoc.
Tehnica de reformare nu restricţionează legiuitorul mai mult decât metoda tradiţională de modificare a legislaţiei. Indiferent de tehnica legislativă aleasă, legiuitorul comunitar nu poate merge mai departe de obiectivul propunerii.
Ne angajăm să sporim în continuare transparenţa şi deschiderea şi consider că aceasta este o metodă foarte bună pentru a atinge obiectivul propus. În acest context, trebuie totuşi să menţionez că o serie de amendamente se referă la dispoziţiile Regulamentului (CE) nr. 1049/2001 al Consiliului, pe care Comisia nu şi-a propus să-l modifice. Nu putem accepta aceste amendamente, deoarece ele depăşesc sfera de aplicare a propunerii Comisiei.
Acestea fiind spuse, Comisia este dispusă, bineînţeles, să accepte idei bune, deşi ne aflăm încă într-un stadiu incipient al procedurii. Aş dori să confirm dorinţa Comisiei de a purta discuţii cu cei doi colegiuitori şi că dorim să găsim un cadru comun pentru a ajunge la un text de compromis echilibrat şi viabil. Totuşi, Comisia preferă să prezinte o propunere modificată în momentul în care cei doi colegiuitori îşi vor fi prezentat poziţia. Nu putem şi nu dorim să influenţăm sau să anticipăm discuţiile sau negocierile.
De asemenea, trebuie să ţinem cont de schimbările aduse de Tratatul de la Lisabona - dacă şi când acesta va intra în vigoare - în legătură cu această chestiune importantă. Regulamentul (CE) nr. 1049/2001 al Consiliului se va aplica atunci tuturor instituţiilor, organismelor, agenţiilor şi birourilor Uniunii Europene şi se va aplica într-o măsură mai redusă Curţii de Justiţie, Băncii Centrale Europene şi Băncii Europene de Investiţii. Pentru cetăţeni, Tratatul de la Lisabona va însemna un progres real atunci când toate organismele UE vor aplica un set comun de reguli privind accesul la documente. Un astfel de set unic de reguli asigură consecvenţa, dar, în acelaşi timp, el trebuie modelat pentru a se potrivi numeroaselor organisme cu mandate şi competenţe extrem de diferite.
De asemenea, aş dori să repet ceea ce am mai declarat de multe ori până acum în cadrul acestui Parlament şi cu alte ocazii. Regulamentul (CE) nr. 1049/2001 al Consiliului este piatra de temelie a politicii privind transparenţa, dar trebuie să ne gândim şi la ce putem face în mod activ în afara legislaţiei formale. Din acest motiv, am anunţat în cadrul reuniunii comune a Comisiei pentru libertăţi civile, justiţie şi afaceri externe din 20 ianuarie că voi lua iniţiativa de a pregăti un plan de acţiune privind deschiderea. Câteva dintre subiectele pe care aş dori să le discut în acest plan de acţiune şi pe care, bineînţeles, aş dori să le discut în continuare cu alte instituţii UE, sunt îmbunătăţirea registrelor, uşurinţa în utilizare şi accesibilitatea sporită, diseminarea activă şi publicarea mai rapidă a documentelor. Aceasta este o metodă pragmatică şi eficientă de a integra transparenţa în cadrul tuturor politicilor noastre. Trebuie să dăm un exemplu.
În acest sens, trebuie să găsim metode pentru ca cetăţenii să înţeleagă mai uşor structura instituţiilor noastre şi modul lor de operare. Avem nevoie de o politică activă de informare a cetăţenilor, prin care să le creştem gradul de cunoaştere privind modul în care politicile aplicabile în întreaga Europă le afectează viaţa cotidiană. Regulamentul (CE) nr. 1049/2001 al Consiliului este bineînţeles un instrument important, dar, dincolo de textul legal, metoda prin care îl punem în aplicare este ceea ce contează într-adevăr.
Pentru a rezuma poziţia Comisiei privind raportul domnului Cashman în această etapă a procedurii, aş dori să afirm următoarele. Există anumite amendamente pe care Comisia nu le poate accepta pentru că depăşesc baza juridică a articolului 255 din tratat. Există alte amendamente pe care nu le putem accepta pentru că depăşesc sfera de aplicare a schimbărilor propuse de Comisie, dar, în anumite cazuri, astfel de amendamente indică totuşi probleme importante care ar putea fi discutate în alt context. De asemenea, Comisia este întotdeauna dispusă să accepte idei bune, în orice context ar apărea ele. De îndată ce vom cunoaşte poziţia Parlamentului şi a Consiliului, veţi avea poziţia celui de-al treilea element din triunghiul instituţional.
Aştept cu nerăbdare o dezbatere interesantă şi stimulantă. Este un subiect care merită acest lucru şi cetăţenii noştri au dreptul la o legislaţie clară şi eficientă cu privire la accesul public la documentele noastre.
raportoare pentru aviz din partea Comisiei pentru afaceri juridice - (IT) Dle preşedinte, stimaţi colegi, am la dispoziţie un proces-verbal pentru Comisia pentru afaceri juridice şi altul pentru Grupul Verzilor/Alianţa Liberă Europeană. Aş dori deci să combin aceste procese-verbale, devreme ce ele au multe puncte în comun în acest caz.
Dle preşedinte, noi, cei din Comisia pentru afaceri juridice, am discutat îndelung problema reformării. Trebuie să mărturisesc că nu suntem deloc mulţumiţi: într-adevăr, considerăm că utilizarea acestei proceduri de reformare pentru un astfel de document nu a fost o decizie foarte inspirată, şi pentru că, aşa cum a specificat dna comisar, obiectivul real este de a înţelege metoda prin care un regulament care a funcţionat relativ bine, dar care este perfectibil, ar putea fi de fapt modificat. Astfel, rezultatul este un pas înapoi în comparaţie cu situaţia actuală, fie că a fost obţinut prin utilizarea acestei proceduri, fie prin propunerile practice făcute. În consecinţă, trebuie să acţionăm în acest sens şi este mai dificil să facem acest lucru prin intermediul procedurii de reformare decât printr-un mandat legislativ complet.
Aş dori să mai spun că nu are rost să ne învârtim în jurul cozii: apreciez anunţul comisarului privind iniţiativele legate de transparenţă şi deschidere, dar realitatea este că propunerea Comisiei exclude documentele care sunt în prezent deschise şi transparente din sfera de aplicare a acestei reglementări. Acesta este adevărul şi este de asemenea adevărat că anumite state membre, inclusiv ţara de origine a comisarului, susţin acelaşi punct de vedere şi au afirmat că situaţia este inacceptabilă.
Dacă dorim să îmbunătăţim o reglementare, nu putem apăra în acelaşi timp status quo-ul, deoarece riscăm să fim şi mai puţin transparenţi, mai greu de înţeles şi, aş putea spune, chiar mai puţin democratici.
Dle preşedinte, transparenţa stă la baza democraţiei. Din păcate, Uniunea Europeană nu se poate mândri cu transparenţa sa. Directivele, dar şi atitudinile, au nevoie de schimbări. Ce puteţi spune în privinţa afirmaţiei Consiliului care susţine că persoanele terţe nu trebuie să aibă acces la documente privind consultanţa juridică legată de procedura legislativă? În concluzie, persoanele terţe, adică cetăţenii, nu ar trebui să aibă acces la aceste documente. Nu înţeleg cum cetăţenii Uniunii Europene pot fi persoane terţe.
10. Egalitatea de tratament şi de acces între bărbaţi şi femei în artele spectacolului (
Domnule preşedinte, doamnelor şi domnilor, în carierele artistice se manifestă în continuare prezenţa unor inegalităţi majore între bărbaţi şi femei.
Din moment ce am responsabilităţi în domeniul artistic, acest subiect este apropiat de sufletul meu, iar discriminarea împotriva femeilor în domeniul artistic este încă în floare, în special în ceea ce priveşte funcţiile importante: atât de puţine femei sunt regizori de teatru, dans, operă şi aşa mai departe.
De exemplu, este important să devină tot mai frecventă practica de susţinere a audiţiilor în spatele unui paravan, în cadrul recrutărilor de muzicieni pentru orchestră, în analogie cu practica existentă de analizare a unor CV-uri anonime, parţial pentru că este singurul mod prin care femeile pot deveni soliste de orchestră şi, de asemenea, pentru că este o modalitate potrivită de a combate discriminarea rasială.
În plus, echilibrul dintre angajamentele profesionale şi cele familiale este chiar mai dificil de obţinut în cazul femeilor care lucrează în acest sector, ca urmare a volumului neobişnuit de ore de muncă din profesia lor, apărând prin urmare necesitatea de a stabili orare speciale la creşe, în funcţie de nevoile artiştilor.
Doamnelor şi domnilor, Europa, în calitate de cămin al culturii încă din cele mai vechi timpuri, nu poate rămâne în continuare indiferentă la aceste probleme ce o afectează.
12. Emisii industriale (prevenirea şi controlul integrat al poluării) (reformare) (
în numele Grupului ALDE - Domnule preşedinte, dacă v-am înţeles corect, spuneţi că preşedinţia doreşte să aplice procedura de reformare în cazul raportului Krahmer de astăzi şi al raportului Cashman. În acest caz, grupul meu solicită să amânăm votul pe mâine, pentru a putea studia implicaţiile acestei situaţii.
Domnule preşedinte, după cum am menţionat anterior, sunt în favoarea acestei propuneri, deşi aş dori să subliniez faptul că, dacă nu s-ar fi primit amendamente care să depăşească oarecum textul adoptat pe baza unui compromis general la nivelul Comisiei pentru mediu, sănătate publică şi siguranţă alimentară, nu ar fi apărut această problemă, deoarece amendamentele de compromis menţineau integral natura acestei revizuiri, respectiv o reformare. Dacă s-ar fi procedat astfel, am fi putut vota astăzi, dar acceptăm amânarea, deoarece are sens.
în numele Grupului PPE-DE - Domnule preşedinte, dacă domnul Watson sugerează că trebuie să luăm în calcul implicaţiile reformării, poate ar trebui şi să ne explice acum care sunt aceste implicaţii. Poate că înainte de a răspunde doreşte să discute puţin cu domnul Corbett.
Sunt liniştită în această privinţă, dar, din moment ce trebuie să votăm şi este improbabil să ne schimbăm opinia în ceea ce priveşte votul efectiv - pro, contra sau abţinere - ca urmare a procedurilor de reformare, consider că trebuie să votăm acum, când este timp, nu să ne grăbim şi să adăugăm acest vot pe ordinea de zi pentru mâine, când sunt multe alte lucruri de făcut. Prin urmare, mă opun amânării.
Domnule preşedinte, mă bucur că preşedinţia a acordat în sfârşit cuvântul raportorului. De asemenea, sunt destul de surprins!
În acest moment, încă ne obişnuim cu regulile privind reformarea. Doresc să atrag însă atenţia asupra faptului că aplicarea acestor reguli nu este o surpriză, nici măcar înaintea votării. Am aplicat deja cu succes aceste reguli la nivelul comisiei şi este logic ca ele să se poată aplica la fel de bine şi în plen.
Dacă am vota acum, nu ar exista niciun amendament şi compromis pe care să nu îl fi discutat. Totul se află pe lista de vot. Din acelaşi motiv ca domnul Sacconi, dar cu o concluzie diferită, nu văd niciun motiv pentru care să amânăm votul. Putem vota acum!
Domnule preşedinte, din moment ce am decis să votăm, puteţi să ne spuneţi de ce atât de multe amendamente au fost declarate neadmisibile? Aceasta este problema iniţială ridicată în legătură cu versiunile reformate examinate. Nu înţelegem de ce unele amendamente sunt neadmisibile. Puteţi să clarificaţi acest subiect înainte de a trece la vot?
Ştiu, în general, despre ce este vorba, însă îmi pare rău că nu vă pot informa în detaliu. Acum vom vota însă amendamentele ce au trecut de comisie, declarate ca admisibile, care sunt de fond şi pot să reprezinte sau nu opinia Parlamentului.
(IT) Domnule preşedinte, doresc să spun doar că episodul de astăzi arată în mod clar că acordul de reformare nu funcţionează şi că ne va afecta puterea de autoritate suverană. Aceasta este problema acestei proceduri, după cum se poate observa.
Domnule preşedinte, îmi pare rău că prelungesc această discuţie, dar doresc să dezvolt problema ridicată de colegele mele, doamnele Doyle şi Frassoni. În calitate de autor al câtorva dintre amendamente, am ţinut legătura cu biroul Preşedintelui până la 11.50 şi nu am putut obţine un "da” sau un "nu” clar la întrebarea dacă se vor vota amendamentele transmise de noi - 136-139. Situaţia a fost neclară, iar ultimele informaţii au arătat că probabil votul se va amâna. După cum a spus Avril Doyle, nu putem înţelege de ce aceste amendamente nu sunt admisibile. Pentru ca totul să fie clar, ar trebui să primim câteva explicaţii de la biroul Preşedintelui.
Am fost informat că decizia s-a luat şi că doar anumite amendamente au fost declarate admisibile, după cum este normal în orice Parlament. Consider că poate fi util ca Preşedintele să facă mâine o declaraţie, astfel încât să se clarifice situaţia. Trebuie să trecem la vot acum. Îmi pare rău pentru cei nemulţumiţi.
Domnule preşedinte, pe majoritatea listelor noastre de votare, amendamentele 88 şi 89 sunt declarate neadmisibile şi nu se arată cum trebuie să votăm. Poate că doriţi să votăm, dar avem o mică problemă, pentru că nu ştim ce anume votăm şi cum trebuie să votăm.
Sugerez ca această nouă procedură utilizată pentru reformare să mai fie analizată, deoarece se pare că între grupurile politice nu există coordonare şi comunicare.
Domnule preşedinte, doamnelor şi domnilor, vă pot ajuta în această problemă şi îi pot indica preşedintelui ceea ce a decis chiar domnia sa. Avem amendamentele 106, 139, 88 şi 89. Preşedintele a declarat amendamentul 88 ca admisibil. Toată lumea are o notă în acest sens pe lista de vot. În caz contrar, trebuie să vorbiţi cu responsabilii din cadrul grupului dvs. Îmi pare rău pentru situaţie.
Domnule preşedinte, o parte din amendamentele declarate neadmisibile au fost declarate astfel şi de preşedintele Comisiei pentru mediu, sănătate publică şi siguranţă alimentară în cadrul procedurilor de reformare. Parlamentul nu are dreptul de a introduce legislaţie. Şansa sa de a influenţa este aceea de a amenda legislaţia ce i se prezintă. Se pare că, având în vedere modul în care am interpretat procedurile de reformare, ne-am automutilat. Puteţi să îl informaţi pe Preşedinte că această situaţie trebuie revizuită, dacă dorim ca Parlamentul să-şi demonstreze puterea reală?
14. Orientări referitoare la procedura bugetară 2010, Secţiunea III - Comisia (
raportor - Domnule preşedinte, din motive de conciliere, aş dori să propun un amendament oral, care a fost distribuit, pentru punctul 13. În text ar trebui să apară: "[...] precum şi securitatea internă, în special lupta împotriva terorismului; imigraţia, provocările demografice [...]”, în locul vechii variante "[...] securitatea internă, mai ales imigraţia, lupta împotriva terorismului, provocările demografice [...]”.
Domnule preşedinte, în textul de pe lista de vot se află o virgulă între "terorism” şi "imigraţie”, deşi stabilisem că acolo va fi punct şi virgulă. Nu aţi putut auzi acest lucru când domnul Surján a citit textul. Dorim introducerea de punct şi virgulă între "terorism” şi "imigraţie”.
Domnule preşedinte, vorbim aici despre "rute diversificate de transport de gazelor” şi aş dori să adaug "şi resurse”, pentru că:
Nu doar rutele pentru gaze, ci şi sursele de gaze trebuie diferenţiate, iar acest lucru trebuie inclus aici. Dacă se respinge acest amendament, acest lucru trebuie inclus în textul original.
raportor -Domnule preşedinte, nu am nicio obiecţie asupra acestui amendament oral propus de domnul Swoboda, care face referire la textul original. În orice caz, Unitatea de recepţie documente mi-a spus că acest amendament este valabil doar pentru textul modificat. Altfel, sunt în favoarea introducerii acestui amendament oral în textul original. Prin urmare, cei care îmi urmează recomandarea vor vota împotriva primei părţi în cadrul celui de-al cincilea vot, după care va avea loc un vot suplimentar, care nu se află pe listă, cu privire la acest amendament oral, pe care îl susţin.
Domnule preşedinte, amendamentul oral este valabil în ambele cazuri, dar ştiu că Grupul PPE-DE va vota diferit în cazul votului divizat, deci nu se modifică nimic, sunt de acord.
Domnule preşedinte, nu urma să votăm asupra propunerii orale a domnului Swoboda, deci dacă Parlamentul doreşte să îi susţină amendamentul oral, trebuie să votăm că acesta este valabil şi pentru textul original. Altfel, am avea patru voturi şi l-am respinge, dar problema necesită cinci voturi.
Amendamentul oral a fost inclus în primul din cele patru voturi. Aşa apare pe lista de vot. A fost introdus în primul vot divizat şi a fost respins.
Nu, domnule preşedinte: în lista de vot fără amendamentul oral, am votat pentru prima parte a amendamentului Grupului PSE, iar acela a fost respins. Pe lângă amendamentul iniţial al Grupului PSE, domnul Swoboda a propus introducerea cuvântului "resurse”. Nu sunt nici pro, nici contra. Nu sunt nemulţumit dacă Grupul PSE nu este nemulţumit. Doresc doar să clarific faptul că, din câte ştiu eu, în text nu se află cuvântul "surse”.
Domnule preşedinte, deci trebuia să fi existat un vot privind această problemă.
Nu. Am întrebat dacă există obiecţii asupra amendamentului oral. Nu au existat obiecţii, deci a făcut parte din amendamentul care a fost votat în cadrul primului vot prin apel nominal şi a fost respins. Aceasta este situaţia.
Domnule preşedinte, aici este foarte simplu. Sugerez înlocuirea cuvântului "temeri” din textul iniţial cu cuvântul "preocupări”.
Domnule preşedinte, doresc doar să arăt că - din moment ce domnul Beazley, înfometat, a ridicat problema voturilor prin apel nominal - la următorul raport, fiecare vot prin apel nominal a fost solicitat de Grupul PPE-DE. Atât am avut de spus!
Iar domnul Beazley este un membru marcant al Grupului PPE-DE!
Înainte de a începe, doresc să informez deputaţii că astăzi introducem un nou sistem informatic de votare în cadrul Parlamentului. Principala sa caracteristică este faptul că afişează, pe unul dintre ecranele mari, lista oficială de votare elaborată de Unitatea de recepţie documente. Afişajul va evidenţia fiecare vot pe măsură ce acesta se anunţă, facilitând urmărirea procesului de votare de către toţi membrii.
(Pentru rezultate şi alte detalii cu privire la vot: a se vedea procesul-verbal)
în numele Grupului ALDE - Domnule preşedinte, doresc o lămurire. Preşedintele a decis să aplicăm procedura de reformare pentru votul de astăzi privind raportul Krahmer şi pentru votul de mâine privind raportul Cashman? În acest caz, grupul meu solicită să amânăm până mâine votul privind raportul Krahmer, pentru a putea investiga implicaţiile aplicării procedurii de reformare în cazul acestui vot.
Preşedintele analizează aceste două probleme. Când vom ajunge la raportul Krahmer, vom analiza moţiunea dvs. de procedură.
(DE) Domnule preşedinte, doresc să felicit Parlamentul pentru acest nou sistem informatic. Se pare însă că există probleme la câţiva biţi ai acestuia.
Între timp, sunt foarte mulţumit de faptul că, la cea de-a cincizecea aniversare a ocupării Tibetului de către China, mulţi dintre noi au reuşit să ridice drapele tibetane. Mi s-a atras atenţia asupra faptului că Biroul declarase iniţial că este posibil să nu apară unele steaguri, ceea ce înseamnă că deputaţii nu le pot ridica în această zi deosebită. Există informaţii recente privind această problemă?
Înţeleg că au existat unele confuzii privind această problemă, dar Preşedintele a declarat acest lucru pentru a menţine ordinea astăzi şi mă bucură să văd atât de multe drapele în sală; şi eu am unul în buzunar - drapelul tibetan poate fi ridicat.
Cu această ocazie doresc să-i urez bun venit domnului Tashi Wangdi, reprezentantul Sfinţiei Sale, Dalai Lama.
Domnule preşedinte, aş dori să spun câteva cuvinte importante, dacă îmi permiteţi. Tocmai am comemorat o crimă barbară, uciderea a 20 000 de ofiţeri şi intelectuali polonezi la Katyń, în 1940, prin împuşcături în ceafă, la ordinul "părintelui naţiunilor”, Iosif Stalin. Aceasta a însemnat eliminarea liderilor şi elitelor unei naţiuni ce lupta pentru libertatea proprie şi libertatea europeană.
Acum patru ani am solicitat un minut de tăcere pentru a îi comemora, însă Parlamentul a refuzat. Prin urmare, nu voi cere astăzi acest lucru şi voi scuti preşedinţia de obligaţia de a lua o decizie atât de dificilă. Doresc, în schimb, să vă reamintesc de această tragedie şi să îmi exprim dorinţa ca eforturile noastre comune să poată preveni producerea unor astfel de genociduri pe continentul european în viitor.
Vă mulţumesc, domnule Zaleski - aplauzele vorbesc de la sine.
Domnule Preşedinte, este curios faptul că, indiferent de criză, răspunsul Parlamentului pare a fi întotdeauna o integrare europeană sporită. Majoritatea persoanelor afectate de situaţia economică din ultimele şase luni consideră că situaţia este înfricoşătoare şi dureroasă. Parlamentul consideră însă că aceasta este o şansă pentru creşterea reglementării, unificării şi armonizării la nivelul UE, după cum arată acest raport.
Problema este că persoanele care iau această decizie vor fi totuşi protejate de consecinţele ei. Aceste persoane trăiesc în palate şi cancelarii, înconjuraţi de convoaie motorizate, se plimbă în maşini cu şofer, se răsfaţă la banchete oficiale şi nu vor plăti preţul pe care vor trebui să îl suporte cetăţenii statelor noastre, ca urmare a acestor politici economice. Mi se pare de netăgăduit că răspundem la această criză economică într-un mod flexibil, permiţându-le statelor să îşi personalizeze rata dobânzii, în funcţie de necesităţi. În schimb, noi facem chiar pe dos.
(MT) Am votat în favoarea acestui raport pentru că accentuează importanţa solidarităţii, a faptului că o politică de azil comună trebuie construită plecând de la principiul solidarităţii. Aş dori însă să subliniez faptul că nu pot susţine anumite puncte din raport şi că aş fi votat împotrivă dacă votul ar fi fost unul individual. Aş dori să evidenţiez în special problema politicii de luare în custodie publică. Cred că trebuie să fim foarte atenţi atunci când vorbim despre luarea în custodie publică a persoanelor ce solicită azil, deoarece problema nu rezidă doar în a decide încetarea definitivă a reţinerii şi în a aplica acest lucru oricui. Există anumite circumstanţe specifice în care utilizarea politicii de luare în custodie publică este şi va rămâne importantă întotdeauna.
(NL) Domnule preşedinte, am votat împotriva raportului Catania, deoarece nu sunt de acord cu recentele propuneri ale Comisiei privind politica de azil, pe care raportorul le salută în acest raport.
Mi-e teamă în principal că această nouă directivă, care oferă persoanelor ce solicită azil acces mult mai uşor pe piaţa muncii şi pe deasupra le acordă şi o indemnizaţie consistentă, va crea o situaţie similară regularizărilor colective efectuate în Spania, Olanda, Belgia şi Italia, ale căror consecinţe au fost pur şi simplu dezastruoase.
Într-adevăr, doresc să reamintesc Parlamentului că, în baza unor recensăminte recente, în Uniunea Europeană există peste 20 de milioane de şomeri - care probabil au devenit 25 de milioane până acum - ceea ce înseamnă că atragerea şi mai multor persoane ce solicită azil este de fapt un fel de sinucidere colectivă. În plus, consider că acest domeniu trebuie să rămână de competenţa exclusivă a statelor membre.
(NL) Domnule preşedinte, am votat împotriva raportului Catania, deoarece acesta reflectă în mod clar o tendinţă de extremă stânga, care doreşte să transforme orice sistem eficient de gestionare a azilului într-o cursă imposibilă. Toate abuzurile la adresa sistemelor existente în statele membre sunt apărate şi, dacă se poate, statuate în legislaţie.
Un exemplu este tolerarea aşa-zişilor solicitanţi de azil care se folosesc de minori pentru a obţine un permis de rezidenţă, iar un altul este opoziţia faţă de centrele închise de primire pentru persoanele care nu îndeplinesc condiţiile de recunoaştere ca refugiaţi şi se ascund după eliberare. În mod clar, se depun eforturi pentru a uşura viaţa imigranţilor ilegali reali şi potenţiali.
Raportorul este mulţumit că Curtea de Justiţie respinge o listă a statelor sigure, chiar dacă o astfel de listă este esenţială pentru a păstra sub control fluxul refugiaţilor. Strategia de stânga are ca scop supraîncărcarea sistemului, pentru a face imposibilă orice eficienţă. Majoritatea europenilor nu doresc însă acest lucru, iar această problemă se va reflecta puternic în campania noastră electorală.
(DE) Domnule preşedinte, mă pronunţ în favoarea unei politici comune de azil pentru Uniunea Europeană, care să ducă la decizii rapide şi sigure. Acestea fiind spuse, sunt împotriva acestui raport, deoarece el conţine elemente absolut inacceptabile, precum extinderea termenului de refugiat cu mult peste ceea ce prevede în prezent Convenţia de la Geneva; respingerea regulamentului privind statele terţe sigure, asupra cărora reuşisem deja să ajungem la un acord pozitiv; stabilirea de sarcini pentru Frontex, care nu au absolut nicio legătură cu acest organism; acordarea posibilităţii ca solicitanţii de azil să aleagă în mod liber ce stat va fi responsabil pentru procedură - ceea ce reprezintă încălcarea Convenţiei de la Dublin; şi un acces mai uşor pe piaţa muncii pentru solicitanţii de azil. Dorim proceduri rapide şi nu integrarea solicitanţilor de azil, care probabil vor trebui să părăsească din nou Uniunea Europeană după 14 zile, pentru că nu li se va acorda oricum statutul de refugiat.
În concluzie, evoluţia acestei probleme în Uniune este pe calea cea bună, aceea a unei politici comune, dar propunerile acestui raport sunt complet contraproductive. Din acest motiv, am votat împotriva raportului.
Domnule preşedinte, iată cum Uniunea Europeană începe să capete tot mai multe dintre trăsăturile şi capcanele unei naţiuni: un sistem juridic, frontiere externe comune şi acum o politică comună privind persoanele care au voie să treacă aceste frontiere şi să se stabilească pe teritoriul său. A preluat, una câte una, toate caracteristicile pe care legea internaţională le recunoaşte drept definitorii pentru un stat.
Doresc să vă felicit, domnule preşedinte, pentru decizia de a accepta ca deputaţii europeni să afişeze - aşa cum a făcut vecinul meu - mici steaguri tibetane pe birouri. Este ceva cu totul diferit faţă de decizia de a ni se lua pancartele atunci când am îndrăznit să afişăm cuvântul "referendum” în această sală. Doresc să vă solicit - pentru că ştiu că şi dvs. şi alţi membri ai acestui Parlament sunteţi interesaţi de subiect - să luaţi măsuri în ceea ce priveşte ipocrizia de a vă declara în favoarea autodeterminării naţionale în Tibet, dar împotriva autodeterminării naţionale în Uniunea Europeană. Dacă vi se pare că am o atitudine extremă făcând o paralelă între un stat autoritar în China şi Uniunea Europeană, dovediţi-mi că nu am dreptate, supunând tratatul votului popoarelor, în referendumurile promise. Pactio Olisipiensis censenda est!
Domnule preşedinte, voi spune doar câteva cuvinte. Am votat în favoarea acestui raport, pentru că orice soluţie care îmbunătăţeşte siguranţa traficului trebuie salutată.
Doresc să amintesc încă un lucru. Irlanda este preocupată de problemele de siguranţă rutieră. De când drumurile sunt întreţinute de autorităţile locale, au avut loc o serie de tragedii cumplite şi cred că această problemă trebuie analizată dintr-un punct de vedere european şi trebuie stabilite standarde în acest sens.
Domnule preşedinte, în primul rând doresc să salut raportul şi să mulţumesc raportorului pentru munca depusă. Trebuie să recunosc că nu este ceva obişnuit să mi se ceară, în Irlanda de Nord, să votez pentru o directivă UE, însă acest lucru s-a întâmplat în cazul de faţă şi m-a bucurat să văd astăzi acest vot pozitiv. Provincia mea va primi veşti bune, de care are cu siguranţă nevoie.
O siguranţă mai mare şi propunerile mai adecvate din punctul de vedere al mediului sunt întotdeauna binevenite. Sper că, pe termen lung, se vor salva slujbele existente şi, poate, se vor crea unele noi în domeniu. Toţi trebuie să salutăm acest lucru pentru Europa, cu pozitivism şi gânduri bune, fără a ţine pe loc economia.
Domnule preşedinte, cu toată confuzia privind formarea şi reformarea, acest vot a fost unul foarte dificil pentru mulţi deputaţi. Într-un final, m-am abţinut de la vot, din cauza preocupărilor mele privind solul. Comisia pentru agricultură şi dezvoltare rurală are preocupări în legătură cu o directivă a solurilor, iar această problemă trebuie examinată cu atenţie. Am înregistrat o serie de progrese la amendamentele privind problemele agricole în general, dar, într-un final, am decis să mă abţin, nu să votez împotrivă, pentru că acest raport conţine multe dispoziţii privind mediul, generarea de energie şi emisiile, cu care sunt de acord.
(DE) Domnule preşedinte, salut elementul central al raportului Krahmer, reţeaua europeană de siguranţă. Se stabilesc limite maxime pentru emisii, pe care statele membre trebuie să le respecte ca fiind o limită superioară absolută, atunci când acordă autorizaţii de funcţionare marilor unităţi industriale. Există apoi un cadru larg, astfel încât totul să se poată produce în mod flexibil, iar condiţiile să fie echitabile. Va înceta astfel utilizarea inflaţionară a derogărilor, care s-a produs până acum în anumite state membre. Această înseamnă concurenţă pe un picior de egalitate, la nivel european. Astfel, putem stabili împreună un standard european ridicat.
Trebuie să subliniez însă că resping în mod vehement reglementările privind protecţia solului. Sunt de părere că trebuie să se ţină seama într-o măsură mai mare de principiul subsidiarităţii. Reglementările privind protecţia solului nu au efecte transfrontaliere. Protecţia solului nu este o problemă transfrontalieră. Cred în continuare că statele membre pot reglementa singure problemele de protecţie a solului.
Se încearcă totuşi utilizarea Directivei IPPC ca intrare de rezervă pentru anumite părţi din directiva privind protecţia solului, pe care le-am eliminat cu succes în trecut. Îmi pare foarte rău că propunerile mele de a elimina acele secţiuni au fost respinse cu o majoritate foarte redusă, într-un caz cu doar şase voturi. Am decis deci să votez împotriva întregului raport, deşi salut construirea reţelei europene de siguranţă.
Domnule preşedinte, nu sunt complet mulţumită de acest raport şi de modul în care l-am tratat astăzi, dar am votat în favoarea raportului, deoarece consider că reduce birocraţia. Instalaţiile industriale contribuie semnificativ la emisiile poluante în întreaga Europă, însă industria grea este unul din principalele motoare ale economiei noastre şi trebuie încurajată pentru a produce emisii mai puţin nocive.
Aceasta este o problemă principală pentru regiunea mea, West Midlands, care este una din cele mai industrializate din Marea Britanie. Abordarea integrată este binevenită, dar sunt îngrijorătoare reglementările stricte din acest raport, iar cheltuielile de implementare nu ar trebui să fie atât de mari încât să submineze dispoziţiile privind protecţia mediului.
Reţeaua europeană de siguranţă trebuie verificată şi trebuie să analizăm probleme precum răspândirea gunoiului de grajd şi a ejecţiilor, care nu vor fi proporţionale cu beneficiile de mediu pe care le vom obţine.
Sarcinile şi costurile administrative trebuie să fie proporţionale cu beneficiile de mediu, pentru că, în acest caz, situaţia va fi una reciproc avantajoasă, care va oferi întreprinderilor posibilitatea de a-şi respecta angajamentele de mediu, de a contribui în mod semnificativ la lupta împotriva modificărilor climatice şi de a putea îmbunătăţi condiţiile de sănătate pentru persoanele tinere şi vârstnice din regiunea mea.
Domnule preşedinte, am votat împotriva acestui raport. Chiar dacă poate să conţină unele elemente corecte, în anumite puncte este exagerat. Mă declar în favoarea raţionalizării reglementărilor Uniunii Europene, dar nu dacă acestea devin mai birocratice, greu de aplicat şi defavorabile pentru industrie.
Încercarea de a introduce agricultura în această legislaţie este complet inacceptabilă şi, din punctul meu de vedere, este o acţiune exagerată. Trebuie respinsă. Protecţia solului nu este responsabilitatea Parlamentului European şi nu se poate realiza la nivelul întregii Uniuni Europene. Aceasta trebuie să fie responsabilitatea guvernelor naţionale.
Trebuie să întreb de ce Comisia pentru agricultură nu a fost consultată în această problemă. Nu puteţi introduce reglementări distructive, care vor scoate de pe piaţă producătorii de carne de porc şi pasăre. Adevărul este că introducem reglementări şi restricţionăm producţia în Europa, însă permitem intrarea în Uniunea Europeană a unor importuri care nu sunt produse la aceleaşi standarde ca în Europa. Nu pot accepta acest lucru.
Norme şi standarde comune pentru organizaţiile cu rol de inspecţie şi control al navelor, precum şi pentru activităţile în domeniu ale administraţiilor maritime (reformare) - Norme şi standarde comune pentru organizaţiile cu rol de inspecţie şi control al navelor (reformare) - Controlul statului portului (reformare) - Sistemul comunitar de monitorizare şi informare privind traficul navelor maritime - Investigarea accidentelor din sectorul de transport maritim - Răspunderea în caz de accident a transportatorilor de persoane pe mare - Asigurarea proprietarilor navelor în ceea ce priveşte creanţele maritime - Respectarea obligaţiilor statelor de pavilion (dezbatere)
Următorul punct pe ordinea de zi este dezbaterea comună privind:
raportul elaborat de Luis de Grandes Pascual, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de conciliere, de directivă a Parlamentului European şi a Consiliului privind normele şi standardele comune pentru organizaţiile cu rol de inspecţie şi control al navelor, precum şi pentru activităţile în domeniu ale administraţiilor maritime (reformare) [PE-CONS 3719/2008 - -,
raportul elaborat de Luis de Grandes Pascual, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de conciliere, de regulament al Parlamentului European şi al Consiliului privind normele şi standardele comune pentru organizaţiile cu rol de inspecţie şi control al navelor (reformare) [PE-CONS 3720/2008 - -,
raportul elaborat de Dominique Vlasto, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de Conciliere, de directivă a Parlamentului European şi a Consiliului privind controlul statului portului (reformare) [PE-CONS 3721/2008 - -,
raportul elaborat de Dirk Sterckx, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de conciliere, de directivă a Parlamentului European şi a Consiliului de modificare a Directivei 2002/59/CE de instituire a unui sistem comunitar de monitorizare şi informare privind traficul navelor maritime [PE-CONS 3722/2008 - -,
raportul elaborat de Jaromír Kohlíček, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de conciliere, de directivă a Parlamentului European şi a Consiliului de instituire a principiilor fundamentale care reglementează investigarea accidentelor din sectorul de transport maritim şi de modificare a Directivelor 1999/35/CE şi 2002/59/CE [PE-CONS 3723/2008 - -,
raportul elaborat de Paolo Costa, în numele delegaţiei Parlamentului European la Comitetul de conciliere, referitor la proiectul comun, aprobat de Comitetul de Conciliere, de regulament al Parlamentului European şi al Consiliului privind răspunderea în caz de accident a transportatorilor de persoane pe mare [PE-CONS 3724/2008 - -,
recomandarea pentru a doua lectură referitoare la poziţia comună a Consiliului în vederea adoptării Directivei Parlamentului European şi a Consiliului privind asigurarea proprietarilor navelor în ceea ce priveşte creanţele maritime [14287/2/2008 - C6-0483/2008 - (raportor: Gilles Savary) şi
recomandarea pentru a doua lectură referitoare la poziţia comună a Consiliului în vederea adoptării Directivei Parlamentului European şi a Consiliului privind respectarea obligaţiilor statelor de pavilion [14288/2/2008 - C6-0484/2008 - (raportor: Emanuel Jardim Fernandes).
raportor - (ES) Domnule preşedinte, domnule Tajani, doamnelor şi domnilor, astăzi, cu ocazia ratificării pachetului legislativ Erika III, suntem pe cale de a finaliza o iniţiativă care a început cu mai bine de trei ani în urmă. Sentimentul pe care îl am în acest moment este desigur unul de satisfacţie şi sunt sigur că toată lumea care mi-a fost alături pe acest drum simte acelaşi lucru. În acest moment, scriem un nou capitol în istoria Europei, făcând din aceasta o zonă de siguranţă sporită pentru mările noastre.
Scopul pachetului legislativ Erika III este de a ne proteja mările şi, după cum bine ştiţi, punctul său de pornire a fost reprezentat de scurgerile uriaşe de petrol de pe Erika şi Prestige, care au produs pagube importante pe coastele de sud ale Europei.
Am învăţat aceste lecţii ale trecutului şi ne-am dat seama că trebuie să acţionăm imediat pentru ca aceste lucruri să nu se mai repete în viitor. Europa nu trebuie să subestimeze valoarea strategică pe care o reprezintă transportul maritim pentru economia sa: 90% din comerţul exterior al Uniunii se desfăşoară pe mare, la fel ca şi 40% din comerţul intracomunitar.
Acest lucru explică toată munca depusă de UE pentru a elabora cadrul juridic de reglementare a transportului maritim de-a lungul a câtorva decenii.
După cum am spus, drumul a fost spinos: deoarece, chiar dacă eram cu toţii uniţi printr-un scop comun, atitudinea iniţială rezervată a Consiliului a făcut ca această călătorie să fie una dificilă. În acelaşi timp, ca să fiu drept, aş dori să laud puternica voinţă politică manifestată de preşedinţia franceză de a duce la bun sfârşit o temă atât de importantă.
Nici nu mai este nevoie să evidenţiez rolul decisiv jucat de vicepreşedintele Tajani, care a dat imboldul final pentru obţinerea unui consens. În sfârşit, dar nu în ultimul rând, aş dori să evidenţiez atitudinea constantă a Parlamentului de a susţine interesele Europei şi de a îi proteja pe cetăţenii pe care îi reprezentăm.
Concentrându-ne asupra acestei teme în sine, aş dori să fac câteva comentarii cu privire la fiecare dintre propunerile care compun pachetul legislativ. În acest moment, vă pot spune că majoritatea îngrijorărilor mele au dispărut.
Doamnelor şi domnilor, există o problemă care m-a îngrijorat profund pe durata negocierilor, deoarece aceasta se referă la un aspect esenţial al pachetului legislativ. Mă refer la natura independentă a organismelor şi autorităţilor create în scopul adoptării celei mai bune decizii posibile în cel mai scurt timp. Mai precis, mă refer la autoritatea independentă care se va constitui pentru a lua decizia - întotdeauna dificilă - de a accepta sau nu o navă naufragiată într-un loc de refugiu. Ei bine, doamnelor şi domnilor, întâmpin cu bucurie decizia finală care a fost adoptată. Lucrurile stau în felul următor: fiecare stat membru va înfiinţa o autoritate independentă, cu resursele şi puterea necesare pentru a putea adopta cea mai bună decizie posibilă în cel mai scurt timp. Numai după ce s-a efectuat evaluarea detaliată a tuturor riscurilor, de-abia atunci autoritatea va decide dacă va primi sau nu nava.
Cu privire la acest lucru, ar trebui să recunoaştem tenacitatea dlui Sterckx în a duce la bun sfârşit această iniţiativă dificilă. De asemenea, mă bucură să recunosc progresul făcut în privinţa instrumentelor de reperare a navelor, care sunt esenţiale pentru reducerea numărului situaţiilor de risc. Cu privire la raportul prezentat de dna Vlasto, pe care o felicit pentru munca sa excelentă, aş dori să subliniez îmbunătăţirile substanţiale care vor fi făcute asupra actualului regim de inspecţie din porturile comunitare, care va deveni mai eficace dacă se bazează pe un profil de risc. Aş dori, de asemenea, să îi mulţumesc dlui Kohlíček pentru disponibilitatea de a participa la dialog şi pentru munca excelentă pe care a depus-o.
Un alt aspect pe care aş dori să îl evidenţiez este propunerea ambiţioasă referitoare la drepturile pasagerilor care, până în acest moment, nu au fost reglementate în dreptul comunitar. Această propunere se datorează eforturilor depuse de dl Costa până în ultimul moment.
Cu privire la rapoartele Savary şi Fernandes, sunt încântat că, în sfârşit, Consiliul a decis să renunţe la poziţia sa obstructivă, care nu avea nicio finalitate utilă. Această schimbare ne-a permis să ajungem la o soluţie, chiar dacă aceasta este una minimă. În orice caz, trebuie să spun că sunt mulţumit că pachetul legislativ este acum complet.
Acum, la sfârşit, mă voi referi la raportul meu. După ce a fost examinat de către Consiliu, acesta a fost împărţit în două instrumente juridice.
Punctele cheie ale raportului meu pot fi rezumate după cum urmează: odată cu această a patra revizuire a legislaţiei comunitare ce reglementează activităţile organelor de inspecţie, am reuşit să îmbunătăţim mecanismele de supraveghere, creând o comisie independentă de evaluare, cu un mandat permanent şi cu posibilitatea de a acţiona din proprie iniţiativă.
Am reuşit, de asemenea, să stabilim un sistem de sancţiuni mai just şi mai flexibil, care este în acelaşi timp mai eficace decât cel anterior, de vreme ce îi penalizează pe cei care nu acţionează aşa cum ar trebui, în mod proporţional cu abaterea comisă şi cu mijloacele financiare ale organizaţiei.
În sfârşit, am reuşit să înregistrăm progrese cu privire la problema spinoasă a recunoaşterii certificatelor de clasificare, stabilind termenii pe baza cărora organizaţiile recunoscute vor trebui să se recunoască între ele, fără a periclita însă siguranţa maritimă şi luând ca punct de referinţă cele mai stricte reguli în scopul protejării standardelor de excelenţă care caracterizează industriile noastre navale europene.
raportoare - (FR) Domnule preşedinte, Comisia Europeană şi-a publicat propunerile privitoare la pachetul legislativ Erika III în data de 23 noiembrie 2005 şi sper că îmi veţi permite să îl omagiez în acest sens pe comisarul însărcinat cu transporturile la acea vreme, dl Jacques Barrot, deoarece, prin intermediul acestui nou pachet, domnia sa a depus eforturi ambiţioase pentru îmbunătăţirea siguranţei maritime în Europa.
Pachetul Erika III finalizează un efort legislativ de ansamblu care a durat zece ani, din momentul tragicului naufragiu al navei Erika în largul coastelor Bretaniei. Uniunea Europeană a fost astfel capabilă să remedieze unele lacune iniţiale importante, devenind un punct de referinţă internaţional în domeniul siguranţei maritime.
Imediat după aceste dezastre, cetăţenii Europei, profund nemulţumiţi, aveau tot dreptul de a se aştepta ca politicienii să reacţioneze în mod ferm şi clar, astfel încât să se pună capăt comportamentelor iresponsabile.
Ambiţia noastră a fost să creăm o zonă de responsabilitate, în care fiecare parte implicată în transportul maritim să îşi asume responsabilitatea pentru alegerile şi acţiunile sale şi, acolo unde este cazul, pentru erorile şi greşelile sale.
Pachetul Erika III acoperă astfel câteva etape din transportul maritim, în condiţiile unei complementarităţi reale între diferitele propuneri - este o abordare de ansamblu care ne-a făcut să considerăm fiecare dintre rapoartele noastre ca parte componentă a unui tot indivizibil.
Aplicarea taxelor la vehiculele grele de marfă pentru utilizarea anumitor infrastructuri - Ecologizarea transportului şi internalizarea costurilor externe (dezbatere)
Următorul punct pe ordinea de zi îl reprezintă dezbaterea comună privind următoarele rapoarte:
elaborat de domnul El Khadraoui, în numele Comisiei pentru transport şi turism, referitor la propunerea de directivă a Parlamentului European şi a Consiliului de modificare a Directivei 1999/62/CE de aplicare a taxelor la vehicule grele de mărfuri pentru utilizarea anumitor infrastructuri - C6-0276/2008 - şi
elaborat de domnul Jarzembowski, în numele Comisiei pentru transport şi turism, referitor la ecologizarea transporturilor şi internalizarea costurilor externe.
Domnule preşedinte, domnule comisar, doamnelor şi domnilor, doresc să trec direct la subiect şi să clarific câteva neînţelegeri. Am citit din diverse surse că, prin introducerea acestei directive privind eurovinieta, încercăm să condamnăm la moarte sectorul transportului rutier, în aceste vremuri dificile din punct de vedere economic. Am citit de asemenea că intenţionăm să facem obligatorie tarifarea rutieră pentru toate vehiculele de pasageri din Europa.
Adevărul este, bineînţeles, că noi nu dorim să impunem nimic de acest gen; ci dimpotrivă, dorim să oferim o gamă largă de posibilităţi pentru a ajuta statele membre care doresc să introducă, atunci când doresc, principiul "poluatorul plăteşte” în sectorul transportului rutier. Cu alte cuvinte, dorim să stabilim un cadru pentru a institui reguli de bază pe care statele membre trebuie să le respecte dacă doresc internalizarea costurilor externe.
Acest lucru ar trebui să ne apropie de un sistem de transport mai durabil. Doresc să adaug imediat că aceste reglementări nu reprezintă un leac miraculos. Vor trebui luate foarte multe alte măsuri dacă ne dorim să facem minuni. Cu toate acestea, dacă nu vom face nimic - şi Comisia este conştientă de acest lucru - transportul rutier va creşte cu 55% până în 2020. Tocmai de aceea trebuie să facem ceva.
Ceea ce propunem aici este de fapt o mică revoluţie, dacă îmi permiteţi să mă exprim aşa, ce va solicita continuări ambiţioase în următorii ani. Cu sprijinul majorităţii din cadrul Comisiei pentru transport şi turism, am reuşit să elaborăm o propunere echilibrată, rezonabilă şi coerentă. Aş dori de asemenea să mulţumesc tuturor celor implicaţi. Nu a fost uşor; punctele de vedere au diferit în mod considerabil. Totuşi, sper să păstrăm acest echilibru şi după ziua de mâine şi să trimitem astfel un semnal puternic Consiliului, care trebuie să elaboreze o altă poziţie comună.
Care sunt principalele aspecte? În primul rând, ce externalităţi urmează a fi introduse în sistem? Am optat pentru aspectele legate de poluare a aerului, zgomot şi congestionarea traficului. În ceea ce priveşte acest ultim aspect, am făcut de fapt o concesie sectorului de transport rutier prin faptul că am spus că ţările care doresc ca sistemele lor să acopere problema congestionării ar trebui să facă o legătură cu autoturismele. Acest lucru este unul opţional, nu obligatoriu.
În al doilea rând, în ceea ce priveşte alocarea fondurilor, noi nu considerăm venitul din aceste taxe ca fiind o taxă suplimentară acceptată pentru a simplifica fluxul către trezoreriile de stat. Un astfel de venit trebuie reinvestit în sistemul de transport, cu scopul de a păstra costurile externe la un nivel scăzut. Acesta trebuie să fie obiectivul nostru final.
În cel de-al treilea rând, este vorba de interoperabilitate, un lucru vital, iar Comisia mai are multe de făcut în acest sens. Vrem să evităm situaţia în care autocamioanele trebuie să poarte cu ele 27 de cutiuţe diferite pentru a plăti toate taxele rutiere prin Europa; eu cred că este nevoie de iniţiative clare în acest sens.
În al patrulea rând, trebuie să existe posibilitatea unor acţiuni suplimentare în viitor. În câţiva ani, trebuie întocmită o vedere de ansamblu asupra internalizării costurilor externe pentru toate modalităţile de transport. Trebuie să luăm în considerare posibilitatea de a adăuga şi alte costuri externe, dar trebuie să promovăm şi schemele de taxare bazate pe kilometrajul suplimentar.
Pe ansamblu, tot acest impact este de fapt unul limitat. Estimăm că valoarea costurilor de exploatare s-ar putea majora cu 3%, dacă această directivă s-ar aplica pe teren peste tot în Europa. De aceea, doresc să propun colegilor mei deputaţi să rămână fideli pachetului sprijinit de Comisia pentru transport şi turism.
Cu alte cuvinte, nu sprijin modificările Grupului Partidului Popular European (Creştin-Democrat) şi al Democraţilor Europeni care vizează înlăturarea congestionării din sistem şi nici nu pot sprijini amendamentele depuse de Grupul Verzilor / Alianţa Liberă Europeană, indiferent de cât de atrăgătoare pot părea acestea. Haideţi să ne păstrăm coerenţa şi să facem un pas înainte pe această cale.
Domnule preşedinte, domnule vicepreşedinte, doamnelor şi domnilor, daţi-mi voie să încep prin a spune că mobilitatea persoanelor şi a mărfurilor are pur şi simplu o importanţă esenţială pentru calitatea vieţii, pentru creşterea economică şi ocuparea forţei de muncă, pentru coeziunea socială şi teritorială a Uniunii Europene şi pentru comerţul cu ţări terţe.
Iată de ce, pur şi simplu, Comunitatea Europeană are nevoie de o infrastructură care să-i îndeplinească cerinţele şi de reguli de transport echitabile pentru toate mijloacele de transport. Având în vedere că şi transportul are consecinţe negative pentru populaţie şi mediu, acesta trebuie bineînţeles ecologizat, pentru a-şi îndeplini şi el rolul în lupta împotriva schimbărilor climatice.
Trebuie să vă spun totuşi, domnule vicepreşedinte, că ceea ce ne-aţi prezentat drept document de bază pentru ecologizarea transporturilor a fost insuficient. Regret că trebuie să spun că nu există niciun plan general consecvent şi că lăsaţi totul deschis - totul se reduce la subsidiaritate. Dacă spuneţi că trebuie să ecologizăm transporturile, acest lucru trebuie să se aplice peste tot în Uniunea Europeană şi nu trebuie lăsat la latitudinea statelor membre. Principiul trebuie aplicat peste tot, de la căi ferate şi până la transportul maritim.
Nu se poate să selectaţi pur şi simplu transportul rutier - şi, de fapt, doar transportul rutier de mărfuri - şi să spuneţi după aceea că "vom lăsa la latitudinea statelor membre decizia dacă doresc sau nu să aibă taxe rutiere”. Dacă doriţi o schimbare fundamentală, trebuie să prezentaţi un plan integrat pentru toate mijloacele de transport - un lucru pe care l-am spus foarte clar în cadrul comisiei. Vor fi necesare în acest sens şi evaluări ştiinţifice ale impactului, care să ţină cont de consecinţele asupra competiţiei dintre mijloacele de transport, de costurile de mobilitate şi de competitivitatea Europei.
Cea de-a doua comunicare, cea asupra internalizării costurilor externe, este un alt exemplu de compartimentare în cadrul sistemului dumneavoastră, propunând ceva şi totuşi nepropunând nimic. În ceea ce priveşte internalizarea costurilor externe, aţi elaborat din nou un manual stufos care oferă multiple căi de realizare a calculelor, dar, în cele din urmă, spuneţi că "vom calcula conform unei valori fixe.” Nimeni nu mai înţelege nimic. Eşuaţi de asemenea în a lua în considerare contribuţiile deja plătite de către diferitele mijloace de transport, fie că este vorba de taxarea generală, de taxa pe combustibil sau de taxa pentru vehicule.
După cum ştiţi, avem aceeaşi problemă şi cu eurovinieta. Grupul din care fac parte este de acord cu alte grupuri că gazele de eşapament şi zgomotul sunt aspecte ce trebuie luate în considerare în cadrul costurilor externe şi al taxării aferente. Congestionarea traficului însă? Domnule vicepreşedinte, congestionarea traficului este cauzată de infrastructura insuficientă din statele membre. A da statelor membre fonduri pentru a-şi gestiona propriile neajunsuri ar fi curată nebunie.
În plus, sunteţi conştienţi de faptul că întreprinderile suportă de mult timp costurile congestionării traficului, având în vedere că acestea duc la mărirea costurilor salariale şi cu combustibilul. Ţinând cont de acest aspect, trebuie spus, domnule El Khadraoui, că nu are niciun sens internalizarea costurilor congestionării, ci dimpotrivă. Trebuie să încercăm să scăpăm de congestionarea traficului prin îmbunătăţirea prudentă a infrastructurii şi prin desfăşurarea sistemelor inteligente de monitorizare a traficului. Însă nu trebuie să încărcăm agenţii economici, care se luptă deja cu creşterea costurilor, cu costuri suplimentare sub forma taxelor rutiere. Nu are niciun rost.
Domnule vicepreşedinte, comunicarea dumneavoastră asupra măsurilor de protecţie împotriva zgomotului provenit de la căile ferate este, în principiu, un lucru pozitiv. Dar despre ce este vorba până la urmă? Ce propuneţi de fapt? Spuneţi că există multe opţiuni. Nu, dumneavoastră sunteţi Comisia! Aveţi dreptul şi datoria să înaintaţi propuneri pe care să le putem pune ulterior în aplicare. De aceea, Comisia pentru transport şi turism face apel la dumneavoastră pentru a depune o propunere de directivă privind introducerea taxelor de acces la calea ferată legate de zgomot, astfel încât, prin reinvestirea banilor încasaţi din aceste sisteme în societăţile feroviare - inclusiv societăţi private - să putem contribui la introducerea unor măsuri reale de reducere a zgomotului. Toţi cei din acest Parlament avem un ţel bine conturat şi acela este că poluarea fonică generată de căile ferate trebuie eradicată. Noi vrem să promovăm transportul pe căile ferate, dar traseul lor prin liniştita vale a Rinului trebuie schimbat şi el de o manieră benefică pentru mediu. Aşa că ajutaţi-ne în acest sens - propuneţi ceva cu adevărat tangibil!
Domnule preşedinte, am ajuns la finalul unei alte dezbateri pe un subiect pe care am reuşit să îl aduc în atenţia acestui Parlament imediat ce am obţinut sprijinul Parlamentului, altfel spus, ţelul nostru de a nu impune o nouă taxă pentru cetăţenii europeni. În ceea ce priveşte Comisia, faptul că noua eurovinietă este opţională reprezintă o dovadă că nu impunem o nouă taxă. Mai înainte de toate, sumele încasate nu vor fi alocate în general bugetelor diferitelor state membre, ci vor fi alocate pentru a face o diferenţă într-un sector anume, de exemplu poluarea, internalizarea costurilor externe şi construirea unor drumuri şi a unei infrastructuri mai sigure.
Doresc să mulţumesc Parlamentului pentru angajamentul arătat pentru pachetul de ecologizare, în special cu privire la revizuirea Directivei Eurovinieta. Propunerea adoptată de către Comisia pentru transport şi turism pe baza raportului domnului El Khadraoui trimite un mesaj puternic statelor membre, deoarece propune un cadru mai flexibil care autorizează în mod legal adoptarea de noi instrumente pentru combaterea efectelor negative din sectorul transporturilor, precum şi în cadrul părţilor implicate din acest sector. Face acest lucru prin demonstrarea unei intenţii politice de încurajare treptată a introducerii unei game de tarife corecte şi eficace, spre folosul infrastructurilor, iar principiul este că poluatorul, şi nu contribuabilul, plăteşte.
Am sentimentul că avizul aprobat de către Comisie, care este în discuţie azi, consolidează propunerea Comisiei în unele privinţe cheie. În ceea ce priveşte alocarea resurselor, cred că amendamentele propuse sunt consecvente cu abordarea sugerată de noi, care urmăreşte să apere alocarea venitului din taxele rutiere şi reducerea efectelor externe ale transportului rutier. Eu pot să susţin aceste amendamente. În ceea ce priveşte tipul efectelor externe ce trebuie luate în considerare, eu spun nu CO2 şi da luării în considerare a congestionării traficului. O taxă modulată de congestionare a traficului ne-ar permite să combatem schimbările climatice mai eficient decât dacă am aplica o taxă unică asupra emisiilor de CO2. Acest aspect este unul esenţial pentru eficienţa economică a transportului rutier şi util pentru asigurarea unui venit suficient necesar finanţării de noi capacităţi de transport, iar eu consider că acest compromis la care am ajuns constituie o bază solidă pentru discuţii cu Consiliul. Cu toate acestea, trebuie să fim mai atenţi pentru a ne asigura că rezultatul final reprezintă o încurajare a statelor mai degrabă decât o piedică şi acesta nu impune condiţii prea complicat de gestionat.
Am totuşi anumite reţineri cu privire la amendamentul referitor la zonele sensibile de munte. Propunerea Comisiei autorizează deja un factor de multiplicare a costului de poluare, cunoscut drept factorul de corecţie pentru zonele de munte. Faptul că am autorizat, pur şi simplu, adăugarea acestei taxe la suprataxa existentă, decisă în 2006 pentru finanţarea unor tuneluri mai mari prin Alpi, înseamnă obţinerea unei taxe duble, iar acest lucru, în opinia mea, reprezintă un obstacol în calea pieţei unice. De aici şi confuzia mea.
Acum aş dori să trec la raportul domnului Jarzembowski privind comunicarea ce însoţeşte directiva. După cum a demonstrat clar în discursul său, domnul Jarzembowski este foarte critic la adresa poziţiei Comisiei: pentru prima dată, în toţi aceşti ani de colaborare, suntem în dezacord. Acest raport este, în mod clar, unul critic. Voi încerca să mă concentrez în special asupra a două puncte pe care le consider cruciale. Doresc să evidenţiez că, pe de o parte, Comisia a desfăşurat o evaluare a impactului care acoperă toate metodele de transport şi analizează efectele diferitelor opţiuni de internalizare. Cred că această analiză pune bazele strategiei de internalizare propuse de către Comisie. Pe de altă parte, Comisia a propus un cadru comun de internalizare, bazat pe un principiu care acoperă toate metodele de transport şi ia în considerare iniţiativele din trecut. Este vorba de o abordare pragmatică care respectă acquis-ul comunitar şi ia în considerare propunerile recent aprobate - mă gândesc aici la extinderea sistemului ETS la aviaţie şi la acordurile internaţionale privind aviaţia, sectorul maritim şi apele interioare. Bineînţeles că putem discuta dacă propunerile Comisiei merg sau nu îndeajuns de departe, dar trebuie să subliniez că în cadrul Comisiei am tratat subiectele pe care am fost solicitaţi să le tratăm, cu alte cuvinte, un plan integrat pentru ecologizarea transporturilor, sprijinit de propuneri legislative specifice.
Doresc să termin prin semnalarea unui aspect asupra căruia Comisia şi Parlamentul sunt de acord: nevoia de a găsi o abordare legislativă la problema poluării fonice din sectorul căilor ferate. Comisia îşi va prezenta propunerile în cadrul primei revizuiri a pachetului feroviar, programată pentru adoptare în toamnă. Vom fi cu siguranţă încântaţi să vă ascultăm sugestiile în această privinţă.
Vă mulţumesc, domnule Tajani. Am văzut din relaţiile dumneavoastră cu domnul Jarzembowski câtă dreptate avea Karl Marx când a arătat cum poziţia instituţională a oamenilor determină şi atitudinea lor politică în legătură cu diferitele subiecte.
Domnule preşedinte, Comisia pentru industrie, cercetare şi energie a analizat în principal două aspecte ale acestei directive, primul fiind petrolul.
Aplicarea taxelor la vehiculele grele de marfă pentru utilizarea anumitor infrastructuri - Ecologizarea transportului şi internalizarea costurilor externe (continuarea dezbaterii)
Vom continua cu dezbaterea rapoartelor întocmite de domnii El Khadraoui şi Jarzembowski privind sectorul transporturilor.
în numele grupului PSE. - Doresc întâi să îl felicit pe colegul El Khadraoui şi pe domnul Jarzembowski.
Sectorul transporturilor este unul dintre sectoarele cheie pentru dezvoltarea economică şi socială a Uniunii Europene. La solicitarea Parlamentului European, Comisia Europeană a propus internalizarea costurilor externe şi modificarea Directivei privind eurovigneta. Momentul ales este, însă, unul extrem de dificil. Criza economică face ca numărul comenzilor să scadă, transportatorii au costuri ridicate, se desfiinţează firme şi se pierd locuri de muncă.
Deşi textele propuse de Comisie sunt un pas înainte pentru dezvoltarea unui transport care să respecte şi să protejeze mediul, ele pot şi trebuie să fie îmbunătăţite. Nu cred că abordarea colegului Jarzembowski, în care doar criticăm fără a îmbunătăţi, este cea corectă. Personal, consider că o directivă care nu se aplică tuturor statelor membre cu caracter obligatoriu nu îşi va atinge scopul şi poate denatura semnificativ piaţa internă prin barierele pe care unele state membre, dacă doresc, le pot introduce în libera circulaţie a persoanelor şi a mărfurilor.
De aceea consider că internalizarea costurilor externe trebuie să se aplice tuturor tipurilor de transport şi trebuie evitată dubla taxare. Astfel, dacă unele state membre au decis să introducă taxa de drum, atunci acestea nu ar trebui să mai introducă o taxă suplimentară pentru poluare. Aceasta este, de altfel, şi poziţia domnului El Khadraoui pe care o susţin.
Costul datorat congestiei în trafic se ridică la 1% din produsul intern brut. Trebuie deci să acţionăm pentru reducerea acesteia, dar preţul acestor măsuri nu trebuie plătit doar de transportatorii rutieri de marfă şi pasageri. Congestia se datorează tuturor vehiculelor şi, în special, unei infrastructuri deficitare. Statele membre trebuie să investească în construcţia de autostrăzi, în construcţia de căi ferate de mare viteză şi în acele alternative care pot reduce congestia în trafic. Co-modalitatea va permite transferul mărfurilor din sistem rutier în sistem feroviar, naval sau aerian şi va eficientiza transportul de bunuri şi persoane.
În concluzie, avem nevoie de o strategie integrată pentru dezvoltarea transportului european, cu protejarea mediului, fără însă ca internalizarea costurilor externe să afecteze competitivitatea transportului rutier.
Domnule preşedinte, sunt de acord cu domnul Jarzembowski atunci când spune că mobilitatea reprezintă un factor esenţial pentru societate. Sunt de asemenea de acord şi cu doamna Wortmann-Kool atunci când spune că şi în acest caz trebuie să acordăm o atenţie deosebită pieţei interne. Din punctul meu de vedere, acest compromis ne duce cu adevărat cu un pas în această direcţie. Piaţa internă este importantă şi la fel de importantă este şi încheierea de acorduri între statele membre. În plus, acesta nu este decât un pas spre un sistem la care va trebui să ne gândim oricum în ansamblul său la un moment dat şi pe care va trebui să-l ajustăm în unele puncte.
Marea majoritate a grupului nostru sprijină acest compromis la care s-a ajuns cu raportorul, drept pentru care îi mulţumesc. Internalizarea costurilor externe - şi am ascultat cu atenţie cuvintele raportorului - nu reprezintă o taxă obişnuită. Veniturile astfel obţinute trebuie folosite pentru reducerea costurilor externe. Aceasta este o componentă esenţială a poziţiei Parlamentului. Dacă acest lucru nu se va întâmpla, compromisul încetează să mai existe.
Drept pentru care suntem de acord cu includerea poluării aerului, a poluării fonice şi a congestionării traficului în cadrul internalizării costurilor externe. Totuşi, în cazul congestionării, dacă scopul este de a combate şi de a reduce acest fenomen, atunci toţi utilizatorii de drumuri care îl generează trebuie trataţi în acelaşi fel, fără discriminare între diferitele elemente responsabile.
De asemenea, cred că este un lucru bun faptul că statele membre trebuie să prezinte planuri de acţiune şi să declare cum plănuiesc să reducă congestionarea traficului. Una peste alta, alocarea fondurilor este importantă - şi raportorul a subliniat că aceasta reprezintă un element esenţial. Nu este subiect de controversă în Parlament faptul că alocarea fondurilor şi folosirea veniturilor sunt aspecte foarte importante.
Aş dori să spun doamnei Wortmann-Kool că dacă aceste două condiţii - tratamentul egal al tuturor utilizatorilor infrastructurii rutiere responsabili de congestionarea traficului şi alocarea clară a veniturilor obţinute de pe urma perceperii acestei taxe - nu sunt îndeplinite şi în situaţia în care Consiliul nu este de acord, Grupul ALDE îşi va retrage de asemenea sprijinul pentru acest compromis.
în numele Grupului UEN - (LV) Vă mulţumesc, domnule preşedinte. Aş dori să le mulţumesc ambilor raportori, în special domnului El Khadraoui, pentru acest efort dificil de a ajunge la un compromis. Consider că o parte a compromisului este votată de Comisia pentru transport şi turism - partea privind aplicarea taxelor alocate - însă şedinţa în plen va vota în mod evident o anumită parte, cum ar fi partea referitoare la congestionarea traficului. Doresc, de asemenea, să mulţumesc colegilor mei deputaţi pentru înţelegerea de care au dat dovadă privind neeliminarea taxelor percepute în funcţie de durată în ţările aflate la graniţa Uniunii Europene, unde vehiculele grele de marfă poluează considerabil, aşteptând perioade lungi, zi şi noapte, la frontiere. În cele din urmă, după adoptarea acestei directive, într-o formă sau alta, sper că, în ciuda crizei, statele membre nu vor subordona situaţia existentă pe termen scurt unui obiectiv pe termen lung. În opinia mea, acest principiu ar fi foarte important pentru soluţionarea problemei. Vă mulţumesc.
în numele Grupului Verts/ALE - (DE) Vă mulţumesc, dle preşedinte; doamnelor şi domnilor, decizia de mâine cu privire la costurile externe din sectorul transportului rutier de marfă se referă la faptul dacă transportul de marfă este, în cele din urmă, durabil. dacă, în viitor, va exista concurenţă loială între transportul rutier şi cel feroviar; şi dacă principiul "poluatorul plăteşte” va deveni, în cele din urmă, aplicabil pentru traficul rutier - cel puţin într-o anumită măsură.
Costurile nu sunt noi - ele există de o anumită perioadă de timp. Numai că, în prezent, acestea sunt plătite de la bugetele naţionale. În mod evident, trebuie să considerăm mediul şi sănătatea persoanelor care trăiesc în apropierea rutelor de transport mai importante decât faptul de a avea şosele descongestionate. Costurile ne sunt foarte cunoscute tuturor. Au fost înregistrate efecte asupra sănătăţii de-a lungul rutelor de tranzitare, iar acesta este apelul nostru la acţiune.
Normele mai stricte privind emisiile de gaze de eşapament pentru vehiculele de mărfuri, în care ne-am pus mari speranţe, au fost necorespunzătoare. Îmbunătăţirile aduse vehiculelor de mărfuri nu au avut nicio importanţă, deoarece creşterea concomitentă a numărului lor a anulat totul. Aceasta înseamnă că avem nevoie de măsuri noi, la obiect, pentru a asigura un cadru mai bun pentru o piaţă care a deraiat. Totuşi, aceasta mai înseamnă şi că mijloacele de scutire a utilizatorilor transportului rutier greu, care mai există, trebuie abrogate, deoarece acestea recompensează şi mai mult poluatorii pentru că poluează.
Solicităm includerea, pe cât mai mult posibil, a tuturor costurilor externe apărute, care, în prezent, trebuie suportate de la bugete şi voi încheia cu vechiul meu "ceterum censeo”: regiunea sensibilă a Alpilor necesită protecţie specială.
în numele Grupului GUE/NGL - (NL) Domnule preşedinte, eliminarea punctelor de control vamal şi a cursurilor de schimb valutar în Europa a crescut amploarea economiei. Guvernul a dezvoltat o reţea densă de autostrăzi din ce în ce mai largi. Numeroase mărfuri sunt în prezent transportate pe distanţe lungi, uneori chiar şi în diferite etape ale procesului de producţie.
Aceste evoluţii afectează negativ mediul, iar costurile aferente acestora nu sunt suportate de transportatori. În parte, ca o consecinţă, transportul de mărfuri a devenit, de-a lungul anilor, tot mai ieftin. Aceasta promovează intensificarea transporturilor şi sporeşte şi mai mult efectul asupra mediului.
În aproape zece ani de când sunt membru al acestui Parlament, am auzit deseori discuţii despre taxarea transportatorilor pentru aceste daune de mediu, însă, din nefericire, rezultatele rămân nemulţumitoare. Uneori, politicienii par mai interesaţi de modelele de calcul în sine decât de rezultatele care pot fi obţinute prin aplicarea acestora. Deciziile luate în 2006 nu au dus la rezultate suficiente.
În opinia grupului meu, scopul trebuie să fie acela de a da o şansă mijloacelor de transport care afectează în cea mai mică măsură mediul - transporturile feroviare şi navale - şi de a le reduce pe cele mai dăunătoare - transporturile rutiere şi aeriene. În lipsa unor scopuri precise precum acesta, modelele de calcul şi reglementările europene sporite duc numai la birocraţie, fără a aduce beneficii oamenilor şi mediului.
Ţările de Jos, din care provin, pot oferi un exemplu despre cum nu trebuie acţionat. De aproape 20 de ani, se poartă discuţii despre taxele rutiere - taxarea traficului rutier în funcţie de distanţa parcursă - iar, în prezent, acestea sunt complet blocate. Singura impresie pe care alegătorii o au este că traficul rutier este taxat fără a exista perspective de soluţionare a problemelor, cum ar fi îmbunătăţirea căilor ferate şi a serviciilor de transport public.
Europa nu trebuie să repete aceste erori prin statele sale membre. Totuşi, trebuie să elimine toate barierele impuse măsurilor regionale şi naţionale, să permită coordonarea eficace a acestor măsuri, să îmbunătăţească plăţile transfrontaliere de taxe şi să ofere şoferilor profesionişti mai multe informaţii despre măsurile la care trebuie să se aştepte în afara zonei în care trăiesc.
Propunerile domnului raportor El Khadraoui asigură domeniul de aplicare pentru aceasta şi, prin urmare, au susţinerea grupului meu. În plus, domnul raportor Jarzembowski atrage atenţia în principal asupra poluării fonice produse de traficul feroviar de marfă, iar noi suntem de acord cu el. Totuşi, în acelaşi timp, doresc să subliniez faptul că soluţia nu poate fi construirea unor bariere de poluare fonică tot mai înalte de-a lungul liniilor de cale ferată.
Domnule preşedinte, în urma unei dezbateri solicitante, de lungă durată, suntem pe punctul de a adopta poziţia Parlamentului în primă lectură. Sunt destul de mulţumit de rezultat şi extrem încântat de cooperarea cu domnul raportor. Este bine că statele membre vor avea posibilitatea să transfere poluatorilor costurile externe. Să nu ezităm să transferăm taxele pentru congestionarea traficului, pentru poluarea aeriană şi cea fonică, celor care vor fi, în final, consumatori.
Totuşi, în opinia mea, statele membre trebuie să menţină domeniul de aplicare pentru a varia costurile. În plus, trebuie să existe posibilitatea de a urmări costurile impuse, în mod clar şi transparent, până la costurile reale suportate. Nu putem permite statelor membre să introducă un tip de taxă de penalizare. Prin urmare, amendamentul 40 va trebui eliminat din raport.
De asemenea, aş dori, din partea Consiliului, să mi se spună dacă acesta împărtăşeşte opinia Parlamentului conform căreia veniturile obţinute din încasarea eurovinietei trebuie folosite pentru reducerea costurilor externe. Acest lucru este esenţial pentru a susţine Directiva Eurovinieta.
În plus, această propunere nu trebuie să rămână izolată. Autocamioanele nu reprezintă singurii utilizatori ai drumurilor responsabili pentru costurile presupuse de congestionarea traficului; există şi alte mijloace de transport care le generează. Cu excepţia transporturilor maritime şi aeriene, care vor fi acoperite de schema de comercializare a emisiilor, aceşti transportatori trebuie, de asemenea, să-şi achite costurile externe. Aceasta este o modalitate echitabilă de a-i încuraja pe transportatori să-şi reducă impactul asupra mediului.
Aş dori să profit de această ocazie pentru a cere susţinerea amendamentului 76 propus de mine. Nu înţeleg de ce Comisia a decis să schimbe vechiul text legat de taxele de reglementare în "orice drum urban”. Impunerea acestor taxe de reglementare este de competenţă naţională. Statele membre sunt cele care trebuie să decidă modul în care doresc să impună aceste taxe de reglementare, cu condiţia ca acestea să nu fie discriminatorii. Prin urmare, propun să revenim la vechiul text din 2006 şi vă solicit susţinere pentru acesta.
Următorul punct pe ordinea de zi este timpul afectat întrebărilor (B6-0009/2009) care, în mod excepţional, va dura până la ora 20.00.
Încep prin a vă informa că dl Kovács nu va fi prezent, astfel încât întrebările nr. 1 şi 3 din prima parte a acestei perioade, adresate comisarului, vor fi acceptate de dna Reding.
Subiect: Măsuri pentru promovarea produselor şi serviciilor care contribuie la creşterea eficienţei energetice şi la promovarea energiilor regenerabile
La Consiliul European din primăvara anului 2008, şefii de stat şi de guvern au stabilit revizuirea viitoare a directivei privind taxarea energiei pentru a promova creşterea procentului pe care-l reprezintă energiile regenerabile ca proporţie din totalul energiei utilizate.
Creşterea eficienţei energetice este una dintre soluţiile cele mai rapide, sigure şi ieftine pentru reducerea dependenţei UE faţă de sursele de energie din ţări terţe, pentru reducerea consumului de energie, a emisiilor de CO2 şi a cheltuielilor cetăţenilor europeni pentru plata facturii la energie.
În contextul necesităţii de a creşte eficienţa energetică, aş dori să întreb Comisia care sunt măsurile şi instrumentele financiare şi fiscale pe care le are în vedere pentru promovarea produselor şi serviciilor care contribuie la creşterea eficienţei energetice şi la promovarea energiilor regenerabile.
membră a Comisiei - Prin planul său european de redresare economică - care a fost, printre altele, adoptat de către Parlament şi Consiliu - Comisia sprijină promovarea adoptării rapide a produselor ecologice. Acesta propune, printre altele, cote reduse de TVA pentru produse şi servicii ecologice care contribuie la creşterea eficienţei energetice a clădirilor în mod special. În plus, Comisia încurajează statele membre să ofere mai multe stimulente materiale consumatorilor pentru a creşte cererea de produse ecologice.
Comisia desfăşoară în prezent o revizuire a legislaţiei fiscale existente a Comunităţii. Obiectivul este de a elimina cât mai mult posibil stimulentele existente care contrazic obiectivele eficienţei energetice şi ale reducerii emisiilor de carbon, precum şi de a crea stimulente adecvate pentru a veni în sprijinul acestor obiective.
Pe lângă iniţiativele fiscale menţionate, Comisia doreşte să sporească utilizarea altor instrumente financiare pentru a promova eficienţa energetică, în special, în clădiri. O iniţiativă de finanţare a energiei regenerabile este dezvoltată în comun de către Comisie şi Banca Europeană de Investiţii. Iniţiativa are scopul să mobilizeze fonduri de pe pieţele de capital pentru a fi utilizate prin participarea Pactului primarilor. Pentru 2009, se aşteaptă punerea la dispoziţie a unui buget de 15 milioane de EUR.
Comisia a propus, de asemenea, modificarea Regulamentului (CE) nr. 1080/2006 privind Fondul european de dezvoltare regională, care ar permite ca toate statele membre să utilizeze acest fond pentru creşterea cheltuielilor legate de îmbunătăţirea eficienţei energetice şi de utilizarea energiei regenerabile în clădirile existente.
Aş dori să plec de la faptul că actuala directivă a fost prost implementată, insuficient implementată şi de aceea aş dori să întreb Comisia dacă are în vedere reducerea de TVA şi pentru produse pe viitor; de asemenea, cred că ar fi importantă creşterea, de la 3% la 15%, a cotei din Fondul european de dezvoltare regională, utilizată pentru eficienţa energetică a clădirilor şi locuinţe sociale.
De asemenea, cred că ar fi important un fond european pentru eficienţa energetică şi energii regenerabile
membră a Comisiei -Ştim că este foarte important să existe măsuri care să ajute cetăţenii şi guvernele să opteze pentru eficienţa energetică. În prezent, desfăşurăm studii privind potenţialul stimulentelor fiscale în scopuri energetice şi de mediu, iar Comisia pregăteşte o propunere pentru modificarea directivei privind TVA pentru a permite aplicarea unor cote reduse de TVA la anumite bunuri şi servicii ecologice.
Aşa cum este stabilit în planul de redresare economică, Comisia poate propune cote TVA reduse pentru produse şi servicii ecologice în scopul creşterii eficienţei energetice a clădirilor, în mod special. Trebuie remarcat, totuşi, că propunerea Comisiei din iulie 2008 oferă deja o opţiune statelor membre de a aplica aceste cote reduse de TVA pentru servicii care implică renovarea, repararea şi întreţinerea locuinţelor, lăcaşelor de cult şi monumentelor din patrimoniu cultural şi istorice. Aceasta include lucrări destinate să crească economia de energie şi eficienţa energetică a clădirilor vizate.
Astăzi Ecofin a ajuns la un compromis. Este prea devreme să ne pronunţăm în mod precis asupra detaliilor legate de propunerile Ecofin, dar Comisia va studia propunerile prezentate astăzi.
(DE) Dle preşedinte, aş vrea să-i mulţumesc doamnei comisar şi Comisiei pentru că s-au asigurat, în special, că subiectul izolării termice a locuinţelor a fost discutat aici. Este unul dintre cele mai eficiente moduri de a economisi energia şi, din acest punct de vedere, mi se pare o cale importantă şi corectă de urmat. În acest context, întrebarea mea este următoarea: Consideră Comisia că aceasta este o oportunitate de a face posibile reducerile de TVA corespunzătoare pentru casele cu consum redus de energie şi casele neutre din punct de vedere energetic din sectorul construcţiilor din prefabricate? Poate fi analizată această propunere şi în ce direcţie ne îndreptăm?
membră a Comisiei -(DE) Dle preşedinte, propunerea dlui Rack este interesantă. Ideea sa va fi bineînţeles analizată de Comisie împreună cu celelalte idei primite în legătură cu eficienţa energetică în construcţia de locuinţe sau în renovarea locuinţelor. De asemenea, Comisia va restructura fondurile structurale; prin urmare, va exista posibilitatea de investiţii în astfel de locuinţe eficiente din punct de vedere energetic din fondurile structurale.
Subiect: Pentru o interpretare mai flexibilă a Pactului de stabilitate şi creştere
Poate Comisia să spună dacă, într-o perioadă de criză atât de gravă, persistă asupra punctului său de vedere că reducerea deficitelor tuturor ţărilor care se confruntă cu această problemă trebuie să se efectueze în doi ani şi nu în trei ani, întârziere care, ţinând cont de datele disponibile, ar fi mai logică? Dacă da, de ce? Cum este această insistenţă compatibilă cu opinia preşedintelui Eurogrupului cu privire la o interpretare mai flexibilă a Pactului de stabilitate şi creştere (a se vedea declaraţiile din 21 ianuarie 2009, Agence Europe)?
membră a Comisiei -În condiţii normale, Pactul de stabilitate şi creştere presupune că va avea loc o corectare rapidă a deficitului excesiv, iar această corectare trebuie realizată în anul imediat următor identificării unui astfel de deficit excesiv. Totuşi, Pactul de stabilitate şi creştere revizuit permite, de asemenea, termene mai lungi în caz de circumstanţe excepţionale - în conformitate cu articolul 34 din Regulamentul (CE) nr. 1467/97 al Consiliului.
Pactul de stabilitate nu oferă o definiţie explicită a acestor circumstanţe speciale. Totuşi, atunci când pregăteşte un raport în temeiul articolului 143 din tratat, având în vedere existenţa unui deficit excesiv planificat, Comisia trebuie să ia în calcul, în conformitate cu tratatul, aşa-numiţii "factori relevanţi”. În acest raport, Comisia va reflecta evoluţiile poziţiei economice pe termen mediu, în special, creşterea posibilă, condiţiile ciclice dominante, implementarea politicilor în contextul Agendei de la Lisabona şi a politicilor de încurajare a cercetării, dezvoltării şi inovării. Raportul va reflecta, de asemenea, evoluţiile poziţiei bugetare pe termen mediu, în special, eforturile de consolidare fiscală în condiţii economice bune, nivelul datoriei publice şi probleme de sustenabilitate, nevoi de finanţare externă, investiţii publice şi calitatea generală a finanţelor publice. Acesta va lua în calcul, de asemenea, orice alţi factori care, în opinia statului membru vizat, sunt importanţi pentru a evalua în mod complet în termeni calitativi deficitul faţă de valoarea de referinţă şi pe care statul membru i-a comunicat, bineînţeles, Comisiei şi Consiliului.
Dispoziţiile privind factorii relevanţi care trebuie analizaţi arată că determinarea incidenţei circumstanţelor speciale trebuie să se bazeze pe o evaluare globală a unor astfel de factori. La data de 18 februarie, Comisia a adoptat recomandările sale privind opiniile Consiliului legate de ultimele actualizări ale programelor de stabilitate şi convergenţă pentru 17 state membre. În acelaşi timp şi luând în calcul evaluarea acestor programe, Comisia a adoptat rapoartele pentru Irlanda, Grecia, Spania, Franţa, Letonia şi Malta. Ecofin a adoptat avizul său asupra rapoartelor respective în această dimineaţă. Comisia va propune recomandări Consiliului pentru a pune capăt situaţiilor în care există un deficit excesiv. Aceste recomandări vor include termene care vor fi decise în conformitate cu Pactul de stabilitate şi creştere, adică luând în calcul existenţa unor circumstanţe speciale, acolo unde este cazul.
(EL) Dle preşedinte, doresc să mulţumesc doamnei comisar pentru răspunsul foarte detaliat, totuşi trebuie să mărturisesc că răspunsul său m-a surprins întrucâtva, pentru că deşi vorbeaţi de lucruri foarte importante, nu aţi menţionat conceptul de calendar, cu alte cuvinte dacă Comisia va recomanda termene specifice pentru fiecare caz şi, în al doilea rând, dacă, în recomandarea sa, Comisia va coordona etapele calendarului cu reducerea procentelor de peste 3%.
(DE) Dle preşedinte, dnă comisar, am două întrebări succinte. Prima mea întrebare este următoarea: ce se întâmplă cu statele membre care au cote foarte mici ale impozitului pe profit sau care nu au chiar deloc astfel de impozite? Este corect ca relaxarea de care dau dovadă aceste ţări în privinţa Pactului să fie trecută cu vederea atunci când sunt în dificultate din cauza veniturilor fiscale scăzute ca urmare a politicilor lor?
A doua mea întrebare este următoarea: nu ar trebui ca această chestiune să depindă de un anumit nivel de succes? Cu alte cuvinte, dacă un stat membru suferă de un deficit mai mare pentru a combate şomajul, iar şomajul scade apoi dramatic, nu ar fi normal să fie promovată astfel de abordare?
A apărut o modificare în Regulamentul de procedură? Credeam că autorul întrebării este cel care beneficiază de un timp suplimentar şi doi alţi deputaţi pot lua cuvântul.
Structuri de îngrijire a copiilor - obiectivele de la Barcelona (dezbatere)
Următorul punct pe ordinea de zi este declaraţia Comisiei cu privire la structurile de îngrijire a copiilor - obiectivele de la Barcelona.
membru al Comisiei -(CS) Doamnă preşedintă, doamnelor şi domnilor, Comisia salută posibilitatea ca, la câteva zile după Ziua Internaţională a Femeii sărbătorită la 8 martie, să facă o declaraţie în faţa Parlamentului European cu privire la structurile de îngrijire a copiilor pentru copiii de vârstă preşcolară. Aceste structuri sunt esenţiale pentru promovarea egalităţii de gen şi pentru atingerea unui echilibru între muncă şi viaţa privată, dar şi pentru asigurarea calităţii vieţii copiilor. Cu ocazia unei întâlniri a Consiliului European la Barcelona în 2002, statele membre au adoptat obiective ambiţioase care trebuiau îndeplinite până în 2010. Ca urmare a angajamentului pe care Comisia l-a luat în faţa Parlamentului European în 2007, un raport cu privire la implementarea obiectivelor de la Barcelona a fost prezentat în octombrie 2008. În acest raport, Comisia a argumentat de ce este important să investim mai mult în structurile de îngrijire a copiilor.
Comisia a remarcat îndeosebi că obiectivele de la Barcelona urmăresc eliminarea obstacolelor din calea accesului pe piaţa muncii, în special pentru femei. Peste şase milioane de femei din Uniunea Europeană (cu vârste cuprinse între 25 şi 49 de ani) declară cu nu pot să muncească sau că pot să muncească numai cu fracţiune de normă din cauza obligaţiilor familiale. Economia europeană este deposedată astfel de un potenţial de producţie semnificativ, şi aceasta într-un moment în care trebuie să facă faţă unor serioase provocări economice şi demografice şi în care poziţia socială a familiilor este astfel slăbită. Dezvoltarea structurilor de îngrijire a copiilor pentru copiii de vârstă preşcolară va permite familiilor să decidă liber cum să-şi organizeze timpul şi cum să realizeze un mai bun echilibru între muncă şi viaţa privată. Scopul nu este de a "forţa” părinţii să-şi integreze copiii în aceste structuri, ci de a oferi această posibilitate părinţilor care doresc să folosească serviciile respective. Dezvoltarea serviciilor de îngrijire a copiilor va contribui de asemenea la prevenirea sărăciei, în special pentru familiile monoparentale, dintre care peste o treime sunt ameninţate de sărăcie.
În legătură cu scăderea demografică prin care trece Europa, accesul la structuri de îngrijire a copiilor va ajuta, de asemenea, la implementarea planificării familiale. Într-adevăr, statele membre cu natalitatea cea mai ridicată sunt tocmai acelea care au introdus cele mai dezvoltate politici cu privire la echilibrul dintre muncă şi viaţa privată şi care înregistrează nivelul cel mai ridicat de angajare a femeilor. Bineînţeles, structurile de îngrijire a copiilor contribuie şi la dezvoltarea acestora. Numeroase studii, în special cele realizate de OCDE şi UNICEF, au arătat că aceste servicii joacă un rol important în dezvoltarea personală a copiilor, cu condiţia ca acestea să fie de o înaltă calitate şi copiii să le fie încredinţaţi pentru perioade adecvate de timp. De asemenea, serviciile de îngrijire a copiilor pot avea o influenţă pozitivă asupra rezultatelor şcolare şi a vieţii profesionale viitoare.
Comisia precizează în raportul său că, în ciuda tuturor bunelor motive menţionate mai sus, majoritatea statelor membre sunt departe de atingerea obiectivelor fixate în 2002. Sunt încă multe de făcut în acest domeniu, în special în ceea ce priveşte copiii sub trei ani. Mai mult decât atât, există structuri care lucrează numai o parte a zilei de lucru, ceea ce restricţionează accesul părinţilor la piaţa muncii. Cu toate acestea, Comisia recunoaşte că au fost realizate progrese semnificative în multe state membre. Angajamentele luate de statele membre la nivel european şi apelurile lansate de către Parlamentul European într-o serie de rezoluţii au jucat un rol important în acest sens. Este deci necesar ca toţi participanţii, în special organismele naţionale şi regionale, să se unească şi să creeze structuri de îngrijire a copiilor progresive, accesibile din punct de vedere financiar şi de înaltă calitate, pentru copiii de vârstă preşcolară.
În Planul privind egalitatea de gen, Comisia Europeană s-a angajat să sprijine eforturile statelor membre în această direcţie. Acesta încurajează statele membre să utilizeze la maximum posibilităţile oferite de fondurile structurale. În scopul de a ajuta organizaţiile locale să introducă măsuri în acest domeniu, Comisia a adoptat o nouă broşură de informare, în plus faţă de cea de anul trecut, cu privire la posibilităţile de finanţare pentru măsurile de sprijinire a familiilor. Comisia va continua să sprijine schimbul de abordări care şi-au dovedit eficacitatea şi va monitoriza cu regularitate obiectivele de la Barcelona în cadrul strategiei pentru creştere şi ocuparea forţei de muncă. De asemenea, aceasta va evalua politicile familiale, în special politicile cu privire la echilibrul dintre muncă şi viaţa privată, şi în acest sens se va baza în special pe cooperarea cu OCDE. Nu în ultimul rând, Comisia va sprijini aderarea la obiectivele europene de îngrijire a copiilor în cadrul strategiei pentru creştere şi ocuparea forţei de muncă după 2010.
Unii ar putea să se întrebe dacă este înţelept să investim în structuri de îngrijire a copiilor în acest moment de criză. Cu toate acestea, numeroase studii au arătat că acolo unde nu sunt disponibile astfel de servicii, toată lumea suferă. Este deci important să acţionăm astăzi pentru a asigura accesul la structuri de îngrijire a copiilor, pentru a sprijini ocuparea forţei de muncă şi pentru a promova egalitatea, incluziunea socială şi interesele copiilor.
în numele Grupului PPE-DE - Vă mulţumesc pentru intervenţie, domnule comisar. Cuvintele dumneavoastră m-au încurajat, dar m-a descurajat faptul că numai 12 dintre colegii noştri au fost aici să le asculte. Acum am atins numărul ameţitor de 18 deputaţi europeni pentru a asculta o declaraţie importantă referitoare la un subiect important.
Sunt curios totuşi de ce nu s-a făcut referire - dacă nu cumva mi-a scăpat mie - la comentariile preşedinţiei Consiliului de acum aproximativ o lună, pentru că mi se pare că sunt observaţii utile pentru această dezbatere, care au exprimat foarte clar faptul că, în timp ce obiectivele de la Barcelona nu au fost încă atinse - în unele cazuri mai este mult până acolo - o serie de state nu au planuri pe termen scurt pentru atingerea acestor obiective şi nu percep acest lucru ca fiind o problemă. Motivul este următorul, şi citez aici preşedinţia cehă a Consiliului: "Nu ar trebui să criticăm decizia acelor state care nu îndeplinesc obiectivele de la Barcelona şi nu intenţionează să-şi intensifice eforturile în acest sens. Sunt ţări ai căror cetăţeni, pe baza experienţei lor istorice, nu sunt interesaţi să-şi lase copiii în structuri de îngrijire pe timp de zi”.
Cred că acest lucru este adevărat. Asta nu înseamnă, bineînţeles, că nu trebuie să facem tot ce ne stă în putinţă pentru a încuraja existenţa centrelor de zi de calitate care să fie la dispoziţia celor care doresc astfel de servicii.
Sper că veţi fi de acord, domnule comisar, că în contextul sprijinirii accesului mai multor femei pe piaţa muncii şi în contextul sprijinirii părinţilor în rolul important de îngrijire a copiilor, sunt într-adevăr multe drumuri către atingerea obiectivelor - şi nu trebuie să ne concentrăm exclusiv asupra unei singure posibilităţi. Să explorăm deci toate drumurile posibile, dar să ne concentrăm asupra scopului final, astfel încât obiectivele pe care le împărtăşim cu toţii să poată fi într-adevăr atinse.
în numele grupului PSE - Doamnă preşedintă, criza financiară s-a transformat în criză economică, iar în acest moment ne confruntăm cu o recesiune în Europa, care afectează şi cetăţenii obişnuiţi: preţurile au crescut, la fel şi rata şomajului, investiţiile sunt încetinite, creditele se obţin mai greu şi, astfel, economia merge mai încet.
Este o imagine trompe l'oeil care arată că, de fapt, bărbaţii sunt afectaţi în primul rând - şi în cea mai mare măsură - de şomaj, din cauza predominanţei bărbaţilor în industrie, cum ar fi industria de automobile. Cu toate acestea, femeile vor fi afectate de al doilea val de concedieri şi vor suferi pe termen lung. Femeile cu contracte temporare sau de externalizare ocupă adeseori posturi în sectoare unde este o nevoie mare de personal în vremuri economice bune, dar unde astfel de poziţii sunt adesea foarte fragile în timpul unei crize economice. Această flexibilitate este favorabilă pentru piaţa muncii, dar nu şi pentru femeile care îşi doresc şi au nevoie de securitate socială, de garantarea locului de muncă şi de reconcilierea vieţii private şi profesionale. Situaţia devine şi mai îngrijorătoare atunci când guverne conservatoare, precum actuala preşedinţie cehă, vorbesc despre revizuirea obiectivelor de la Barcelona şi reîntoarcerea la îngrijirea copiilor acasă. Aşa cum membrele PSE au demonstrat prin campania noastră din 2007, obiectivele de la Barcelona sunt benefice pentru întreaga societate şi pentru toţi copiii. Acestea oferă copiilor un început pe picior de egalitate în viaţă şi ajută la eradicarea sărăciei.
Aşa cum spunea Jacques Delors: "în fiecare copil se ascunde o comoară, şi trebuie să le dăm copiilor şansa să exploreze şi să dezvolte această comoară”. Dacă îmi permiteţi să adaug: fiecare copil are nevoie de o şansă egală pentru a-şi dezvolta potenţialul. În acest fel, putem asigura şi o forţă de muncă bine pregătită şi competentă. Obiectivele de la Barcelona ajută, de asemenea, la atingerea obiectivului de la Lisabona de 60% dintre femei ocupate pe piaţa muncii, făcând posibilă reconcilierea vieţii private şi profesionale pentru femeile care lucrează.
Este clar că guvernele nu pot reduce cheltuielile pentru serviciile publice, nici măcar în timpul crizei actuale.
Îngrijirea copiilor acasă este importantă. Fiecare femeie ar trebui să aibă posibilitatea să aleagă între îngrijirea copiilor acasă sau într-o structură publică, dar este responsabilitatea fiecărui guvern să asigure această libertate de alegere, punând la dispoziţia tuturor structuri de îngrijire a copiilor, de calitate şi accesibile, inclusiv din punct de vedere financiar. Mă bucur că avem un aliat atât de devotat pentru păstrarea obiectivelor de la Barcelona.
în numele Grupului ALDE - (DE) Doamnă preşedintă, copiii şi politica - de puţine ori există o diferenţă atât de mare între interesele cetăţenilor şi cele ale politicienilor. Pentru cetăţenii din întreaga Europă, subiectul copiilor este de maximă prioritate. Pentru politicieni, problemele copiilor sunt probleme marginale, aşa cum putem vedea din nou aici.
Nu cunosc niciun stat cu un minister devotat problemelor copiilor şi în Comisie nu există un reprezentant special pentru interesele celor mai tineri cetăţeni ai noştri. În Parlament, subiectul copiilor este împărţit între toate comisiile. De aceea, aş dori să reamintesc rolul special al Comisiei, deoarece se ocupă aici despre structurile de îngrijire a copiilor şi de obiectivele de la Barcelona. Vă mulţumesc foarte mult.
În cadrul grupului parlamentar asupra calităţii copilăriei, am observat că lumea în care trăiesc copiii noştri este foarte complicată. Viitorul este incert pentru cei care sunt copii aici şi acum - astăzi. Un copil de astăzi poate să ajungă în vârful piramidei sociale sau la baza acesteia. Aceşti copii pot rămâne în propriul mediu cultural sau pot căuta să se integreze unui mediu diferit. Pot urma drumul părinţilor lor sau pot să facă exact invers. Se pot căsători cu cineva de sex opus sau cu cineva de acelaşi sex. În urmă cu mai bine de 50 de ani, când am lansat proiectul de unificare a Europei, toate aceste lucruri erau complet diferite.
Diversitatea care ne caracterizează ca europeni a devenit un factor decisiv în viaţa copiilor. Conceptul de diversitate trebuie deci să se regăsească în învăţăturile profesorilor şi ale celor care se ocupă de educaţia copiilor noştri. În prezent, acestui fapt i se acordă o prea mică importanţă. Structurile de îngrijire a copiilor şi şcolile Europei cedează, la urma urmei, sub povara provocării pe care o reprezintă integrarea. În materie de integrare trebuie să apăsăm pe butonul de reiniţializare şi să repornim de la zero.
Să abordăm din nou acest subiect fără prejudecăţi, potrivit sloganului "diversitatea este soluţia”. Mai mult, aş dori să rog toţi deputaţii europeni care vor interveni după mine să vorbească şi să sprijine nu numai abordarea integrată a egalităţii de gen, dar şi abordarea integrată a aspectului referitor la copii - în special în aceste vremuri de criză financiară globală - pentru că altfel le vom lăsa copiilor noştri datorii incomensurabile.
Doamnă preşedintă, doamnelor şi domnilor, trebuie să ne amintim că nu putem susţine drepturile femeii printr-un document care vorbeşte despre angajare sau şanse egale dacă nu ne putem baza pe structuri satisfăcătoare de îngrijire a copiilor, fără de care medierea este imposibilă, iar drepturile acordate nu înseamnă nimic.
Aceste chestiuni sunt mai relevante ca niciodată astăzi, când ne confruntăm cu probleme legate de criza economică. În Uniunea Europeană, peste şase milioane de femei cu vârste cuprinse între 25 şi 49 de ani declară că sunt obligate să nu lucreze sau să lucreze cu fracţiune de normă din cauza responsabilităţilor familiale. Situaţia a peste un sfert dintre aceste femei este determinată de lipsa de structuri de îngrijire a copiilor sau de costurile excesive ale acestora. La şase ani după adoptarea obiectivelor de la Barcelona, pe măsură ce termenul limită de 2010 se apropie, aflăm că majoritatea statelor membre nu vor atinge aceste obiective, care nici măcar nu sunt extrem de ambiţioase: garantarea accesului la structuri de îngrijire pentru 30% dintre copiii cu vârsta sub trei ani. Aşadar, trebuie să ne străduim să atingem un nivel satisfăcător de disponibilitate a serviciilor pentru copii, începând cu serviciile pentru copiii cu vârsta sub trei ani.
De aceea, sunt bucuroasă că în cadrul Consiliului ECOFIN s-a aprobat posibilitatea ca toate statele membre să renunţe la TVA-ul pentru serviciile pentru copii. Consider că acesta este un stimulent considerabil şi un gest de bun simţ care ar putea să relanseze planul pentru structurile de îngrijire a copiilor şi un plan de servicii pentru copii şi familii în întreaga Uniune Europeană.
Doamnă preşedintă, considerăm cu adevărat ruşinoase încercările preşedinţiei cehe de a diminua obiectivele UE cu privire la îngrijirea copiilor şi, de aceea, le respingem fără ezitare. De asemenea, este un mare succes că miniştrii familiei din Uniune, sub presiunile exercitate de acest Parlament, nu au aprobat această diminuare a obiectivelor cu privire la îngrijirea copiilor.
Consider regretabil şi faptul că preşedinţia cehă străluceşte prin absenţă astăzi şi este incapabilă să discute cu noi, în Parlament, încercările de diminuare a obiectivelor de la Barcelona, deoarece această mişcare reprezintă clar un pas înapoi în politica de egalitate a Uniunii Europene, şi respingem în mod clar imaginea învechită a femeii şi familiei promovată de propunerea preşedinţiei cehe.
Cu toate acestea, domnule comisar Špidla, aţi spus că există posibilităţi de finanţare. Aţi observat că majoritatea statelor membre ale UE nu îndeplinesc aceste obiective, în special în ceea ce priveşte îngrijirea copiilor cu vârste sub trei ani. Totuşi, ce iniţiative va lua Comisia pentru ca statele membre să fie mai active? Mă tem că nu am auzit niciun răspuns din partea dumneavoastră la această întrebare astăzi.
Ce va face Comisia pentru a încuraja statele membre? Aţi sugerat, de asemenea, că există posibilităţi de cofinanţare. Aceste posibilităţi sunt folosite de statele membre? Aş dori să răspundeţi la această întrebare. Dacă nu, de ce nu sunt folosite? Comisia va spori finanţarea pentru extinderea structurilor de îngrijire a copiilor?
Următorul punct pe ordinea de zi este dezbaterea privind întrebarea cu solicitare de răspuns oral adresată Comisiei de Jan Andersson, în numele Comisiei pentru ocuparea forţei de muncă şi afaceri sociale, referitoare la copiii migranţilor - B6-0014/2009).
supleant al autorului. - Doresc în primul rând să mulţumesc colegilor mei din Comisia pentru muncă şi afaceri sociale, Secretariatului PES din cadrul Comisiei pentru promovarea acestui subiect privind copiii migranţilor, pe care astăzi îl dezbatem în plen, deoarece atunci când vorbium despre copii, vorbim despre viitorul nostru, despre viitorul Uniunii Europene.
Migraţia forţei de muncă este un fenomen în continuă creştere la nivel internaţional, dar şi în cadrul Uniunii. Migraţia are un mare potenţial pentru dezvoltare, dar prezintă şi serioase provocări, atât în statele dezvoltate, cât şi în cele mai puţin dezvoltate ale Uniunii Europene. Putem vorbi despre impactul pozitiv al migraţiei la nivelul economiei ţărilor de origine ale muncitorilor migranţi, pentru că aceasta poate reduce sărăcia şi poate determina creşterea investiţiilor în capitalul uman, dar situaţia copiilor migranţilor, care sunt lăsaţi singuri în ţara de provenienţă când părinţii emigrează în căutarea unui loc de muncă în altă ţară, este o chestiune care a cauzat îngrijorare în unele state membre în ultimii doi ani.
Deşi există politici cuprinzătoare în vederea îmbunătăţirii traiului şi educaţiei copiilor migranţilor care s-au mutat cu părinţii în străinătate, fenomenului copiilor lăsaţi singuri acasă i s-a acordat mai puţină atenţie. Plecarea părinţilor la muncă în străinătate reprezintă un fenomen social cu impact complex asupra dinamicii şi funcţionalităţii familiei, dar şi a societăţii în ansamblu. Copiii cu părinţii plecaţi la muncă în străinătate reprezintă un grup vulnerabil, aflat în situaţie de risc.
Complexitatea fenomenului, a cauzelor şi a consecinţelor, a dinamicilor şi a modului în care dispoziţiile legislative sunt implementate efectiv în teren, precum şi a practicilor profesioniştilor, au constituit tot atâtea provocări, nu doar pentru pautorităţi, dar şi pentru societatea civilă. În acest context, societatea civilă şi mass media din România au prezentat studii care menţionează faptul că, în România, sunt peste 350 000 de copii ai căror părinţi sunt la muncă în străinătate, din care 126 000 de copii au ambii părinţi plecaţi.
Consecinţele negative ale plecării părinţilor sunt resimţite de copii în primul rând în plan psihologic. Sentimentul de deprimare, lipsa interesului pentru şcoală şi pentru preocupările extraşcolare pot fi consecinţe directe ale absenţei părinţilor. O consecinţă directă a migraţiei părinţilor este cea a privării copilului de afectivitatea parentală şi de supravegherea necesară dezvoltării normale a acestuia.
În condiţiile plecării părinţilor şi a rămânerii copiilor în grija unor persoane care nu pot oferi sprijin emoţional şi educativ, aceste două consecinţe pot produce la rândul lor efecte negative în ceea ce priveşte sănătatea şi dezvoltarea psihică a copiilor, angrenarea lor în comportamente deviante sau neconcordante cu vârsta copiilor şi supunerea lor la exploatare sau abuzuri de altă natură.
În calitate de mamă şi de social-democrată europeană, pledez pentru respectarea drepturilor tuturor copiilor, a egalităţii de şanse a acestora, a rolului statului şi pentru investiţia privind formarea noilor generaţii. Identificarea celor mai vulnerabili, excluşi sau marginalizaţi dintre copii trebuie să fie centrul de greutate al oricărui demers de cercetare, asigurându-se astfel crearea unei pârghii adecvate pentru susţinerea eforturilor autorităţilor de a asigura drepturile tuturor copiilor.
Domnule comisar Špidla, doresc să vă mulţumesc foarte mult pentru contribuţia pe care aţi avut-o prin transmiterea mesajului video în cadrul conferinţei europene pe care am organizat-o la Bucureşti anul trecut în noiembrie, având această temă, a copiilor rămaşi singuri acasă.
Luând în considerare complexitatea acestui fenomen, mai ales în condiţiile actualei crize economice şi sociale, care afectează în primul rând categoriile vulnerabile din care fac parte şi copiii, în numele Comisiei pentru ocuparea forţei de muncă şi afaceri sociale, doresc să vă întreb dacă se preconizează de către Comisie realizarea unui studiu pentru a evalua amploarea situaţiei şi dacă Comisia consideră că subiectul copiilor lucrătorilor migranţi reprezintă o problemă doar pentru guvernul ţării de origine sau şi pentru guvernele ţărilor gazdă care beneficiază de prezenţa migranţilor pe piaţa muncii..
membru al Comisiei -(CS) Doamnă preşedintă, doamnelor şi domnilor, există semne îngrijorătoare care indică apariţia unei tendinţe relativ noi într-o serie de state membre. Părinţii îşi părăsesc ţara pentru a lucra într-un alt stat membru - aşa numiţii "muncitori mobili” - şi îşi lasă copiii acasă în grija rudelor. Se pare că aceste aranjamente presupus temporare devin adesea aranjamente pe termen lung. Dacă astfel de aranjamente pentru copiii lăsaţi acasă funcţionează în mod formal sau informal depinde de durata de timp pe care părinţii intenţionează să o petreacă lucrând în străinătate. Cu toate acestea, după un timp, mulţi dintre aceşti copii ajung adesea în instituţii de îngrijire, deoarece rudele nu mai pot face faţă situaţiei, din motive financiare, personale sau practice.
În statele membre cu un nivel ridicat al emigraţiei, acest fenomen nu este deloc neobişnuit. Acesta începe să fie documentat şi a atras şi atenţia mass-media. Comisia a demarat mai multe studii care vor ajuta la adunarea dovezilor şi la găsirea unor soluţii, cu toate că astfel de soluţii nu pot fi aplicate decât la nivel naţional. În prezent, nu există încă suficiente informaţii pentru a înţelege natura, structura şi principalele forme ale acestui fenomen, cu toate că, aşa cum am spus, datele pe care le avem deja sunt destul de îngrijorătoare. În cadrul metodei deschise de coordonare în domeniul protecţiei sociale, lupta împotriva sărăciei şi a excluderii sociale este o prioritate. Statele membre trebuie să consolideze măsurile de prevenire şi să se concentreze asupra familiilor cele mai vulnerabile. În mod concret, acest lucru înseamnă sprijinirea proiectelor pentru consolidarea familiilor şi asistenţă parentală pentru familiile în dificultate, pentru a contracara riscul de separare a copiilor de părinţii lor la o vârstă fragedă.
Un alt aspect pe care trebuie să-l luăm în considerare este faptul că acest fenomen este adesea perceput ca o consecinţă negativă a mobilităţii forţei de muncă. Comisia, în cooperare cu reţeaua EURES, încearcă să găsească soluţii pentru o asistenţă cât mai bună pentru cei afectaţi de problema specifică a copiilor lăsaţi acasă de părinţii care sunt muncitori mobili şi să ofere celor care caută un loc de muncă şi familiilor acestora informaţiile necesare despre condiţiile de viaţă şi de muncă în statele UE. O astfel de abordare poate contribui la diminuarea consecinţelor negative ale acestui fenomen pe care le dezbatem pe bună dreptate astăzi.
Doamnă preşedintă, grupul politic din care fac parte a participat activ la elaborarea acestei moţiuni şi a îmbunătăţit textul astfel încât acesta să nu mai ascundă ipocrizia de care dăm dovadă mereu când vine vorba de exploatarea muncitorilor din statele terţe.
Ştim că părinţii copiilor din statele membre care lucrează într-o altă ţară primesc alocaţii pentru copii. Ştim că statele care au relaţii bilaterale pot realiza reîntregirea familiei. Deci de ce apare acest fenomen, despre care domnul comisar spune că nu poate fi măsurat? Avem filme, avem documentare care au fost difuzate la televiziunile din întreaga lume, inclusiv din România, Ucraina şi alte ţări. Un astfel de film a fost difuzat aici în Parlament şi am văzut care este situaţia.
Este deci ipocrit să spunem că nu avem dovezi. Este ipocrit să spunem că nu există familie şi că, de aceea, există copii abandonaţi. Familia există, dar nu există relaţiile şi acordurile bilaterale adecvate pentru a apăra interesele părinţilor, astfel încât aceştia să nu-şi abandoneze copiii şi nu există ajutor din partea Uniunii Europene pentru ca aceste state să poată construi infrastructura necesară ca să se asigure că toţi copiii care se găsesc în această situaţie vor fi ajutaţi şi nu vor trăi cu această traumă toată viaţa.
Cred că este de datoria noastră să sensibilizăm părinţii care vin să lucreze în ţările noastre. Dacă o parte a corpului suferă, suferă tot corpul. Dacă există oameni, în special copii, care suferă în ţările învecinate, mai târziu aceştia vor veni aici prin metode mai periculoase şi apoi vor umple închisorile.
Doamnă preşedintă, domnule comisar Špidla, aş dori să încep prin a-i mulţumi domnului comisar pentru răspunsul său şi comisiei pentru iniţiativă. Era timpul ca această problemă să fie discutată în Parlament. Odată cu Tratatul de la Lisabona, chestiunile legate de copii vor deveni obiective în cadrul UE şi vor avea o bază juridică. În urmă cu un an, anticipând tratatul, Parlamentul a adoptat, de asemenea, o strategie pentru copii.
Este scandalos că există copii lăsaţi să se descurce singuri. Bineînţeles, părinţii pot fi constrânşi să plece şi să găsească un loc de muncă sau să se refugieze, dar noi, deputaţii europeni, trebuie să ne asumăm responsabilitatea când adoptăm astfel de reguli care au drept consecinţă, de exemplu, faptul că numai solicitantul primeşte azil şi nu şi familia acestuia, ţinând seama de faptul că, cel mai adesea, bărbaţii sunt cei care se refugiază, în timp ce femeile şi copiii sunt lăsaţi în urmă. Sau când angajatorii importă forţă de muncă şi nu întreabă sau nu le pasă dacă cei pe care îi angajează au copii acasă sau nu ştiu că lucrurile stau aşa. Sprijin deci fără rezerve cererile formulate de Grupul Socialist din Parlamentul European cu privire la această problemă. O evaluare a impactului este o cerinţă urgentă şi necesară. Comisia trebuie să acţioneze pe baza studiilor pe care domnul comisar însuşi le-a cerut, şi asta cât mai repede.
Trebuie să avem o informare mai bună cu privire la drepturile şi şcolarizarea copiilor. De asemenea, trebuie să oferim informaţii şi să ne asigurăm că acei copii care se găsesc actualmente în această situaţie primesc ajutor. Trebuie să implicăm părţile interesate şi ONG-urile şi trebuie să elaborăm propuneri. De asemenea, cred că relativ noua categorie de refugiaţi minori neînsoţiţi ar putea de asemenea să fie incluşi în eforturile descrise de către domnul comisar. Copiii ar trebui să crească într-un mediu plin de căldură şi atenţie şi nu ar trebui să fie controlaţi de piaţă. Noi, politicienii, avem o datorie pe care trebuie să o acceptăm, aşa că haideţi să realizăm integrarea aspectului referitor la copii şi o evaluare a impactului asupra copiilor în ceea ce priveşte această problemă gravă. În caz contrar, ne va fi ruşine când va trebui să dăm ochii cu generaţia următoare.
în numele Grupului Verts/ALE - Doamnă preşedintă, aş dori să-i mulţumesc domnului comisar pentru bunăvoinţa de a realiza studii şi de a difuza informaţiile prin reţeaua EURES, de a furniza mai multe informaţii pentru cetăţeni cu privire la drepturile familiei şi la dreptul la reîntregirea familială. Colegii mei au pus întrebarea de ce oamenii au nevoie să plece pentru a căuta un loc de muncă. Cu siguranţă, nevoia de a progresa în combaterea sărăciei în Uniunea Europeană este o chestiune extrem de importantă. Aşteptăm un progres rapid în acest domeniu, în special în privinţa venitului minim, astfel încât oamenii să poată trăi cu demnitate.
Dar trebuie să fim conştienţi şi de faptul că mulţi dintre părinţii care pleacă fac acest lucru deoarece cred că este în interesul copiilor, pentru a le oferi acestora mai multe oportunităţi. Într-adevăr, aceştia îşi sacrifică adesea propriile cariere, drumul pe care l-au ales, pentru a încerca să facă acest lucru. În încercarea noastră de a rezolva problemele copiilor, trebuie să ne ferim să acuzăm părinţii care pleacă.
Doamnă preşedintă, Comisia Europeană ar trebui să se concentreze asupra acestei probleme. Aşa cum UNICEF şi alte organizaţii au subliniat în repetate rânduri, aceasta afectează un număr imens de copii din Europa şi din lume.
O situaţie în care riscurile sociale şi economice sunt înrăutăţite de absenţa părinţilor care nu pot răspunde nevoilor de îngrijire, protecţie şi educaţie ale copiilor lor poate duce la o creştere a vulnerabilităţii. Responsabilitatea pentru dezvoltarea unui copil revine în primul rând părinţilor; iar părinţii au dreptul să primească sprijinul necesar în îndeplinirea acestor responsabilităţi din partea comunităţii şi a autorităţilor locale, ale căror eforturi de a-şi îndeplini obligaţiile sunt din păcate adesea sortite eşecului. Deci aşteptăm acţiuni concrete din partea Comisiei în acest domeniu atât de important.
Conform studiului UNICEF şi al Asociaţiei "Alternative sociale”, în România, în cazul a aproximativ 350 000 de copii, unul dintre părinţi lucrează în străinătate, iar în cazul a 126 000, ambii părinţi. Aceste rezultate sunt îngrijorătoare. Consider că ameliorarea acestei situaţii s-ar putea realiza prin următoarele măsuri:
1. guvernele naţionale de unde provin migranţii, împreună cu guvernele ţărilor care absorb forţa de muncă, alături de Comisia Europeană, să creeze un program comun prin intermediul căruia lucrătorii migranţi să aibă posibilitatea să acceseze servicii specifice de îngrijire a copiilor, sistem şcolar şi educaţional, precum şi cursuri de limbă, servicii accesibile tuturor segmentelor de lucrători migranţi;
2. Comisia, împreună cu guvernele statelor angajatoare, să elaboreze o strategie prin care să ofere anumite facilităţi entităţilor angajatoare, astfel încât acestea să ofere angajaţilor şi un pachet de servicii specifice prin intermediul căruia lucrătorii migranţi să aibă posibilitatea de a-şi duce copiii în ţările unde aceştia lucrează.
Consider că aceste măsuri ar fi propice pentru dezvoltarea şi creşterea armonioasă a acestor copii, deoarece şi ei reprezintă viitorul Europei.
Aş dori să subliniez un singur lucru: fluxul forţei de muncă despre care vorbim este dinspre ţările mai puţin dezvoltate spre ţările mai dezvoltate ale Uniunii.
Riscul închiderii întreprinderii Qimonda în Germania şi în Portugalia şi pierderea de mii de locuri de muncă în Europa (dezbatere)
Următorul punct pe ordinea de zi este declaraţia Comisiei cu privire la riscul de închidere a companiei QIMONDA în Germania şi Portugalia şi de pierdere a mii de locuri de muncă în Europa.
membru al Comisiei -(CS) Doamnă preşedintă, doamnelor şi domnilor, atât companiile, cât şi muncitorii încep să resimtă efectele crizei financiare şi economice. Deşi circumstanţele diferă în fiecare stat membru, în general, situaţia locurilor de muncă în Europa se deteriorează. Ocuparea generală a forţei de muncă poate scădea cu 1,6% în 2009, ceea ce înseamnă pierderea a 3,5 milioane de locuri de muncă. Nivelul şomajului în UE poate atinge aproximativ 10% în 2010. În fiecare zi, companiile anunţă măsuri de restructurare sau de relocalizare, ceea ce înseamnă adesea pierderea a multe locuri de muncă. Situaţia companiei Qimonda, care a anunţat închiderea uzinelor din Germania şi Portugalia, nu este din păcate unică.
Comisia este conştientă de efectele negative pe care restructurarea le poate avea asupra muncitorilor, asupra familiilor acestora şi asupra structurii economice şi sociale a unei anumite regiuni. Cu toate acestea, aş dori să subliniez că nu stă în puterea Comisiei să schimbe sau să amâne deciziile companiilor şi că aceste companii nu sunt obligate să informeze Comisia cu privire la deciziile pe care le iau. Trebuie să spun că nici conducerea Qimonda şi nici reprezentanţii angajaţilor acesteia nu au contactat Comisia.
Comisia ar dori să prezinte câteva probleme legate de această situaţie. Este esenţial, în primul rând, să anticipăm şi să gestionăm mai bine restructurările printr-un dialog intensiv cu reprezentanţii angajaţilor şi cu alte părţi implicate. Consider că directiva aprobată sau amendată recent cu privire la consiliile companiilor constituie una dintre contribuţiile majore ale UE în acest sens. Este cu atât mai important ca în acest context companiile afectate să respecte cu grijă obligaţiile care le revin în temeiul directivelor UE cu privire la informarea şi consultarea angajaţilor. Comisia invită de asemenea companiile să introducă măsuri menite să menţină nivelul maxim de muncitori angajaţi printr-o organizare flexibilă a muncii şi prin utilizarea şomajului temporar din motive economice.
Majoritatea statelor membre au introdus măsuri specifice în efortul de a sprijini ocuparea forţei de muncă şi de a limita efectele crizei asupra cetăţenilor obişnuiţi. Aceste măsuri se aplică în patru domenii majore: menţinerea muncitorilor angajaţi, reangajarea rapidă a muncitorilor, asistenţa acordată categoriilor cele mai vulnerabile prin sprijin financiar, extinderea perioadei de plată a indemnizaţiilor de şomaj sau creşterea alocaţiilor familiale şi consolidarea protecţiei sociale şi a investiţiilor în infrastructura socială şi de sănătate.
Comisia a consolidat instrumentele financiare la nivel european pentru a ajuta statele membre să depăşească criza şi consecinţele sociale ale acesteia. Fondul social european, care oferă asistenţă pentru nouă milioane de muncitori în fiecare an, a fost simplificat pentru ca plăţile în avans să poată fi realizate pentru proiecte a căror valoare se ridică la 1,8 miliarde de euro. Sper că Parlamentul European şi Consiliul vor ajunge la un acord rapid în această chestiune. De asemenea, Comisia sprijină acele state membre care doresc să reprogrameze Fondul social european. Statele membre pot să ceară şi intervenţia Fondului european de ajustare la globalizare pentru a oferi asistenţă muncitorilor care au fost concediaţi. În planul european de redresare economică, Comisia a propus extinderea criteriilor de eligibilitate pentru a face faţă mai bine actualei crize economice. Sper că şi în această privinţă Parlamentul şi Consiliul vor ajunge rapid la un compromis. Comisia este gata să colaboreze cu autorităţile germane sau portugheze pentru a evalua toate cererile de sprijin prin intermediul fondurilor europene. De asemenea, Comisia sprijină dialogul social la nivel european, deoarece partenerii sociali au un rol decisiv în gestionarea crizei. Partenerii sociali europeni trebuie de asemenea să prezinte o propunere comună pentru depăşirea crizei la întâlnirea tripartită din 19 martie.
Este important pentru Comisie ca acţiunile luate să fie comune, pentru că astfel va fi posibil să combatem efectele pe termen scurt ale crizei şi să ne îndreptăm spre viitoarea relansare economică. În acest scop, Comisia a introdus iniţiativa europeană pentru sprijinirea ocupării forţei de muncă în cadrul planului european de redresare economică. La 4 martie, Comisia a primit şi o contribuţie destinată reuniunii Consiliului European din 19 şi 20 martie, care se concentrează, între altele, asupra cerinţelor şi metodelor de sprijinire a muncitorilor afectaţi de criză şi a persoanelor vulnerabile de pe piaţa muncii.
Comisia salută şi iniţiativa preşedinţiei cehe de a organiza o reuniune la nivel înalt dedicată ocupării forţei de muncă şi afacerilor sociale în mai 2009. Scopul acestei reuniuni va fi de a evalua situaţia şi de a planifica măsuri concrete. Aceasta ar trebui să conducă la adoptarea unei abordări comune pentru reducerea impactului social al crizei, la un nou consens cu partenerii sociali şi cu alţi participanţi în ceea ce priveşte modernizarea politicilor sociale şi planificarea de măsuri concrete pentru accelerarea redresării economice şi depăşirea crizei prin rezolvarea neajunsurilor structurale de pe piaţa muncii.
Posibila închidere a Qimonda pune în pericol aproape 2 000 de locuri de muncă în nordul Portugaliei, care, de la una dintre regiunile cele mai industrializate ale Europei, a ajuns una dintre regiunile cele mai sărace ale continentului în numai câţiva ani.
Trebuie să înţelegem că structura industrială în nordul Portugaliei era bazată pe sectoarele tradiţionale, în care textilele deţineau o importanţă majoră. Acest caz a apărut exact în momentul în care această structură industrială se găsea într-un stadiu decisiv al transformării sale, trecând prin procese de restructurare care sunt întotdeauna anevoioase şi costisitoare. Dacă această închidere devine realitate, ea va avea un impact enorm nu numai asupra regiunii, ci asupra întregii ţări.
Ştiu că funcţionarea în continuare a acestei companii depinde, în primul rând, de forţele pieţei şi de voinţa acţionarilor. Cu toate acestea, nu va fi greu să recunoaştem că, deoarece Qimonda este considerat unul dintre principalii exportatori ai Portugaliei şi deoarece este o parte esenţială a transformării structurii economice a regiunii, nu putem accepta ca forţele pieţei să decidă singure viitorul acestei companii. Aceste circumstanţe explică de ce autorităţile portugheze şi germane au abordat problema la cel mai înalt nivel, mai precis, în ultimele zile, prin intermediul preşedintelui Republicii Portugheze şi al cancelarului Merkel. Tot din această cauză, domnule Špidla, dacă guvernul portughez nu v-a invitat încă să vizitaţi regiunea, care se confruntă cu o adevărată urgenţă socială, vă invit personal, domnule comisar, deoarece îmi doresc să vedeţi cu ochii dumneavoastră cât de gravă este situaţia, să sprijiniţi eforturile care sunt făcute şi să mobilizaţi toate instrumentele de care dispune Comisia pentru a preveni extinderea lipsei de încredere care se face simţită în întreaga regiune.
Qimonda este o paradigmă în actualul context de criză financiară şi economică mondială. Este o companie care foloseşte tehnologie de ultimă generaţie, care angajează muncitori cu o înaltă calificare şi care promovează cercetarea. Qimonda îndeplineşte obiectivele Strategiei de la Lisabona. Guvernul portughez a făcut totul pentru a găsi o soluţie ca să facă această companie viabilă, dar soluţia depinde şi de implicarea guvernului federal german şi a guvernelor landurilor Bavaria şi Saxonia. Guvernul portughez a decis deja să pună la dispoziţie 100 de milioane de euro în acest scop. După cum am spus, acesta a făcut şi va continua să facă tot ce îi stă în putinţă, aşa cum au recunoscut muncitorii germani din cadrul Qimonda în timpul recentei vizite oficiale a preşedintelui Republicii Portugheze.
Comisia Europeană şi statele membre au luat măsuri - şi pe bună dreptate - pentru a salva multe bănci şi pentru a sprijini anumite ramuri ale industriei, ca de exemplu industria constructoare de maşini. De ce să nu sprijine şi Qimonda? Dacă nu intervenim în soarta acestei companii, acest lucru va avea consecinţe extrem de grave. Nu numai că mii de muncitori din Germania şi Portugalia îşi vor pierde locul de muncă, dar se va pierde, de asemenea, o proprietate intelectuală europeană inestimabilă şi multe fonduri comunitare care au fost investite în Qimonda. Menţinerea acestei companii în Germania şi Portugalia este de o asemenea importanţă strategică pentru Europa, încât sprijinul Uniunii Europene este justificat.
Domnule comisar, trebuie să fim consecvenţi, şi dacă suntem consecvenţi, vom face tot ce ne stă în putinţă pentru a salva Qimonda. Qimonda nu este o companie oarecare!
Domnule preşedinte, concernul german Qimonda, unul din producătorii cei mai mari de cipuri, a declarat faliment. Pe parcursul anului trecut, concernul a primit 325 de milioane de euro subvenţii, ceea ce nu a fost de ajuns.
În 2007, Qimonda avea 13 500 de angajaţi. Anul trecut, în decembrie, acestora le-au fost micşorate salariile cu un procent de la 10 la 15%, fiind asiguraţi că aceste salarii mai mici vor fi compensate în luna aprilie a acestui an. În schimb, 500 de angajaţi şi-au pierdut slujbele peste noapte. Nu şi-au primit nici salariile şi nici vreo compensaţie pentru concediul pe care nu l-au luat sau pentru suma tăiată din salarii care le era datorată. Alţi 500 de angajaţi îşi vor pierde slujbele în luna următoare, iar slujbele a încă 1 500 de persoane sunt ameninţate pe viitor.
Multe alte companii din ţările noastre se află în această situaţie, inclusiv cele din Krośno sau Stalowa Wola din Polonia. Aşteptăm din partea Comisiei un program coerent pentru protejarea locurilor de muncă pe timpul crizei.
Domnule preşedinte, domnule comisar, doamnelor şi domnilor, falimentul companiei Qimonda este datorat unei scăderi masive a preţurilor cipurilor DRAM depăşite. În realitate însă, Qimonda este cu mult înaintea competiţiei în ceea ce priveşte cercetarea în domeniul cipurilor cu consum redus de energie şi ar trebui făcute investiţii în acest sens, în acest potenţial de inovare. Sper ca eforturile Comisiei să se concentreze în această direcţie.
Cu toate acestea, acest lucru ar putea însemna că nu toate locurile de muncă vor fi păstrate. Comisarul avea dreptate. Aici intervine Fondul european de ajustare la globalizare. În cazul Qimonda însă, este vorba de angajaţi cu înalte calificări care, prin cursuri de recalificare alese cu grijă şi special pregătite, îşi pot găsi noi locuri de muncă în cadrul industriilor emergente. Angajaţii care au făcut trecerea către industria energiei solare au demonstrat acest lucru. Cazul Qimonda demonstrează, de asemenea, că este de competenţa Comisiei să se asigure că recalificarea se face în vederea unor ocupării locuri de muncă de viitor şi nu la întâmplare. Numai investiţiile bine ţintite, restructurarea de mediu a economiei şi apoi o recalificare corespunzătoare a forţei de muncă le oferă oamenilor speranţă şi perspective reale pentru viitor.
Domnule preşedinte, domnule comisar, cu siguranţă că nu veţi fi surprinşi să aflaţi că nu sunt mulţumită de răspunsul pe care ni l-aţi dat, mai ales că ne-am străduit acum câteva săptămâni să contactăm o gamă largă de reprezentanţi ai Comisiei, în special pe dl comisar Verheugen, şi am solicitat răspunsuri clare. A existat astăzi o şansă foarte bună de a oferi un răspuns mult mai precis şi de a expune modul în care Comisia intenţionează să-şi asume răspunderea.
În ceea ce mă priveşte, există două aspecte pe care aş vrea să le introduc în cadrul acestei dezbateri. În primul rând, Qimonda este capabilă să asigure o evoluţie tehnologică extrem de importantă pentru Uniunea Europeană în ceea ce priveşte tehnologia semiconductoarelor şi nanotehnologia. În al doilea rând, Qimonda nu are concurenţi în Europa, dar are câţiva în Asia, aceştia fiind ajutaţi prin subvenţii de 70% - lucru de o importanţă decisivă. În al treilea rând, oprirea producţiei de la Qimonda va însemna pierderea nucleului de cooperare al unei reţele de circa 40 000 de locuri de muncă numai într-o regiune precum Saxonia.
Ce aşteaptă de la Uniune lucrătorii, familiile acestora şi oamenii din regiunile afectate? Mai întâi de toate, se aşteaptă la un angajament clar şi imediat din partea Comisiei prin care aceasta să-şi exprime dorinţa de a păstra locaţiile curente ale tehnologiei europene a semiconductoarelor şi cele ale industriei nanotehnologiei, aşteaptă garanţia că acest avans spre viitor nu va fi lăsat să dispară şi că declaraţiile făcute cu privire la cheltuielile viitoare pentru cercetare, în special, în ceea ce priveşte al optulea Program Cadru pentru Cercetare, sunt veridice.
Aşteptăm de asemenea din partea Comisiei, a Guvernului Federal german şi a guvernului regional al Saxoniei sprijin pentru soluţia care trebuie aplicată pentru a preveni oprirea producţiei. Nu a mai rămas prea mult timp, doar câteva zile. Directorii din eşalonul superior al conducerii au început deja să se retragă. Alternativa ar fi ca tehnologia avansată de cercetare să se mute în Asia sau să fie vândută la un preţ de nimic. Consider că acest lucru nu este în interesul Uniunii Europene.
(PT) Domnule preşedinte, domnule comisar, doamnelor şi domnilor, situaţia dificilă a Qimondei a fost înrăutăţită de apariţia crizei economice şi financiare. Guvernul portughez a făcut tot ceea ce a considerat de cuviinţă şi util pentru a contribui la rezolvarea situaţiei. Am dori ca guvernul bavarez să ştie de asemenea cum să reacţioneze la această situaţie cu simţ de răspundere. Salvarea fabricilor din Munchen va avea un impact hotărâtor asupra celor din Vila do Conde şi Dresda.
Ministrul portughez al economiei şi inovaţiei, Manuel Pinho, a confirmat el însuşi importanţa asigurării viabilităţii acestei companii. Qimonda este extrem de importantă pentru Portugalia şi, datorită faptului că este competitivă la nivel global, este la fel de importantă pentru Europa.
Domnule preşedinte, Portugalia va continua să caute o soluţie care să garanteze viabilitatea companiei. Sperăm că guvernul german - atât la nivel federal, cât şi la nivel statal - va încerca din răsputeri să găsească o soluţie la această problemă.
În ceea ce mă priveşte, aş dori să subliniez importanţa strategică a menţinerii acestui tip de industrie pe teritoriul european. Sper că niciun guvern naţional sau statal nu va face greşeala de a-i permite acestei companii să-şi închidă fabricile şi să desfiinţeze locuri de muncă pe teritoriul Uniunii.
Doamnelor şi domnilor, înţelegem nevoia de a sprijini grupurile mari din industria auto în vederea restructurării, dar fondurile Uniunii şi energia Comisiei Europene nu pot fi epuizate pentru acest tip de sprijin.
Domnule comisar, pentru a evita posibilele erori de comunicare, facem apel către dl Špidla, de care suntem legaţi printr-o relaţie de muncă şi solidaritate politică, şi către preşedintele Comisiei, care nu va uita niciodată că este conaţionalul nostru şi, de asemenea, conaţionalul unei proporţii semnificative din angajaţii Qimondei, pentru o garanţie din partea Comisiei că aceasta va sprijini Qimonda.
Plan multianual de refacere a stocurilor de ton roşu din Oceanul Atlantic de Est şi din Marea Mediterană (dezbatere)
Următorul punct pe ordinea de zi este dezbaterea în legătură cu propunerea de regulament al Consiliului privind un plan multianual de refacere a stocurilor de ton roşu din Oceanul Atlantic de Est şi din Marea Mediterană - C6-0081/2009 -.
Domnule preşedinte, domnule comisar, doamnelor şi domnilor, hotărârea Parlamentului de a accepta cererea Consiliului de a aplica procedura de urgenţă în această problemă a fost una unanimă, şi în cadrul reuniunii Comisiei pentru pescuit de săptămâna trecută şi aici în şedinţa plenară din această dimineaţă.
Bineînţeles, suntem cu toţii conştienţi de necesitatea ca Uniunea Europeană să onoreze angajamentele luate la Marrakech, în noiembrie anul trecut, de către comisia internaţională competentă, ICCAT (Comisia internaţională pentru conservarea tonului din Oceanul Atlantic). În mod special, trebuie să punem în aplicare recomandările adoptate de această organizaţie pentru a reduce problema persistentă a pescuitului excesiv de ton roşu în Oceanul Atlantic de Est şi în Marea Mediterană şi pentru a înfrunta riscul grav pentru viitorul speciei şi, astfel, pentru viitorul industriei pescuitului în sine.
Doi dintre colegii mei din Comisia pentru pescuit, dna Fraga Estévez şi dl Romevai Rueda, au fost la Marrakech şi vor vorbi despre acest lucru pe parcursul dezbaterii. În ceea ce mă priveşte, aş dori să vă amintesc faptul că această problemă este extrem de importantă pentru comisia din care fac parte, întrucât ea pune în discuţie aspectele principale ale politicii comune în domeniul pescuitului: managementul resurselor, managementul flotelor, respectarea acordurilor internaţionale, regionale şi bilaterale, măsurile tehnice şi, mai presus de toate, monitorizarea, asupra căreia voi reveni în cele ce urmează. Această chestiune definitorie este în opinia noastră un test de credibilitate a politicii comune în domeniul pescuitului.
Din acest motiv nici nu s-a pus problema implementării noului plan de refacere a stocurilor fără a consulta Parlamentul European.
Prin urmare, sunt încântat de faptul că, în cele din urmă, Comisia a ales singura cale legală şi acceptabilă din punct de vedere politic de punere în aplicare a recomandărilor ICCAT şi a prezentat o propunere de regulament în forma corespunzătoare, în temeiul articolului 37 din tratat.
Transpunerea în legislaţia comunitară a angajamentelor luate de Comisie în numele Uniunii Europene în cadrul organizaţiilor regionale de pescuit este un proces cel puţin controversat şi trebuie să insistăm ca acesta să se desfăşoare permanent sub controlul democratic al acestei instituţii.
În general, sunt foarte mulţumit de diversele măsuri propuse deoarece, deşi acestea sunt destul de restrictive pentru operatorii noştri, ele sunt pe măsura provocărilor; aş vrea să subliniez faptul că cele mai importante măsuri sunt, fără nicio îndoială, cele referitoare la monitorizare, fiindcă, în mod sigur, este clar că niciun plan de refacere a stocurilor nu poate da rezultate în lipsa monitorizării.
Prin urmare, vă sunt recunoscător, domnule comisar, pentru această propunere şi sper că veţi demonstra la fel de multă hotărâre în aplicarea efectivă a planului după ratificarea sa de către Consiliu ca şi în cazul încercării de a ajunge la un acord satisfăcător în cadrul ICCAT.
membru al Comisiei - Domnule preşedinte, în primul rând aş dori să subliniez importanţa pe care Comisia o acordă durabilităţii stocurilor şi zonelor de pescuit de ton roşu, precum şi importanţa rolului Parlamentului European în acest proces.
În cadrul planului din 2006 de refacere a stocurilor de ton roşu din Atlanticul de Est şi pe baza unei evaluări a aplicării acestuia în timpul sezoanelor de pescuit 2006, 2007 şi 2008, precum şi având în vedere noile recomandări ştiinţifice, ICCAT a hotărât să adopte un nou plan de refacere a stocurilor. Comitetul ştiinţific al ICCAT a arătat în mod clar că, în opinia sa, planul din 2006 nu a fost suficient pentru refacerea stocului şi şi-a reiterat preocupările în privinţa nivelului de capturi totale admisibile (TAC) şi a depăşirii efortului de pescuit.
Pe lângă aceasta, părţile contractante ale ICCAT au identificat anumite deficienţe în punerea în aplicare a planului din 2006 şi, prin urmare, a decis adoptarea unui nou plan. Acest plan ţine seama de preocupările Comitetului ştiinţific, în mare măsură prin reducerea nivelului capturii totale admisibile (TAC) şi prin introducerea de noi măsuri privind capacitatea de pescuit şi de creştere.
Ar trebui reţinut de asemenea faptul că, la iniţiativa Comunităţii Europene, noul plan de refacere a introdus obligaţia elaborării de planuri anuale de pescuit la nivelul ICCAT. Acesta este un instrument eficace pentru evitarea pescuitului excesiv, prin identificarea navelor de peste 24 de metri care pescuiesc ton roşu şi prin stabilirea cotelor individuale alocate acestora. Sunt convins că introducerea planului anual de pescuit este un instrument cheie pentru asigurarea respectării în întregime a cotelor.
De asemenea, noul plan de refacere a stocurilor îl îmbunătăţeşte pe cel existent şi introduce noi măsuri de control pentru abordarea acelor deficienţe identificate de părţile contractante, la care a făcut referire Philippe Morillon.
Măsurile principale prezentate în noul plan de refacere sunt reducerea substanţială a capturii totale admisibile (TAC) de la 27 500 de tone la 22 000 de tone în 2009 şi reduceri suplimentare la 19 950 de tone pentru 2010 şi la 18 500 de tone în 2011. Cota CE pentru 2009 este redusă astfel la 12 406 tone de la 15 641 tone prevăzute în planul din 2006. Sunt reduse sezoanele de pescuit pentru toţi anii, în special pentru cei ce utilizează plasele-pungă, modalitatea principală de pescuit în acest caz. Măsurile de îngheţare şi reducere a capacităţii de pescuit şi de creştere sunt o componentă nouă şi decisivă a noului plan. Capacitatea excesivă a fost indicată de ceva timp ca fiind factorul cheie de motivare a pescuitului excesiv. A sosit momentul pentru abordarea efectivă a acestei chestiuni, iar Comunitatea, ca şi ceilalţi membri ICCAT, trebuie să depună eforturi în acest sens.
Introducerea planurilor de pescuit pe care le-am menţionat deja reprezintă o altă măsură. Mai mult, derogările de la dimensiunea minimă sunt ajustate. În Atlantic, traulerele pelagice nu mai beneficiază de derogări, iar derogările aplicabile pescuitului artizanal de coastă au fost înlăturate, cu excepţia unui singur caz. Astfel, numai navele de pescuit cu platformă mai beneficiază de derogările anterioare. În Marea Mediterană, pescuitul artizanal de coastă beneficiază acum de o derogare. Măsurile de control sunt consolidate, în special în ceea ce priveşte operaţiunile comune de pescuit, adoptarea unei interdicţii generale de transbordare pe mare şi introducerea unui program regional de observare al ICCAT.
În concluzie, situaţia tonului roşu din Atlanticul de Est este considerată extrem de gravă. Depăşirea cotelor, nerespectarea legislaţiei, în special în ceea ce priveşte colectarea şi transmiterea datelor, subminează procesul de refacere a stocurilor. Totuşi, sunt încrezător că acordul nostru de a adopta urgent măsuri pentru eliminarea pescuitului excesiv şi pentru asigurarea respectării stricte a măsurilor ICCAT pot schimba situaţia şi pot aduce stocul de ton roşu la niveluri durabile.
Trebuie să ne asigurăm că nu vor mai exista în viitor situaţii asemănătoare cu cele apărute anul trecut. Cea mai bună soluţie în acest sens este adoptarea rapidă de către Consiliu a noului plan de refacere a stocurilor de ton roşu. Prin urmare, orice întârziere în adoptarea acestui regulament ar trebui evitată, mai ales dacă dorim să asigurăm credibilitatea Comunităţii la nivel internaţional şi să promovăm procesul de refacere a acestui stoc. Sunt convins că, dacă acest plan este strict respectat, există o şansă reală de refacere treptată a stocului de ton roşu. În consecinţă, este nevoie de acţiuni decisive şi imediate la nivelul Comunităţii Europene.
După adoptarea planului, Comisia este decisă să lucreze îndeaproape cu statele membre şi cu alte părţi contractante ale ICCAT pentru a asigura şi a monitoriza îndeaproape punerea completă în aplicare a planului de refacere.
În cele din urmă, aş dori să-mi exprim aprecierea pentru abordarea constructivă şi cooperarea Parlamentului European în tratarea acestui subiect sensibil, aceasta reflectând interesul nostru comun şi angajamentul de a ne asigura că politica UE în domeniul pescuitului şi obligaţiile noastre internaţionale sunt respectate pe deplin.
Domnule preşedinte, grupul politic din care fac parte a votat în favoarea procedurii de urgenţă pentru planul de refacere a stocurilor de ton roşu, deoarece este esenţial ca noile măsuri să intre în vigoare înainte de începerea sezonului în aprilie.
Aş dori de asemenea să le amintesc tuturor, totuşi, că niciun plan de refacere nu va salva tonul roşu până când capacitatea de pescuit nu va fi redusă, începând cu capacitatea unor flote din cadrul Comunităţii, care sunt bine cunoscute şi care au fost menţionate în acest sens timp de mulţi ani. În toţi aceşti ani, statele membre în cauză au permis creşterea numărului navelor lor la niveluri scandaloase, în timp ce Comisia Europeană a menţinut o poziţie pasivă. Am ajuns astfel în această situaţie, din care aproape nu mai există ieşire.
Când planul actual de refacere a fost adoptat în 2007, am prezentat un amendament, adoptat de Parlament şi încorporat de Comisie în textul final, care obliga statele membre să prezinte planuri de pescuit care să demonstreze adaptarea capacităţii flotei lor la cota alocată.
În ciuda acestui fapt, zonele de pescuit au trebuit să fie închise în 2008, chiar mai devreme decât în anul anterior, când s-a descoperit că practic întreaga cotă a Comunităţii a fost epuizată în numai câteva săptămâni; cu alte cuvinte, am înrăutăţit situaţia.
Articolul 5 al noului plan de refacere obligă statele membre cu supracapacitate să elimine cel puţin 25% din aceasta până în 2010. Nu numai că această reducere mi se pare extrem de puţin aspră în comparaţie cu excesele făcute, dar, având în vedere situaţiile precedente, sunt foarte îngrijorată în privinţa capacităţii Comisiei şi a Comisiei internaţionale pentru conservarea tonului din Oceanul Atlantic (ICCAT) de a asigura respectarea acestei obligaţii, ţinând seama de lipsa clară de voinţă politică demonstrată de statele membre implicate.
Implor, prin urmare, Comisia să ne ofere garanţii, aici şi acum, că această lipsă de voinţă politică nu va molipsi şi Comisia şi că, de data aceasta, Comisia va desfăşura acţiuni ferme ce vor merge mai departe de închiderea zonelor de pescuit mai devreme în această primăvară.
în numele Grupului PSE - (ES) Domnule preşedinte, propunerea de regulament al Consiliului privind un plan multianual de refacere a stocurilor de ton roşu din Oceanul Atlantic de Est şi din Marea Mediterană pune în aplicare decizia obligatorie adoptată prin consens de către Comisia internaţională pentru conservarea tonului din Oceanul Atlantic (ICCAT) la întrunirea anuală din noiembrie 2008.
După cum s-a declarat, acest regulament ar trebui să intre în vigoare înainte de începerea sezonului de pescuit în aprilie, ceea ce înseamnă că această consultare obligatorie a Parlamentului European trebuie efectuată în timpul acestei sesiuni plenare. Am dori să ajutăm la atingerea unui acord politic efectiv în cadrul Consiliului asupra acestui subiect care, după părerea noastră, este extrem de important şi merită cea mai mare atenţie. De aceea, Comisia pentru pescuit a Parlamentului a aprobat în unanimitate aplicarea procedurii de urgenţă.
Ţinta planurilor anuale de pescuit, reducerea sezonului de pescuit, consolidarea sistemului de monitorizare, teritoriile de depunere a icrelor din Marea Mediterană şi prezenţa observatorilor ICCAT în cazul pescuitului cu plase-pungă şi la fermele piscicole de ton, toate măsurile incluse în regulament vizează asigurarea respectării măsurilor de gestionare adoptate şi garantarea trasabilităţii în toate etapele. Cred că aceste măsuri vor avea succes.
Doamnelor şi domnilor, aş dori să fac o declaraţie cu ocazia celei de-a cincea Zile europene a victimelor terorismului. Aceasta este o zi care trebuie să rămână în amintirea noastră şi o zi în care comemorăm toate victimele inocente ale terorismului. În acest weekend, doi soldaţi din comitatul Antrim din Irlanda de Nord au fost ucişi de Real IRA (Adevărata IRA), iar luni un poliţist a fost împuşcat în comitatul Armagh. Poliţistul care a fost omorât era căsătorit şi avea copii. Acest act barbar de terorism a lăsat din nou în urmă o familie îndurerată, provocându-i suferinţe inimaginabile. Ieri, cel puţin zece oameni au murit într-un atac sinucigaş cu bombă din sudul Sri Lankăi şi peste 20 au fost grav răniţi.
În numele Parlamentului European, aş dori să îmi exprim indignarea profundă faţă de aceste atacuri odioase asupra unor oameni nevinovaţi şi să transmit cele mai sincere condoleanţe familiilor victimelor. Acestea vor rămâne mereu în amintirea noastră.
Astăzi, noi cei din Parlamentul European dorim să luăm o poziţie fermă şi clară împotriva violenţei nediscriminatorii a terorismului. Condamnăm în totalitate distrugerea fără sens a vieţii omeneşti, decesul unor familii întregi provocat de fanatismul orb, care determină unii oameni să îşi ucidă semenii şi să calce în picioare demnitatea umană. Terorismul reprezintă un atac direct asupra libertăţii, drepturilor omului şi democraţiei. Terorismul reprezintă o încercare de a distruge prin intermediul violenţei fără deosebire valorile care ne unesc în Uniunea Europeană şi în cadrul statelor noastre membre.
Cu toţii suntem şocaţi de aceste acte de terorism. Ele ne provoacă o durere profundă şi sfâşietoare, însă nu pot şi nu ne vor distruge bazele societăţii democratice care se întemeiază pe valorile noastre comune.
Terorismul reprezintă o crimă care nu merită niciun fel de indulgenţă. Terorismul constituie unul dintre cele mai mari pericole la adresa siguranţei, stabilităţii şi valorilor democratice ale comunităţii internaţionale. El este un atac direct asupra cetăţenilor noştri, asupra noastră a tuturor. Parlamentul European joacă un rol activ în combaterea terorismului şi în sprijinirea victimelor atacurilor teroriste. Trebuie să repetăm cu fiecare ocazie că terorismul nu are nicio justificare. Din acest motiv, trebuie să continuăm să colaborăm pentru a combate terorismul aplicând principiile statului de drept şi utilizând întreaga putere a legii. Astăzi, în Parlamentul European, toate gândurile noastre se îndreaptă către victimele terorismului, indiferent de regiunea de pe glob unde au murit. Ţinem să ne exprimăm solidaritatea cu acestea. Vreau să vă rog să păstrăm un moment de reculegere în memoria victimelor Real IRA şi ale atacului sinucigaş cu bombă din Sri Lanka.
(Deputaţii s-au ridicat şi au ţinut un minut de reculegere)
Doamnelor şi domnilor, marele european Jean Monnet, unul dintre părinţii fondatori ai integrării europene, a murit în urmă cu 30 de ani, la 16 martie 1979. Cu ocazia împlinirii a 30 de ani de la moartea sa, aş dori ca la începutul acestei sesiuni plenare să-i aduc un scurt omagiu şi să-mi exprim recunoştinţa faţă de moştenirea pe care ne-a lăsat-o şi faţă de munca depusă pentru cauza integrării europene.
Astăzi ne amintim de moştenirea nepreţuită a unui om care, împreună cu Robert Schuman, unul dintre arhitecţii reconcilierii dintre Germania şi Franţa, a făcut primul pas către stabilirea unei comunităţi cu un destin comun, bazat pe pace, înţelegere, democraţie şi cooperare între cetăţenii Europei. Acum, la începutul secolului XXI, principiile evidenţiate de Jean Monnet şi metodele pe care acesta le-a utilizat pentru a le pune în aplicare nu şi-au pierdut câtuşi de puţin relevanţa. Dimpotrivă, importanţa lor este evidentă pentru noi toţi. Provocările majore aduse de globalizare, criza economică şi financiară şi încălzirea globală vor determina europenii să colaboreze şi mai strâns pentru a asigura o apărare eficientă a valorilor noastre comune şi a intereselor noastre în lume. În mod sigur, Jean Monnet ar saluta progresele înregistrate în Tratatul de la Lisabona către o Uniune Europeană democratică, aptă să acţioneze şi să facă faţă dificultăţilor secolului XXI.
Şi, în sfârşit, este important de menţionat faptul că Comitetul de Acţiune pentru Statele Unite ale Europei înfiinţat de Jean Monnet este cel care, printre altele, a propus organizarea de alegeri directe pentru Parlamentul European. În cei 30 de ani de la moartea lui Jean Monnet, acest vis s-a transformat în mod impresionant în realitate prin crearea dimensiunii parlamentare a Uniunii Europene. Suntem cu toţii moştenitorii acestui mare european, Jean Monnet, iar munca sa continuă să aibă un impact durabil. Ea a produs schimbări fundamentale în relaţiile dintre statele europene şi încă mai influenţează vieţile tuturor cetăţenilor noştri de astăzi.
Cu ocazia împlinirii a 30 de ani de la moartea lui Jean Monnet, aş dori să ne gândim la sarcina pe care o avem în faţă şi la obligaţiile noastre pentru viitor, care constau în asumarea angajamentului de a continua munca extraordinară începută de Jean Monnet pentru unificarea continentului nostru.
Preşedintele Comisiei -(FR) Dle Preşedinte, onoraţi deputaţi, "între mai multe ţări, avantajul fiecăreia se limitează la rezultatele propriilor sale eforturi, la câştigurile obţinute în raport cu vecinul său şi la dificultăţile pe care reuşeşte să i le transfere acestuia. În Comunitatea noastră, avantajul fiecăreia dintre ţările membre reprezintă efectul prosperităţii întregului”. Aceasta afirma Jean Monnet în 1954. Cuvintele nu şi-au pierdut câtuşi de puţin relevanţa, ci dimpotrivă.
În luna martie a acestui an, după cum tocmai a menţionat şi dl Pöttering, se împlinesc 30 de ani de la moartea sa din 1979. De aceea aş dori să aduc un omagiu acestui părinte fondator al Europei pe care o iubim cu toţii, acestui mare european a cărui moştenire nu poate decât să ne inspire în aceste vremuri de criză.
Recent, pentru a marca şi cea de-a cincizecea aniversare a Comisiei Europene, am decis să dedicăm Sala Colegiului - principala sală a Comisiei - memoriei lui Jean Monnet în cadrul unei ceremonii foarte simple, dar pline de semnificaţii, la care am avut plăcerea şi onoarea de a îi avea alături nu numai pe Preşedintele Parlamentului European, Hans-Gert Pöttering, dar şi pe preşedintele în exerciţiu al Consiliului European, Nicolas Sarkozy.
Aceasta este o dovadă a faptului că noi, membrii Comisiei, suntem mândri de uriaşa moştenire a lui Jean Monnet. Fiind primul preşedinte al Comunităţii Europene a Cărbunelui şi Oţelului, el a fost, de fapt, primul preşedinte al instituţiei care a stat la originea Comisiei Europene din zilele noastre, care face tot posibilul să ţină în viaţă idealurile sale, care sunt idealurile tuturor europenilor care iubesc pacea, democraţia şi solidaritatea.
(PT) Şi eu ţin să-i aduc un omagiu lui Jean Monnet, însă am solicitat să iau cuvântul pentru a-l felicita pe dl Preşedinte pentru declaraţia sa cu ocazia Zilei Europene în Memoria Victimelor Terorismului. Această poziţie a fost adoptată la sugestia mea acum cinci ani, Consiliul aprobând-o în cadrul unei reuniuni la 25 martie, în urma tragicelor atentate de la Madrid. Însă discursul meu constituie un apel. Parlamentul a comemorat mereu cu conştiinciozitate această dată, însă, din păcate, ea nu a căpătat amploarea pe care ar trebui să o aibă în cadrul instituţiilor europene şi al statelor membre. În opinia mea, comemorarea acestei date reprezintă una dintre cele mai importante căi de a aduce un omagiu victimelor, aşa cum a făcut-o dl Preşedinte, dar şi de a spori nivelul de conştientizare în rândul publicului. Ştiu că astăzi au loc nişte festivităţi de comemorare la Madrid, dar cam atât.
De aceea, solicit Comisiei şi Preşedinţiei cehe să se asigure că toate statele membre vor comemora această dată în mod adecvat în viitor.
Pregătirea Consiliului European (19-20 martie 2009) - Plan european de relansare economică - Liniile directoare ale politicilor de ocupare a forţei de muncă ale statelor membre - Politica de coeziune: investiţii în economia reală (dezbatere)
Următorul punct se referă la dezbaterea comună privind declaraţiile Consiliului şi ale Comisiei: Pregătirea pentru Consiliul European (19 şi 20 martie 2009),
raportul al doamnei E. Ferreira, în numele Comisiei pentru afaceri economice şi monetare, privind un Plan european de redresare economică,
raportul al domnului J. Andersson, în numele Comisiei pentru ocuparea forţei de muncă şi afaceri sociale, referitor la propunerea de decizie a Consiliului privind orientările pentru politicile de ocupare a forţei de muncă din statele membre - C6-0050/2009 -,
raportul al domnului E. Kirilov, în numele Comisiei pentru dezvoltare regională, privind politica de coeziune: investiţii în economia reală.
preşedintele în exerciţiu al Consiliului - Dle Preşedinte, daţi-mi voie mai întâi să-i aduc şi eu un omagiu lui Jean Monnet. Ne aflăm într-o perioadă de criză şi cred că acesta este exact momentul în care avem nevoie de o instituţie puternică şi este o ocazie excelentă de a aduce în atenţie importanţa lui Jean Monnet, care este unul dintre părinţii fondatori ai integrării europene.
Însă scopul reuniunii de astăzi este de a discuta despre următorul Consiliu European. Acest Consiliu, după cum ştim cu toţii, vine într-un moment critic pentru Uniune. Ne confruntăm cu dificultăţi semnificative ca urmare a încercărilor fără precedent la care sunt supuse sistemele financiare şi economiile noastre.
Această chestiune, alături de securitatea energetică, schimbările climatice şi finanţarea pentru atenuarea schimbărilor climatice şi adaptarea la acestea, va fi un punct central al reuniunii de săptămâna viitoare.
După cum acest Parlament ştie fără doar şi poate, Uniunea şi statele membre au adoptat o serie de măsuri pentru combaterea crizei financiare. Am evitat o prăbuşire a sistemului financiar.
Prioritatea noastră este restabilirea fluxurilor de credit în economie. Trebuie să ne ocupăm, în special, de "activele depreciate” ale băncilor, deoarece acestea le descurajează să reia împrumuturile. La reuniunea lor din 1 martie, şefii de stat şi de guvern au convenit că trebuie să facem acest lucru într-o manieră coordonată, în conformitate cu orientările prevăzute de Comisie.
De asemenea, trebuie să depunem mai multe eforturi în vederea îmbunătăţirii reglementării şi supravegherii instituţiilor financiare. Acesta este unul dintre învăţămintele clare pe care le-am tras din această criză, iar măsurile de prevenire nu sunt mai puţin importante. Băncile transfrontaliere deţin până la 80% din activele bancare ale Europei. Două treimi din activele băncilor europene sunt deţinute de doar 44 de grupuri multinaţionale. De aceea, întărirea supravegherii este importantă în sine. Aceasta va ajuta la prevenirea crizelor viitoare, dar va trimite, de asemenea, un mesaj de încredere consumatorilor şi pieţelor.
Lucrări importante sunt în curs de desfăşurare în acest sens. Preşedinţia se angajează pe deplin să colaboreze îndeaproape cu Parlamentul European în vederea adoptării rapide a Directivei Solvabilitate II (privind asigurările), a Directivei revizuite privind cerinţele de credit (privind băncile) şi a Directivei OPCVM (privind organismele de plasament colectiv în valori mobiliare). De asemenea, lucrăm în vederea unei adoptări rapide a regulamentelor privind protecţia depozitelor bancare şi agenţiile de rating al creditelor.
Totuşi, probabil că trebuie să facem mai mult. Grupul la nivel înalt prezidat de dl de Larosière a oferit, după cum ştiţi, recomandări foarte interesante, iar comunicarea Comisiei din 4 martie pregăteşte, de asemenea, terenul unei reforme semnificative în acest domeniu. Aşadar, Consiliul European trebuie să transmită un mesaj clar că aceasta reprezintă o prioritate şi că trebuie luate decizii încă din luna iunie.
După cum bine ştiţi, deficitele bugetare ale statelor membre înregistrează o creştere rapidă în prezent. Desigur, deficitele cresc în mod inevitabil în vremuri de recesiune economică. Stabilizatorii automaţi pot, într-o anumită măsură, să joace un rol pozitiv. Pactul de stabilitate şi creştere a fost revizuit în 2005 exact din acest motiv, pentru a permite o flexibilitate suficientă în perioade dificile. Însă această flexibilitate trebuie să fie utilizată în mod raţional, luând în considerare diferite puncte de plecare. Restabilirea încrederii necesită, de asemenea, ca guvernele să adopte un angajament clar pentru a avea finanţele publice sănătoase, respectând pe deplin Pactul de stabilitate şi creştere. Unele state membre au făcut deja eforturi în vederea consolidării. Majoritatea va face acest lucru începând cu 2010. Acesta va fi, de asemenea, un mesaj important al reuniunii de săptămâna viitoare.
Criza financiară afectează acum economia reală. Statele membre au lansat programe importante de redresare, care acum sunt în curs de aplicare. Aşa cum s-a convenit, stimulentul total oferit reprezintă 1,5% din PIB, dar, dacă se iau în calcul stabilizatorii automaţi ai acestuia, se ajunge la 3,3% din PIB-ul UE. Desigur, răspunsurile statelor membre diferă. Acestea se confruntă cu situaţii diferite şi au marje diferite de manevră, însă ele sunt coordonate şi se bazează pe principii comune definite în Planul de redresare economică aprobat în luna decembrie a anului trecut. Acest lucru este important dacă dorim să creăm sinergii şi să evităm efectele negative de răspândire a crizei.
Comisia, statele membre şi Preşedinţia au colaborat pentru elaborarea unor măsuri specifice şi precise. Acest lucru ne-a permis să păstrăm mediul concurenţial echitabil şi să înfruntăm într-o manieră concertată şi eficientă înrăutăţirea situaţiei din unele sectoare industriale cheie ale Europei, cum ar fi industria de automobile.
Consiliul European va evalua stadiul implementării acestui program. Şi în acest caz, comunicarea Comisiei din 4 martie stabileşte mai multe principii importante care ar trebui să ghideze acţiunile statelor membre. Printre acestea se numără necesitatea de a menţine deschiderea pe piaţa internă, asigurarea nediscriminării şi depunerea de eforturi pentru îndeplinirea obiectivelor pe termen lung, cum ar fi facilitarea modificărilor structurale, creşterea competitivităţii şi clădirea unei economii cu emisii reduse de dioxid de carbon.
În ceea ce priveşte partea comunitară a Planului de redresare, Preşedinţia depune eforturi intense pentru a ajunge la un acord în cadrul Consiliului European în ceea ce priveşte propunerea Comisiei de finanţare a proiectelor energetice şi de dezvoltare rurală. După cum ştiţi, au existat discuţii în cadrul Consiliului privind lista precisă a proiectelor care trebuie să fie sprijinite de Comunitate şi modul în care acestea trebuie să fie finanţate.
Dat fiind rolul important al Parlamentului, care este una dintre ramurile autorităţii bugetare şi co-legislator în această chestiune, Preşedinţia se angajează să coopereze îndeaproape cu dumneavoastră în următoarele săptămâni pentru a ajunge la un acord cât mai curând posibil.
Pe lângă măsurile pe termen scurt, este nevoie de eforturi de durată dacă dorim să asigurăm competitivitatea economiilor noastre. Reformele structurale trebuie întreprinse acum mai mult ca niciodată dacă dorim să promovăm creşterea economică şi crearea de locuri de muncă. De aceea, Strategia reînnoită de la Lisabona rămâne cadrul adecvat în care trebuie să promovăm creşterea economică durabilă care, la rândul ei, va duce la crearea de noi locuri de muncă.
În acest moment, cetăţenii noştri sunt deosebit de preocupaţi de efectul situaţiei economice asupra nivelurilor şomajului. Consiliul European de săptămâna viitoare ar trebui să convină asupra unor orientări concrete privind modul în care UE poate contribui la atenuarea impactului social al crizei. Această chestiune va fi, de asemenea, în centrul atenţiei în cadrul reuniunii speciale la nivel înalt care va avea loc la începutul lunii mai.
Permiteţi-mi să clarific un aspect: nu vom proteja locurile de muncă prin crearea de bariere pentru concurenţa externă. La reuniunea din urmă cu 10 zile, şefii de stat şi de guvern au afirmat clar că piaţa unică trebuie să fie utilizată la maximum ca un motor al redresării. În mod evident, protecţionismul nu este răspunsul potrivit pentru combaterea crizei - dimpotrivă. Mai mult ca niciodată, companiile noastre au nevoie de pieţe deschise, atât în interiorul Uniunii, cât şi la nivel mondial.
Ceea ce mă aduce la reuniunea la nivel înalt G20 de la Londra. Consiliul European va stabili poziţia Uniunii înainte de reuniunea la nivel înalt G20. Dorim ca această reuniune la nivel înalt să fie una ambiţioasă. Nu ne putem permite ca aceasta să eşueze.
Liderii vor analiza perspectivele de creştere economică şi ocupare a forţei de muncă şi reforma sistemului financiar mondial şi a instituţiilor financiare internaţionale. Ei vor examina şi dificultăţile specifice cu care se confruntă ţările în curs de dezvoltare. UE este activă în toate aceste domenii şi trebuie să aibă o poziţie puternică pentru a asigura luarea unor decizii potrivite de către comunitatea internaţională.
Celălalt punct important de pe ordinea de zi a Consiliului European de săptămâna viitoare va fi securitatea energetică. Recenta criză energetică ne-a arătat foarte clar în ce măsură trebuie să ne sporim capacitatea de a face faţă viitoarelor probleme de aprovizionare, aşa cum am văzut la începutul acestui an.
Comisia a oferit elemente utile în cadrul celei de-a doua revizuiri strategice a politicii energetice. Pe baza acestei revizuiri, preşedinţia intenţionează ca la Consiliul European să se stabilească un set de orientări clare menite să sporească securitatea energetică a Uniunii pe termen scurt, mediu şi lung.
Pe termen scurt, acest lucru înseamnă că trebuie să avem la dispoziţie măsuri concrete la care să putem recurge dacă ne confruntăm brusc cu o nouă întrerupere a aprovizionării cu gaz. De asemenea, înseamnă că trebuie să luăm măsuri urgente pentru lansarea unor proiecte de infrastructură în vederea dezvoltării interconexiunilor energetice - iar acesta este, cu siguranţă, un lucru esenţial.
Pe termen mediu, aceasta înseamnă că trebuie să ne adaptăm legislaţia privind stocurile de petrol şi gaz astfel încât statele membre să dea dovadă de responsabilitate şi solidaritate. Înseamnă că trebuie să luăm măsuri adecvate pentru creşterea eficienţei energetice.
Pe termen lung, înseamnă că trebuie să ne diversificăm sursele, furnizorii şi rutele de aprovizionare. Trebuie să colaborăm cu partenerii noştri internaţionali pentru a promova interesele energetice ale Uniunii. Trebuie să creăm o piaţă internă veritabilă pentru energia electrică şi gaz. După cum ştiţi, Preşedinţia speră ca aceste măsuri legislative să fie adoptate înainte de alegerile europene.
La reuniunea de săptămâna viitoare vor fi, de asemenea, discutate pregătirile pentru Conferinţa de la Copenhaga privind schimbările climatice. Ne păstrăm angajamentul de a ajunge la un acord global, cuprinzător, la Copenhaga în luna decembrie. Comunicarea din ianuarie a Comisiei constituie o bază utilă. Este cât se poate de clar că schimbările climatice reprezintă o provocare care poate fi depăşită doar printr-un efort comun la nivel mondial.
În ceea ce priveşte proiectul de rezoluţie al Comisiei pentru afaceri externe privind situaţia umanitară în Sri Lanka, am primit o obiecţie în scris la includerea respectivului proiect de rezoluţie, din partea lui Robert Evans şi a altor 40 de semnatari.
În conformitate cu dispoziţiile articolului 90 alineatul (4) din Regulamentul de procedură, proiectul de rezoluţie este înscris pentru dezbatere şi vot pe ordinea de zi a perioadei de sesiune curente.
Prin urmare, vă propun ca dezbaterea să fie inclusă ca ultimul punct din această seară, iar votul să aibă loc mâine la prânz. Termenul de depunere a amendamentelor este ora 15.00 în această după-amiază.
Doamnă preşedintă, luni seara, Comisia pentru afaceri externe a adoptat o propunere de rezoluţie cu privire la deteriorarea situaţiei umanitare în Sri Lanka, în conformitate cu articolul 91.
În mod evident, situaţia în Sri Lanka este foarte gravă, dar nu e deloc clar ce se întâmplă exact în ceea ce priveşte situaţia umanitară. Sunt conştient de faptul că opiniile sunt foarte împărţite în instituţia noastră. Prin urmare, sunt de părere că modul cel mai rezonabil de abordare a problemei ar fi o dezbatere serioasă, care nu se poate desfăşura în mod corespunzător în această perioadă de sesiune, dar care ar putea fi integrată în următoarea perioadă de sesiune, care va avea loc peste doar 10 zile. Îi sunt recunoscător domnului Daul din Grupul PPE-DE pentru a exprimarea sprijinului grupului său pentru acest mod de abordare. Pentru că suntem o instituţie serioasă, le sugerez şi le cer colegilor să susţină o dezbatere însoţită de o rezoluţie, precum şi participarea lor deplină la următoarea sesiune, pentru a trata corespunzător gravitatea situaţiei din Sri Lanka.
Doamnă preşedintă, când cineva propune ceva, altcineva se poate pronunţa oricând împotrivă înaintea votului.
Prin urmare, doresc pur şi simplu să spun că situaţia din Sri Lanka este dramatică. 150 000 de oameni sunt prinşi în capcană şi nu pot scăpa. Aveam de-a face exact cu aceeaşi situaţie ca în Birmania. De aceea, pentru a demonstra determinarea noastră în a-i sprijini pe cei aflaţi în această situaţie, Sri Lanka trebuie să rămână astăzi pe ordinea de zi.
14. Accesul publicului la documentele Parlamentului European, ale Consiliului şi ale Comisiei (
raportor -Doamnă preşedintă, în conformitate cu articolul 53, aş dori să solicit un răspuns din partea Comisiei prin care să ne comunice dacă intenţionează să adopte toate amendamentele Parlamentului, astfel cum au fost ele adoptate astăzi.
Vicepreşedinte al Comisiei - Doamnă preşedintă, am onoarea să fac următoarea declaraţie în numele Comisiei.
Comisia ia notă de amendamentele votate de Parlament, pe care le va studia în detaliu. Comisia îşi exprimă voinţa de a ajunge la un compromis cu Parlamentul şi Consiliul. Comisia va analiza propunerea sa doar după ce cele două ramuri ale autorităţii bugetare au adoptat poziţiile lor. Între timp, Comisia intenţionează să întreţină un dialog constructiv cu ambele instituţii.
raportor -Doamnă preşedintă, nu ştiu unde a fost Comisia, dar poziţia noastră a fost adoptată în această dimineaţă.
Prin urmare, aş dori să se voteze retrimiterea raportului la comisia competentă, ceea ce i-ar oferi respectivei comisii flexibilitatea necesară pentru a deschide negocieri atât cu Consiliul, cât şi cu Comisia.
raportor -Doamnă preşedintă, mulţumesc tuturor pentru răbdarea de a asculta această ultimă intervenţie a mea. Pot să vă cer, doamnă preşedintă, să adresaţi o invitaţie oficială Preşedinţiei cehe, precum şi viitoarei Preşedinţii suedeze, de a iniţia cât mai curând posibil un dialog formal cu Parlamentul European?
De asemenea, după cum a fost anunţat în lista de votare şi pentru o mai mare claritate şi coerenţă a textului pe care tocmai l-am adoptat, v-aş ruga să solicitaţi serviciilor sesiunii ca, fără schimbări majore, să facă următoarele: să grupeze articolele pe titluri tematice specifice în funcţie de conţinutul acestora, să reordoneze considerentele şi definiţiile în mod corespunzător şi să elaboreze şi să publice poziţia Parlamentului ca text consolidat cât mai repede posibil.
În cele din urmă, aş dori să mulţumesc pentru imensul sprijin de care m-am bucurat nu doar din partea secretariatelor, dar şi a serviciilor de prezentare a documentelor.
Domnule Cashman, voi transmite, atunci, această solicitare şi rezultatele vor fi aduse la cunoştinţă.
Doamnă preşedintă, aş dori să informez grupul nostru că s-a strecurat o greşeală în lista noastră de vot referitoare la amendamentul 113: în lista de vot ar trebui să apară un plus, şi nu un minus.
raportoare -Doamnă preşedintă, este vorba doar de a schimba formularea din paragraful 93 privind finanţarea de stat cu "cât mai repede posibil”, în loc de "atunci când condiţiile economice o permit”, astfel cum a fost convenit cu raportorii alternativi.
(FR) Doamnă preşedintă, este o schimbare pur tehnică. Există o greşeală de editare a amendamentului nostru. Există o liniuţă care a fost formulată după cum urmează: "accelerarea eliminării barierelor”. Am înlocuit această formulare cu "eliminarea barierelor nejustificate”, dar, din păcate, vechiul paragraf, vechea liniuţă a rămas în textul amendamentului. Prin urmare, am modificat uşor a treia liniuţă şi nu există niciun motiv să păstrăm vechea versiune.
(DE) Doamnă preşedintă, vă puteţi da seama din răspunsul entuziast al Grupului Partidului Popular European (Creştin-Democrat) şi al Democraţilor Europeni la intervenţia mea cât de bine au decurs lucrurile în timpul votului nostru.
Aş dori să-i mulţumesc colegei mele, doamna Ferreira, care a muncit foarte mult pentru a se ajunge la acest rezultat. Aş dori, de asemenea, să mulţumesc dlui Hökmark, dnei Herczog, dlui Bullmann şi dlui Lehne, care, după părerea mea, au lucrat foarte mult la rezoluţia similară privind Lisabona.
Totuşi, puteţi vedea din reacţia grupului PPE-DE că a fost o atmosferă stimulantă. Am dori să vă mulţumim pentru că aţi votat cu noi pentru eliminarea paradisurilor fiscale şi pentru solidaritatea între statele membre. În urmă cu câteva minute, situaţia părea diferită. Este meritul dumneavoastră că aţi încurajat răspândirea democraţiei sociale. Este un aspect pozitiv pentru Parlamentul European, care s-a orientat către stânga.
(FR) Doamnă preşedintă, aş dori doar să amintesc Grupului Socialist din Parlamentul European şi Grupului Partidului Popular European (Creştin-Democrat) şi Democraţilor Europeni că în acest Parlament există şi alte grupuri decât aceste două mari grupuri.
- (DE) Doamnă preşedintă, un element legat de ordinea de zi. Poate aţi putea explica în baza cărui articol din Regulamentul de procedură i s-a acordat cuvântul domnului Schulz.
Doamnelor şi domnilor, desigur, domnul Nassauer are dreptate. Totuşi, uneori, de dragul democraţiei, limitele pot fi încălcate uşor.
Doamnelor şi domnilor, i-am acordat cuvântul domnului Schulz în conformitate cu articolul 141 din Regulamentul de procedură. A avut tot dreptul să ia cuvântul.
- (FR) Doamnă preşedintă, a vorbit în numele Comisiei? Pentru că vrea să devină comisar? Sau a vorbit în calitate de preşedinte al grupului?
(IT) Doamnă preşedintă, aş vrea o clarificare. Din câte ştiu, votul final privind raportul Reul nu a avut loc. Puteţi verifica dacă este corect?
Domnule Prodi, am adoptat amendamentul 3, care astfel înlocuieşte întreaga rezoluţie.
Doamnă preşedintă, salut faptul că acest raport analizează ceea ce se poate face la nivel european pentru stimularea economiilor; ştiu, însă, că majoritatea instrumentelor necesare rămân la nivel naţional: 99% din cheltuielile publice sunt naţionale, nu europene; reglementările sunt adoptate în cea mai mare parte la nivel naţional, nu european. Dar dacă analizăm ceea ce se poate face la nivel european, planul propus de Comisie, reprezentând o contribuţie de 30 de miliarde de euro, inclusiv plăţi în avans de la fondurile structurale şi noi împrumuturi de la Banca Europeană de Investiţii, poate şi va contribui în mod real la ieşirea din criză.
Trebuie, însă, să ne asigurăm că evităm protecţionismul în Europa. O abordare de genul "să ne sărăcim vecinul” din partea unor state ar slăbi piaţa internă şi, pe termen lung, ar deteriora grav perspectivele de creare de locuri de muncă şi de creştere economică. Dimpotrivă, libertatea de circulaţie a lucrătorilor şi iniţiativele de sprijinire a exporturilor de afaceri către piaţa unică reprezintă stimulul necesar pentru redresarea economică.
(IT) Doamnă preşedintă, am votat în favoarea textului comun privind îmbunătăţirea siguranţei celor ce aleg să călătorească pe mare. Este important să adăugăm faptul că ar trebui să se investească mai mult în profesionalismul tuturor marinarilor responsabili pentru navigaţie - de la căpitan la inginerul şef, la şeful de echipaj, la ofiţerul însărcinat cu disciplina, la cârmaci şi la fiecare marinar - pentru că vieţile şi siguranţa oamenilor care călătoresc pe mare depind de ei. De aceea, solicit mai mult profesionalism şi salarii mai bune pentru cei în ale căror mâini îşi încredinţează vieţile călătorii pe mare.
(MT) În ciuda iniţiativei în favoarea mediului, trebuie să precizez că acest raport nu ia în considerare efectele negative şi disproporţionate pe care le-ar avea asupra regiunilor şi ţărilor situate la periferia Uniunii Europene, cum este Malta. Această iniţiativă ar putea determina o creştere substanţială a preţurilor la transportul de mărfuri pentru transporturile care operează înspre şi dinspre aceste regiuni periferice. Această creştere a costurilor ar putea duce la preţuri mai mari ale produselor care intră şi ies din aceste regiuni sau ţări. Prin urmare, am votat împotriva acestui raport.
- (PL) Doamnă preşedintă, impunerea de taxe suplimentare pentru vehiculele grele de marfă reprezintă o creştere a impozitelor. Transportul cu autocamioane oferă un serviciu pentru întreaga economie, inclusiv pentru cetăţeni. Costurile pe care le implică au un efect asupra preţurilor tuturor produselor pe care le consumăm. Încărcarea transportului rutier cu costuri suplimentare pentru accizele pentru combustibil şi viniete, pe lângă taxele deja existente, în condiţiile în care ne confruntăm cu o criză din care nu ştim când vom ieşi, este un act iresponsabil din punct de vedere social.
Poluarea aerului, efectul de seră şi accidentele depind, în mare măsură, de construcţia de maşini şi de sistemul rutier. În ultimii zece ani, a fost înregistrat un progres semnificativ în acest domeniu şi cu toţii am simţit avantajele. Nu susţin directiva în actuala formă, deoarece necesită o revizuire radicală.
- (FI) Doamnă preşedintă, în primul rând aş dori să îmi afirm sprijinul pentru raportul dlui Cashman, pentru care îi mulţumesc. A fost mult îmbunătăţit în lectura Parlamentului, dacă avem în vedere propunerea iniţială a Comisiei.
Trebuie să pornim de la ideea fundamentală că luarea deciziilor este transparentă. Singura modalitate de a inspira oamenilor încredere este de a le acorda accesul la documente şi, ţinând cont de acest aspect, este foarte important să ajungem într-un punct din care oamenii pot vedea modul în care se desfăşoară procesul legislativ. Transparenţa trebuie să se aplice la fiecare nivel administrativ în ceea ce priveşte documentele.
Evident, toată lumea înţelege că există unele domenii, cum ar fi chestiuni legate de sănătatea unei persoane particulare şi aşa mai departe, care trebuie să rămână private, dar în procesul legislativ totul trebuie să fie transparent şi, din acest punct de vedere, rezultatul la care s-a ajuns mă bucură şi consider că o luare a deciziilor onestă şi deschisă reprezintă modalitatea de a câştiga încrederea oamenilor.
Doamnă preşedintă, un raport recent al unei ONG din Marea Britanie, Alianţa contribuabililor, arată că apartenenţa la UE costă fiecare bărbat, femeie şi copil din Marea Britanie 2 000 de lire sterline pe an.
Trebuie să spun că mulţi dintre alegătorii mei din nord-estul Angliei consideră că ceea ce primesc în schimbul acestei mari sume de bani este de foarte proastă calitate. De aceea, garantarea accesului publicului la documentele instituţiilor europene este minimul pe care aceşti alegători îl pot aştepta în schimbul considerabilei sume de bani pe care o dau anual către UE. În ochii multor oameni, UE rămâne o entitate foarte obscură şi monolitică. Orice putem face pentru a facilita accesul, pentru a furniza mai multe informaţii publicului cu privire la anumite probleme pe care poate unii dintre comisarii noştri şi alţii le-ar prefera confidenţiale, este binevenit.
Vedem deja cum persoane care au făcut publice informaţii confidenţiale au fost defăimate şi date afară de la locurile lor de muncă. Dacă toate aceste informaţii ar fi fost disponibile de la bun început, poate că multe dintre aceste reacţii exagerate nu ar mai fi fost necesare.
Doamnă preşedintă, vă mulţumesc pentru ocazia de a-mi explica votul privind acest raport foarte important. Toată lumea ştie că, uneori, atunci când mai multe părţi sunt implicate în negocieri politice sensibile, discreţia este necesară pentru a evita o eventuală sabotare a înţelegerii. Dar nu despre astfel de situaţii este vorba aici.
Recent au avut loc negocieri privind acordul comercial de combatere a falsificării, în cadrul cărora unele dintre problemele dezbătute au inclus o atingere serioasă adusă libertăţilor civile individuale. De pildă, au existat propuneri de a controla laptopurile şi iPod-urile oamenilor la intrarea în ţară pentru a verifica dacă deţin sau nu licenţe asupra materialelor. Am putut dezbate aceste chestiuni într-o manieră deschisă şi transparentă? Nu, pentru că aceste documente au fost ţinute secrete - poate că din motive justificate, dar totuşi motive pe care nu le înţelegem. Prin urmare, avem nevoie de mai multă deschidere şi transparenţă pentru a reuşi să ajungem la esenţa problemelor.
Sunt de acord pe deplin cu colegul meu, dl Callanan, atunci când afirmă că faptul că nu au fost transparente nu este de bun augur pentru UE.
(IT) Aş vrea să le mulţumesc acelora care au ascultat neobosiţi atât de mult timp. Doamnă preşedintă, mă număr printre cei 74 de deputaţi europeni care au votat astăzi împotriva raportului Andersson, nu pentru că sunt împotriva ocupării forţei de muncă, ci pentru că aceste orientări pentru Uniunea Europeană, pentru politica statelor membre UE, nu afirmă în mod specific că una dintre opţiunile pentru încurajarea ocupării forţei de muncă este aceea de a le permite lucrătorilor să se pensioneze atunci când doresc şi solicită acest lucru. Politica de creştere obligatorie a vârstei de pensionare peste tot nu face decât să priveze tinerii de locuri de muncă, în loc să îi ajute să îi înlocuiască pe lucrătorii în vârstă care vor să lase posturile celor tineri.
Doamnă preşedintă, acest raport pleacă de la o premisă falsă: premisa că UE ştie cel mai bine când este vorba de politica ocupării forţei de muncă. Mulţi dintre alegătorii mei nu ar fi deloc de acord; ar prefera ca UE să nu se amestece deloc în problemele legate de politica de ocupare a forţei de muncă. Consider că ţara mea ar trebui să se retragă de la capitolul social al UE.
E mai mult decât o uşoară ironie că UE vrea să transmită statelor membre din înţelepciunea ei în politica de ocupare a forţei de muncă, când, în acelaşi timp, UE este responsabilă pentru o cantitate imensă de birocraţie şi reglementări care au prejudiciat atât de multe afaceri în regiunea mea şi peste tot în Europa şi au condus la o creştere enormă a şomajului, problemă pe care acum încearcă să o rezolve.
Modelul social european este depăşit, este distructiv, împiedică crearea de locuri de muncă şi acţionează împotriva spiritului antreprenorial. Cel mai bun lucru pe care l-ar putea face UE ar fi să nu se amestece în politica de ocupare a forţei de muncă a statelor membre şi să producă mai puţină birocraţie si reglementări. Este cel mai bun lucru pe care îl putem face pentru a crea mai multe locuri de muncă în economie.
Doamnă preşedintă, am votat în favoarea acestei propuneri pentru că amână inconştienţa unei risipe totale de bani pentru servicii de traducere în ceea ce priveşte irlandeza.
Aş fi preferat ca toată această risipă nebună să fie total scoasă din discuţie. Totuşi, în felul acesta contribuabilii sunt scutiţi de nişte cheltuieli inutile.
Utilizarea la un nivel minim a irlandezei în această cameră este evidentă, deşi din programul republican agresiv al doamnei de Brún face parte şi delectarea noastră cu această limbă moartă, singura uşurare fiind că, dacă cineva doreşte să urmărească on line dezbaterile Parlamentului, nu va înţelege o iotă din ce vorbeşte doamna. Îi pot asigura că nu pierd absolut nimic.
Colega ei, dna McDonald, articulează într-o irlandeză bâlbâită, căznită, dar chiar şi atunci risipim bani pe traduceri.
Doamnă preşedintă, îi mulţumesc dnei Kovács pentru raportul informativ şi util privind situaţia romilor.
După cum bine ştim cu toţii, populaţia romă se extinde şi devine o forţă importantă şi influentă în întreaga Europă. Acest grup de 10-12 milioane de oameni este unul dintre cele mai sărace de pe continent şi totuşi are un potenţial imens.
În calitate de europeni şi deputaţi în Parlamentul European, instituţie fondată pe principiul egalităţii, trebuie să rezolvăm această problemă cât mai repede posibil. Continua opresiune la care este supusă una dintre cele mai numeroase minorităţi din Europa este ruşinoasă şi ineficientă. Cu o reglementare mai bună şi un grad mai ridicat de cooperare, naţiunile pot oferi locuri de muncă acestui bloc imens de potenţiali muncitori. În contextul crizei economice, romii pot contribui la rezolvarea unora dintre cele mai grave probleme ale Europei. În plus, prejudecăţile şi degradarea la care au fost supuşi aceşti oameni trebuie să înceteze. Drepturi şi şanse egale trebuie oferite tuturor cetăţenilor Europei, inclusiv romilor.
Chiar la începutul acestei luni, în Ungaria, doi romi au fost împuşcaţi ca nişte animale când încercau să fugă din casa lor care ardea. Cum e posibil să se întâmple aşa ceva într-o Europă unită?
(NL) Doamnă preşedintă, am votat împotriva raportului Kovács, pentru că întreg raportul este impregnat de o gândire victimizantă şi deoarece consider că un grup minoritar precum romii ar putea fi mai bine ajutat printr-o strategie care i-ar încuraja să îşi asume mai multă responsabilitate pentru soarta lor.
Doamnelor şi domnilor, în primul rând aş dori să fac apel la înţelegerea dvs. şi să îmi cer scuze pentru faptul că şedinţa începe atât de târziu, dar abia acum două minute am fost anunţat că trebuie să dau o declaraţie cu privire la un eveniment foarte trist. Daţi-mi voie să dau această declaraţie acum.
Cu tristeţe şi oripilare am aflat despre evenimentele din oraşul Winnenden din Baden-Württemberg din Germania, unde cincisprezece persoane au fost ucise în mod tragic la liceul Albertville. Făptaşul, un fost elev al şcolii, în vârstă de şaptesprezece ani, s-a sinucis ulterior. În timpul schimbului de focuri de arme care a avut loc la un magazin din oraş, doi poliţişti care îl urmăreau pe făptaş au fost răniţi.
În numele Parlamentului European, aş dori să îmi exprim condoleanţele şi solidaritatea faţă de familiile şi rudele victimelor, care sunt elevi nevinovaţi şi trei profesori ai şcolii.
Această tragedie are loc la numai şase luni după un masacru similar de la o şcoală din Kauhajoki, Finlanda. În calitate de politicieni responsabili ai Uniunii Europene şi ai statelor membre, este datoria noastră să facem tot posibilul pentru a asigura că astfel de fapte sunt anticipate în faza incipientă şi prevenite, dacă putem influenţa acest lucru.
De asemenea, suntem şocaţi de un alt eveniment tragic din statul Alabama, Statele Unite, unde o persoană înarmată a împuşcat cel puţin zece oameni înainte de a se sinucide.
Din nou, aş dori să exprim, în numele tuturor celor de aici, simpatia şi solidaritatea noastră faţă de victime şi familiile acestora. Aş fi recunoscător dacă am ţine un moment de reculegere în amintirea celor ucişi.
(Deputaţii s-au ridicat şi au ţinut un minut de reculegere)
întrebarea orală adresată Consiliului privind stadiul în care se află SIS II de dl Coelho, în numele Grupului Partidului Popular European (Creştin-Democrat) şi al Democraţilor Europeni, de dna Roure, în numele Grupului Socialist din Parlamentul European, şi de dl Lax, în numele Grupului Alianţa Liberalilor şi Democraţilor pentru Europa (O 0005/2009 - B6-0010/2009) şi
întrebarea orală adresată Comisiei privind stadiul în care se află SIS II de dl Coelho, în numele Grupului Partidului Popular European (Creştin-Democrat) şi al Democraţilor Europeni, de dna Roure, în numele Grupului Socialist din Parlamentul European, şi de dl Lax, în numele Grupului Alianţa Liberalilor şi Democraţilor pentru Europa (O 0006/2009 - B6-0011/2009).
Domnule preşedinte, domnule Preşedinte în exerciţiu al Consiliului, domnule vicepreşedinte al Comisiei, doamnelor şi domnilor, în Parlamentul European susţinem în mod evident punerea rapidă în funcţiune a SIS II (Sistemul de Informaţii Schengen), care ar fi trebuit să aibă loc în 2007. Sistemul de Informaţii Schengen din a doua generaţie este o soluţie comunitară la necesitatea de a intensifica securitatea la graniţele externe şi de a împărtăşi inovaţii importante precum datele biometrice şi interconectarea alertelor. Suntem de acord că acest sistem poate fi pus în funcţiune de îndată ce a devenit robust şi poate funcţiona 24 de ore pe zi. În opinia mea, este timpul să aflăm cine este responsabil pentru această întârziere, să efectuăm o evaluare aprofundată a situaţiei şi să găsim soluţii care vor face din acest proiect unul viabil din punct de vedere tehnic şi care îi vor restabili credibilitatea deja zdruncinată.
Ştim că anul trecut s-au efectuat mai multe teste, al căror rezultat final a fost negativ, în special pentru testul sistemului operaţional. Consiliul şi Comisia au stabilit o perioadă de patru luni pentru a încerca să soluţioneze problemele persistente, deşi fără prea mult succes, aşa cum se poate constata din rezultatele obţinute în decembrie 2008, când testele au fost repetate. În pofida unor îmbunătăţiri, din câte ştim, încă există probleme majore legate de performanţa şi robusteţea sistemului, pierderea mesajelor, calitatea datelor şi procesul de sincronizare a copiilor naţionale cu sistemul central. Este evident că SIS II nu poate fi pus în funcţiune înainte de soluţionarea acestor probleme. Aş dori să îmi exprim îndoielile cu privire la capacitatea companiei contractate de a soluţiona, într-un interval atât de scurt, toate aceste probleme care nu au fost rezolvate anterior într-un interval de timp mult mai mare. Sper că se poate lansa un audit independent al proiectului pentru a descoperi cine este responsabil. Nu am obiecţii faţă de soluţia tehnică alternativă a transformării sistemului "SIS I pentru toţi” în SIS II, cu condiţia respectării integrale a cadrului legal aprobat pentru SIS II. La sfârşitul lui martie, va fi prezentat un raport care să evalueze şi să compare cele două soluţii. Parlamentul doreşte să aibă acces la acest studiu şi să fie informat cu privire la noua direcţie a proiectului, atât la nivelul încrederii în aspectul tehnic, cât şi al implicaţiilor legale, la noul calendar şi la impactul bugetar. Aş dori să amintesc Consiliului şi Comisiei că, în special în acest moment, este recomandabilă o mai mare transparenţă a întregului proces.
Dle preşedinte, aşa cum ştim, SIS II este un instrument foarte important de asigurare a securităţii zonei Schengen, în special în urma extinderii care a cuprins cele 10 state noi.
De la adoptarea temeiurilor juridice în 2007, am avut ocazia, de mai multe ori, să vedem un raport detaliat cu privire la evoluţiile sau la problemele tehnice sau politice care se presupune că împiedică pornirea sistemului.
Prin intermediul presei, am aflat că toate testele necesare pentru lansarea sistemului central în deplină siguranţă au eşuat în decembrie 2008.
Ştim de încercarea Comisiei de a întocmi un plan de redresare pentru a soluţiona principalele probleme şi că mai multe state membre, în cadrul Consiliului, au deja în vedere o alternativă care ar consta dintr-o simplă actualizare a sistemului SIS care este acum în funcţiune.
Astfel, problema nu este tehnică, ci politică. Parlamentului i s-a solicitat să definească, prin codecizie, arhitectura SIS II care, prin ea însăşi, ar fi asigurat securitatea necesară pentru zona noastră a libertăţii, securităţii şi justiţiei. Am lucrat la aceasta fără a pierde din vedere securitatea şi protecţia drepturilor fundamentale ale cetăţenilor noştri.
În acest caz, este în joc responsabilitatea instituţiilor europene, în special a Consiliului şi Comisiei, întrucât considerăm că Parlamentul şi-a făcut foarte bine datoria faţă de cetăţeni.
Aşteptăm, acum şi pe viitor, să aflăm motivele politice ale acestei schimbări radicale de direcţie. Bineînţeles, aceasta ar putea avea consecinţe foarte grave asupra bugetului alocat până acum pentru acest proiect, începând cu punerea deoparte, acolo unde este necesar, a resurselor disponibile, până la definirea corespunzătoare a viitorului proiectului şi a temeiului juridic al acestuia.
autor -(SV) Domnule preşedinte, domnule Preşedinte în exerciţiu al Consiliului, domnule comisar, noi cei din Parlamentul European dorim să ştim dacă Consiliul şi Comisia încă mai consideră că SIS II va deveni vreodată funcţional. Va continua Comisia să încerce să găsească o soluţie tehnică la problemele actuale? Care este soluţia pentru viitor? Aşa cum s-a afirmat în cele două discursuri anterioare, noi cei din Parlamentul European dorim să fim ţinuţi la curent cu privire la aceste probleme, ceea ce nu s-a întâmplat până acum.
Dacă SIS II nu poate demara în forma sa actuală, există un plan B şi dacă da, va fi acesta prezentat? Aşa cum a menţionat dna Roure, problema SIS II este la urma urmei o problemă a credibilităţii Uniunii în ceea ce priveşte garantarea securităţii interne în cadrul UE. Cu toate acestea, trebuie să ne amintim, de asemenea, că aceeaşi infrastructură va fi utilizată pentru Sistemul de Informaţii privind Vizele (SIV). Prin urmare, pe termen lung, este în joc şi credibilitatea politicii Uniunii în materie de vize, şi anume capacitatea acesteia de a gestiona în mod demn relaţiile cu lumea înconjurătoare.
În cele din urmă, aş dori să întreb Comisia dacă mai beneficiază de susţinerea deplină a statelor membre pentru acest proiect. Sunt acestea dispuse să suporte costurile unui proiect care se pare că nu va demara niciodată?
Preşedintele în exerciţiu al Consiliului - Domnule preşedinte, înainte de a aborda tema dezbaterii noastre de astăzi, daţi-mi voie să încep prin a-mi exprima condoleanţele faţă de rudele victimelor tragicului incident care a avut loc astăzi la Baden-Württemberg.
Acum să trecem la tema dezbaterii de astăzi. În primul rând, suntem recunoscători pentru ocazia de a avea această dezbatere. Aşa cum ştim cu toţii, este un aspect important. O serie de dificultăţi operaţionale au produs problemele specifice care au împiedicat funcţionarea SIS II.
Aşa cum solicitaţi, Preşedinţia doreşte să fie complet transparentă cu dvs. cu privire la istoricul şi contextul acestei probleme. Datorită rezultatelor negative ale testelor iniţiale ale sistemului, au fost efectuate teste suplimentare în noiembrie şi decembrie 2008. Rezultatele finale ale acestor teste ale sistemului operaţional au fost transmise abia în a doua jumătate a lui ianuarie 2009.
La reuniunea informală de la 15 ianuarie 2009 de la Praga, Comisia a informat miniştrii justiţiei şi ai afacerilor interne că rezultatele acestor teste nu sunt mulţumitoare. Miniştrii au consimţit imediat cu privire la necesitatea de a pune în aplicare o nouă abordare globală de gestionare a SIS II, în care statele membre să colaboreze cu Comisia. Noua abordare a gestionării va asigura o monitorizare mai atentă a proiectului, permiţând astfel o avertizare timpurie cu privire la orice eventuale dificultăţi. De asemenea, s-a stabilit ca aceste măsuri să fie adoptate la un Consiliu JAI ulterior, care a avut loc la 26 şi 27 februarie 2009. La această reuniune, Consiliul a fost de acord, în concluzia acestuia, să invite Comisia să informeze în totalitate Parlamentul şi Preşedinţia Consiliului cu privire la problemele legate de SIS II şi continuarea acestuia.
Parlamentul a întrebat dacă problemele identificate până acum vor necesita refacerea sistemului. Potrivit informaţiilor primite de Consiliu cu privire la stadiul proiectului SIS II, există o serie de probleme care persistă. Cu toate acestea, înţelegem că opinia Comisiei este că aspectele nerezolvate pot fi soluţionate fără o restructurare majoră a aplicaţiei SIS II.
La reuniunea din februarie, Consiliul a aprobat punerea în aplicare a planului de analiză şi remediere a SIS II, care va permite identificarea tuturor problemelor şi a soluţiei imediate, precum şi evaluarea arhitecturii tehnice, pentru a asigura un sistem SIS II stabil şi lipsit de erori. Cu toate acestea, Consiliul a mai fost de acord că trebuie urmat planul de urgenţă în cazul apariţiei unor probleme grave care nu pot fi soluţionate. În privinţa unei alternative la SIS II, Consiliul JAI din februarie a salutat finalizarea studiului de fezabilitate care serveşte drept bază pentru crearea unei soluţii alternative viabile pentru dezvoltarea SIS II pe baza evoluţiei SIS I+ ca parte din planul de urgenţă.
De asemenea, Consiliul a solicitat ca Preşedinţia şi Comisia să îi trimită cât mai repede, până cel târziu în mai 2009, un raport care să cuprindă o evaluare şi o comparaţie detaliată a ambelor variante. Pe baza acestui raport, Consiliul va evalua progresul dezvoltării SIS II şi, în ceea ce priveşte soluţia alternativă, va examina posibilitatea atingerii obiectivului SIS II, aşa cum a fost stabilit în cadrul juridic care reglementează crearea, funcţionarea şi utilizarea SIS II, pe baza tehnică a evoluţiei SIS I+. Această examinare se va desfăşura cât mai repede şi cel târziu până la reuniunea Consiliului din 4-5 iunie 2009.
În ceea ce priveşte detaliile solicitate de Parlament referitoare la soluţionarea problemelor nerezolvate şi în special a aspectelor financiare, Consiliul a invitat Comisia nu doar să informeze Parlamentul European cu privire la problemele legate de SIS II, dar şi să informeze atât Parlamentul, cât şi Consiliul, pe deplin şi în mod regulat, cu privire la cheltuielile legate de proiectul central SIS II şi la măsurile luate în vederea asigurării transparenţei financiare depline.
Pe baza raportului solicitat din partea Preşedinţiei şi a Comisiei, Consiliul va discuta, cel târziu până la reuniunea din iunie 2009, cu privire la calendarul punerii în funcţiune a SIS II. Acesta va ţine cont de dispoziţiile privind calendarul stabilit în rezoluţia Parlamentului din 24 septembrie 2008 privind proiectul de regulament al Consiliului privind migrarea de la Sistemul de Informaţii Schengen (SIS 1+) la Sistemul de Informaţii Schengen din a doua generaţie (SIS II). Acesta a fost inclus în articolul 19 din Regulamentul Consiliului din 24 octombrie.
Sunt sigur că, în răspunsurile la întrebările ridicate, Comisia va putea furniza informaţii suplimentare. Aş dori să asigur deputaţii acestui Parlament că Preşedinţia va urmări îndeaproape această problemă şi se va asigura de respectarea deplină a planului stabilit luna trecută de miniştrii JAI.
vicepreşedinte al Comisiei -(FR) Domnule preşedinte, doresc să confirm cele spuse de dl Vondra. De asemenea, trebuie să menţionez că, împreună cu dl Langer, preşedintele Consiliului de miniştri de interne, am stabilit că SIS II este o prioritate absolută.
Voi încerca să vă ofer unele clarificări. Contractantul principal al Comisiei pentru dezvoltarea SIS II a efectuat o serie de teste operaţionale pentru a demonstra funcţionalitatea sistemului central aflat în funcţiune în mod interactiv cu unele sisteme naţionale. Între noiembrie şi decembrie 2008, rezultatele acestor teste ne-au dus la concluzia că sistemul central nu a atins nivelul prevăzut de contract.
La jumătatea lui noiembrie, Comisia a iniţiat o analiză detaliată a soluţiei SIS II, care este în curs de dezvoltare de către Hewlett-Packard/Steria, în cooperare cu experţii din statele membre şi cu ajutorul şi asistenţa a două servicii cunoscute de consultanţă în domeniul IT.
În urma eşecului testelor operaţionale, am pus în aplicare un plan de analiză şi redresare, care va fi finalizat în aproximativ patru luni. Obiectivul acestui plan este de a aduce punerea în aplicare a SIS II la un nivel satisfăcător de stabilitate şi performanţă.
Raport de progrese 2008 privind Croaţia - Raport de progrese 2008 privind Turcia - Raport de progrese 2008 privind fosta Republică Iugoslavă a Macedoniei (dezbatere)
Următorul punct se referă la declaraţiile Consiliului şi ale Comisiei privind:
Preşedintele în exerciţiu al Consiliului -Domnule Preşedinte, daţi-mi voie să fac o scurtă introducere a dezbaterii legate de rapoartele de progrese privind cele trei ţări, Croaţia, Turcia şi fosta Republică Iugoslavă a Macedoniei.
Voi începe cu Croaţia. Raportul dvs. menţionează în mod corect progresele Croaţiei din ultimul an. De la începutul negocierilor, au fost deschise 22 de capitole - din 35 -, din care şapte au fost închise provizoriu. Preşedinţia va continua negocierile. Sunt planificate în special două conferinţe privind aderarea: la nivel parlamentar, în săptămânile următoare, şi la nivel ministerial, în iunie.
Raportul dvs. subliniază în mod corect importanţa stabilirii unui acord pentru disputa frontalieră nesoluţionată cu Slovenia. Aş dori să asigur Parlamentul că Preşedinţia va continua eforturile de soluţionare a acestei probleme şi, în acest context, sprijinim pe deplin eforturile continue ale comisarului Olli Rehn de a găsi o soluţie care să ne permită continuarea negocierilor de aderare. Înainte de şedinţă, am discutat acest lucru în detaliu la prânz. În privinţa ultimei evoluţii, salutăm decizia Croaţiei, anunţată luni, prin care acceptă medierea propusă de grupul de experţi sugerat de Olli Rehn. Încurajăm atât Slovenia, cât şi Croaţia să colaboreze în mod constructiv pentru a găsi de urgenţă o soluţie permanentă şi acceptabilă de ambele părţi, deoarece nu ar trebui să fie doar o reţetă pentru alte amânări.
În afara acestui aspect important, continuarea progreselor în negocierile detaliate depinde în primul rând de Croaţia însăşi. Trebuie finalizate reformele politice, economice, legislative şi administrative necesare şi Croaţia trebuie să îşi respecte obligaţiile care decurg din Acordul de stabilizare şi de asociere. Punerea în aplicare a Parteneriatului revizuit de aderare este, de asemenea, importantă în pregătirea continuării integrării în cadrul Uniunii Europene. Consiliul consideră că foaia de parcurs indicativă şi condiţională întocmită de Comisie în Raportul său din 2008 privind progresele este un instrument util. Aceasta va ajuta Croaţia să ia măsurile necesare pentru a ajunge în etapa finală a negocierilor. Acestea fiind spuse, în pofida progreselor, mai rămân multe de făcut.
Daţi-mi voie să menţionez câteva din domeniile cheie unde sunt necesare progrese suplimentare, începând cu reforma judiciară. UE a precizat foarte clar că este esenţială stabilirea unui sistem judiciar independent, imparţial, fiabil, transparent şi eficient. Este o condiţie pentru consolidarea statului de drept şi a punerii în aplicare adecvate a acquis-ului. De asemenea, este esenţială o administraţie publică profesionistă, responsabilă, transparentă şi independentă. Au fost realizate reforme legislative semnificative în aceste două domenii, însă trebuie să vedem cum vor funcţiona în practică.
Acelaşi lucru este valabil şi pentru lupta împotriva corupţiei şi a crimei organizate, aşa cum se subliniază în raportul dvs. Puterile şi resursele Biroului pentru prevenirea corupţiei şi a crimei organizate au fost consolidate. Acelaşi lucru este valabil şi pentru instanţele care instrumentează cazuri în acest domeniu. Acum, principala problemă este să ne asigurăm de obţinerea rezultatelor aşteptate. Punerea în aplicare deplină a programului şi a planului de acţiune anti-corupţie este cheia rezolvării acestei probleme grave.
De asemenea, Uniunea a subliniat că este esenţială cooperarea deplină cu Tribunalul Penal Internaţional pentru fosta Iugoslavie (TPI), inclusiv accesul la documente. Urmărim îndeaproape evoluţiile în acest domeniu şi invităm autorităţile croate să se asigure de menţinerea cooperării depline cu TPI. Salutăm recentul acord cu privire la documentele lipsă şi solicităm Croaţiei să îl valorifice.
Privind repatrierea refugiaţilor, observăm că a început punerea în aplicare a deciziei de reconstituire pentru validarea drepturilor la pensie, iar informaţiile cu privire la modificările regulilor au fost puse la dispoziţia comunităţii de repatriaţi.
În procesul de atribuire de locuinţe, cazurile din 2007 au fost soluţionate, dar valoarea de referinţă pentru 2008 nu a fost încă atinsă. Trebuie continuate eforturile pentru asigurarea durabilităţii repatrierii refugiaţilor. Acelaşi lucru este valabil şi pentru legislaţia care vizează ameliorarea drepturilor minorităţilor.
Aţi subliniat în mod corect aspectul cooperării regionale în raportul dvs. Trebuie continuate eforturile în vederea ameliorării bunelor relaţii de vecinătate.
Daţi-mi voie acum să abordez problema Turciei. Negocierile cu Turcia au continuat pe parcursul anului 2008 şi, în total, au fost deschise patru capitole în acest an - ceea ce a devenit aproape o tradiţie.
În pofida încurajărilor UE ca Turcia să îşi accelereze procesul de reformă, anul 2008 nu a produs nivelul aşteptat de reforme. Rămân esenţiale eforturile suplimentare legate de criteriile politice. Vor fi necesare eforturi semnificative într-o serie de domenii, aşa cum a subliniat Consiliul în concluziile sale din 8 decembrie 2008 şi în raportul de activitate al Comisiei din 2008. Acesta este, de asemenea, un aspect asupra căruia aţi atras atenţia în raportul dvs.
În acelaşi timp, Preşedinţia salută paşii pozitivi recenţi întreprinşi de Turcia, inclusiv programul naţional adoptat recent în vederea adoptării acquis-ului şi numirea noului negociator şef. Este important ca aceste angajamente să fie acum transpuse în acţiuni reale şi tangibile.
Am dori să profităm de această ocazie pentru a sublinia importanţa strategică a Turciei. Preşedinţia împărtăşeşte opinia Parlamentului conform căreia Turcia trebuie lăudată pentru progresele realizate în domeniul energiei. Continuăm să evaluăm modalităţi viitoare în acest domeniu esenţial, în special în privinţa susţinerii depline a proiectului de conducte Nabucco.
În ceea ce priveşte progresele Turciei legate de aderare, am dori să subliniem că progresul în domeniul libertăţii de exprimare este esenţial pentru progresul global al negocierilor. În afara amendamentelor binevenite la articolul 301 din Codul Penal, care au avut un efect pozitiv, încă există o serie de prevederi legale care rămân în vigoare şi care ar duce la restricţii în acest domeniu. Interdicţiile site-urilor internet, de multe ori disproporţionate în privinţa domeniului de aplicare şi a duratei, rămân un motiv de îngrijorare. De asemenea, sunt necesare soluţii juridice adecvate pentru a asigura că pluralismul religios coincide cu normele europene.
Trebuie elaborată o strategie cuprinzătoare anti-corupţie. De asemenea, suntem îngrijoraţi cu privire la numărul crescut de cazuri declarate de tortură şi maltratare, în special în afara locurilor oficiale de detenţie. Legea cu privire la îndatoririle şi competenţele juridice ale poliţiei, modificată în 2007, trebuie monitorizată atent pentru a preveni încălcările drepturilor omului. Ratificarea Protocolului la Convenţia împotriva torturii este esenţială.
În ceea ce priveşte partea de sud-est, salutăm anunţarea orientărilor şi a cuprinsului general al Proiectului Anatoliei de Sud-Est. Acum aşteptăm demersuri concrete în vederea dezvoltării economice, sociale şi culturale a regiunii. Acestea trebuie să cuprindă soluţionarea unor probleme persistente, precum persoanele strămutate intern sau problema supravegherii satelor.
În privinţa relaţiilor UE-Turcia, este evident că Turcia trebuie să îşi respecte obligaţia punerii în aplicare depline şi nediscriminatorii a Protocolul adiţional. Acesta este un aspect important, aşa cum aţi subliniat în raport, şi trebuie soluţionat cât mai repede, întrucât afectează în mod evident ritmul negocierilor de aderare. Va continua urmărirea aspectelor acoperite de declaraţia din 21 septembrie 2005 şi se aşteaptă de urgenţă progrese.
În plus, Turcia trebuie, de asemenea, să se angajeze în mod neechivoc să stabilească relaţii bune de vecinătate şi să soluţioneze paşnic conflictele.
În pofida acestor dificultăţi, progresele continuă în numeroase domenii. În prezent, se lucrează la capitolul 16 cu privire la fiscalitate şi la capitolul 19 cu privire la politica socială şi ocuparea forţei de muncă. În ciuda faptului că negocierile devin mai complexe pe măsură ce avansează, Preşedinţia cehă se angajează să progreseze în privinţa capitolelor unde progresul este într-adevăr posibil. În plus, Preşedinţia accentuează realizarea progreselor în privinţa capitolului 15 legat de energie, în conformitate cu aspectele energetice, întrucât aceasta reprezintă una dintre priorităţile noastre.
În cele din urmă, daţi-mi voie să abordez situaţia fostei Republici Iugoslave a Macedoniei. Aceasta este o ţară dinamică, cu un potenţial considerabil. În acelaşi timp, se confruntă cu o serie de provocări semnificative. Ambele aspecte sunt înfăţişate în mod admirabil în raportul dvs. Într-adevăr, Consiliul este de acord cu numeroase aspecte din raport.
Raportul dvs. accentuează în mod considerabil aspectul stabilirii unei date pentru deschiderea negocierilor de aderare. De asemenea, subliniaţi în mod corect dorinţa ambelor părţi de a găsi o soluţie rapidă şi acceptabilă de ambele părţi a problemei numelui.
În ceea ce priveşte ultimele evoluţii, alegerile anticipate din iunie 2008 au avut loc în mai multe etape ca urmare a problemelor semnificative atât la organizarea alegerilor, cât şi la data iniţială a alegerilor, 1 iunie. OSCE/ODIHR/Consiliul Europei au observat că, în perioada premergătoare alegerilor, "nu s-a reuşit să se prevină actele violente” şi că alegerile nu s-au ridicat la înălţimea aşteptărilor unei serii de norme internaţionale de bază.
Prin urmare, am notificat guvernul şi toţi actorii politici cu privire la importanţa abordării acestor aspecte esenţiale în organizarea alegerilor prezidenţiale şi locale care trebuie să aibă loc peste câteva zile. Considerăm că acest mesaj a fost auzit şi că se întreprind eforturi semnificative pentru a preveni orice tulburare. Vom vedea dacă aceste eforturi dau roade.
Raportul din 2008 al Comisiei privind progresele este util. Am luat notă de planul întocmit de guvernul fostei Republici Iugoslave a Macedoniei. Este un text detaliat care reprezintă un efort serios de a adopta recomandările Comisiei. Având în vedere contextul global al regiunii, acest document şi eforturile depuse la redactarea acestuia trebuie privite ca un aspect pozitiv.
Următorul punct pe ordinea de zi este dezbaterea privind raportul prezentat de Annemie Neyts-Uyttebroeck, în numele Comisiei pentru afaceri externe, conţinând o propunere de recomandare a Parlamentului European adresată Consiliului privind mandatul Tribunalului Penal Internaţional pentru fosta Iugoslavie.
raportoare. - (NL) Doamnă preşedintă, domnule comisar, domnule Preşedinte în exerciţiu al Consiliului, doamnelor şi domnilor, de la înfiinţarea sa în 1993, Tribunalul Penal Internaţional pentru fosta Iugoslavie a condamnat 161 de persoane. S-au pronunţat sentinţe definitive pentru 116 dintre aceştia, iar pentru alţii procesul este în derulare.
Sunt doar două cazuri în care nu a început procesul, iar doi acuzaţi principali, Mladić şi Hadžić, nu au fost încă prinşi. Deşi Consiliul de Securitate al ONU i-a cerut Tribunalului să îşi înceteze activităţile nu mai târziu de sfârşitul anului 2010, există un anume spaţiu de manevră.
După un început dificil, ceea ce este de înţeles - la urma urmei, totul era nou şi trebuia inventat pe loc - Tribunalul s-a dovedit a fi un organism juridic foarte solid, serios şi capabil care nu şi-a limitat activităţile la administrarea justiţiei, lucru pe care, apropo, îl face cu foarte multă atenţie, ceea ce i-a sporit legitimitatea. În plus, Tribunalul a înfiinţat programe corecte de acţiune prin care să contribuie la procesul de asimilare şi reconciliere în ţările înfiinţate după căderea fostei Iugoslavii.
Tribunalul contribuie, de asemenea, la pregătirea organismelor juridice naţionale care, până la urmă, sunt însărcinate cu cea mai mare parte din dosarele privind crimele de război şi crimele împotriva umanităţii. Nu a fost niciodată intenţia tribunalului să îşi asume în mod permanent rolul tribunalelor naţionale din fosta Iugoslavie.
Dimpotrivă. Ţările în chestiune sunt cele care trebuie să se asigure că toate aceste crime - de război şi împotriva umanităţii - sunt investigate şi judecate. Ţinând cont de acest lucru, Tribunalul le-a predat curţilor naţionale mai multe dosare şi s-a concentrat pe cele mai importante cazuri.
Tribunalul a stabilit, de asemenea, o strategie adecvată de finalizare în trei etape pentru îndeplinirea condiţiilor impuse de Consiliul de Securitate. Acest plan prevede finalizarea tuturor procedurilor juridice până la sfârşitul anului 2011, cu posibilitate de prelungire până în 2012. Pentru a fi pregătit pentru orice eventualitate, dar mai ales pentru a se asigura că Messrs Mladić şi Hadžić vor fi supuşi aceleiaşi proceduri, va trebui implementat un mecanism eficient, calificat şi bine dotat, care să poată să soluţioneze restul sarcinilor, chiar şi după ce mandatul Tribunalului va înceta.
Din toate aceste motive, îi solicităm Consiliului să îndemne Naţiunile Unite, şi mai ales Consiliul de Securitate, să prelungească mandatul Tribunalului cu cel puţin doi ani, astfel încât să se asigure că, după această perioadă, s-a prevăzut un mecanism de recepţie şi că arhivele Tribunalului sunt păstrate şi puse la dispoziţia celor interesaţi.
Într-un context asemănător, dar totuşi mai larg, cerem ca o bună relaţie de lucru cu Tribunalul şi dezvoltarea unui sistem judiciar eficient care să abordeze şi el crime împotriva umanităţii să rămână criterii de evaluare în ceea ce priveşte relaţiile noastre cu ţările din zona Balcanilor de Vest. Îndemnăm aceste ţări să continue să coopereze cu Tribunalul şi să colaboreze cât mai mult cu putinţă cu procurorul.
În cele din urmă, îi cerem Comisiei să continue să monitorizeze programele de formare şi alte iniţiative care vizează dialogul reciproc, căutarea în comun a adevărului şi reconcilierea. La urma urmei, simpla administrare a justiţiei - oricât de bună ar fi - nu poate duce încă la reconciliere, care este atât de necesară pentru ca populaţia din zona Balcanilor de Vest să îşi poată face în sfârşit planuri de viitor.
Preşedintele în exerciţiu al Consiliului - Doamnă preşedintă, consider că această dezbatere a sosit la timp şi că raportul deputatei Neyts-Uyttebroeck include mai multe recomandări importante. Aceasta îmi dă şansa de a pune în discuţie o chestiune esenţială privind politica noastră faţă de zona Balcanilor de Vest.
Activitatea Tribunalului Penal Internaţional pentru fosta Iugoslavie (TPII) reprezintă un element esenţial în ceea ce priveşte dreptatea, împăcarea cu trecutul şi continuarea. Aceasta este, de asemenea, cheia pentru susţinerea statului de drept în această regiune. Acest proces poate fi lent şi uneori dificil, dar TPII a înregistrat progrese majore. Până în prezent, a finalizat procedurile intentate împotriva a 116 acuzaţi, cu verdicte foarte diferite. Din 161 inculpaţi, numai doi sunt încă în stare de libertate.
Când TPII a fost înfiinţat în anul 1993, sistemele judiciare naţionale din ţările fostei Iugoslavii nu erau pregătite să soluţioneze crime de acest calibru. Dar era clar că acest lucru trebuie făcut. Niciun contract, niciun acord, nicio societate nu pot fi susţinute fără dreptate. Strategia noastră în regiune a fost să asistăm la stabilizarea ţărilor din zona Balcanilor de Vest şi să le ajutăm să aibă o perspectivă europeană. Un element central al acestei politici îl reprezintă cooperarea cu TPII. Susţinem mandatul acestuia în mai multe moduri.
În primul rând, ţările din zona Balcanilor de Vest fac parte din procesul de stabilizare şi asociere (PSA). Acest proces depinde de respectul arătat principiilor democratice, statului de drept, drepturilor omului şi drepturilor minorităţilor, libertăţilor fundamentale şi principiilor dreptului internaţional şi cooperării regionale. El mai depinde de cooperarea deplină cu Tribunalul Penal Internaţional pentru fosta Iugoslavie. Condiţionalitatea PSA este monitorizată prin rapoartele anuale de progres prezentate de Comisie. Următoarele asemenea rapoarte urmează să fie publicate în octombrie 2009.
În plus, chestiunile privind drepturile omului şi statul de drept, inclusiv consolidarea funcţionării, imparţialităţii şi responsabilităţii sistemului judiciar, precum şi combaterea corupţiei şi crimei organizate, reprezintă priorităţi cheie ale parteneriatului european cu ţările din Balcanii de Vest. Acestea sunt actualizate în mod regulat.
În plus, Consiliul a adoptat două poziţii comune al căror scop este de a susţine implementarea mandatului TPII prin îngheţarea conturilor fugarilor condamnaţi şi interzicerea deplasării pentru persoanele care îi ajută pe aceşti acuzaţi să se sustragă justiţiei. Aceste poziţii comune sunt extinse şi actualizate în mod regulat.
Uniunea Europeană va susţine activitatea TPII până la încheierea acesteia. Eu personal sunt complet de acord că, pe termen lung, moştenirea TPII trebuie păstrată. Când se va întâmpla aceasta - şi chestiunea nu este la latitudinea UE - sistemele judiciare naţionale trebuie să fie pregătite să preia dosarele TPII. Acesta este unul dintre motivele pentru care accentul pe reforma judiciară şi o bună guvernare în PSA este atât de important.
Activitatea ONG-urilor şi a persoanelor individuale, precum Centrul pentru drept umanitar din Belgrad şi Centrul de Cercetare şi Documentare din Sarajevo, care caută adevărul, merită, de asemenea, susţinerea noastră deplină.
Permiteţi-mi să închei prin a-i mulţumi Parlamentului pentru susţinerea de care a făcut dovadă în acest domeniu şi în special pentru acest raport util şi constructiv.
membru al Comisiei - Doamnă preşedintă, salut iniţiativa şi raportul doamnei Neyts-Uyttebroeck. Această iniţiativă şi acest raport transmit un semnal de bun-venit angajamentului Parlamentului European de a susţine Tribunalul Penal Internaţional pentru fosta Iugoslavie (TPII).
Pentru Comisie este clar că comunitatea internaţională trebuie să-şi menţină sprijinul complet pentru ca TPII să-şi îndeplinească sarcinile rămase. Nu pot exista impunităţi pentru crime de război şi, după cum bine ştiţi, cooperarea deplină cu TPII este o condiţie pentru realizarea progreselor în cadrul integrării europene. Această condiţie necesară afectează în prezent procesul de aderare la UE al Serbiei şi a afectat şi Croaţia. Sper că nu va afecta Croaţia din nou, cu condiţia ca aceasta să-şi menţină cooperarea deplină cu TPII.
Acest principiu include, de asemenea, gestionarea cazurilor de crime de război la care TPII face referinţă în cadrul jurisdicţiei interne. Am furnizat sprijin financiar şi ne intensificăm sprijinul şi eforturile privind consolidarea capacităţii din acest domeniu important, în special în Bosnia şi Herţegovina care au, de departe, cel mai mare cazier.
Comisia a aprobat recent finanţarea unui proiect iniţiat de procurorul-şef Serge Brammertz privind stagiile în cadrul biroului său pentru formarea procurorilor pentru crime de război şi a tinerilor profesionişti din sud-estul Europei.
Lucrăm, de asemenea, cu procurorul-şef Brammertz la alte proiecte, inclusiv la organizarea unei conferinţe regionale a procurorilor pentru crimele de război din Balcanii de Vest. Aceasta va avea loc la Bruxelles la începutul lunii aprilie, luna viitoare.
Mai mult, Comisia rămâne îşi menţine angajamentul deplin faţă de TPII şi continuă să-l susţină pe dl Brammertz şi pe colegii săi dedicaţi în eforturile de a-i aduce în faţa justiţiei pe cei responsabili pentru încălcările grave ale dreptului umanitar internaţional şi, astfel, dorim să susţinem această muncă importantă care contribuie la reconcilierea şi menţinerea păcii în Balcanii de Vest.
Sunt nerăbdător să ne continuăm colaborarea cu Parlamentul în această privinţă.
Doamnă preşedintă, aş dori să-mi transmit mulţumiri doamnei Neyts pentru raportul său complet. Are dreptate când spune că Parlamentul ar trebui într-adevăr să-şi stabilească priorităţile foarte clar. Criminalii de război nu ar trebui scutiţi de pedeapsă. Toate ţările din această regiune trebuie să coopereze pe deplin, iar Tribunalului Penal Internaţional ar trebui să i se acorde şansa de a-şi încheia activităţile cu atenţia cuvenită.
Doamnă preşedintă, în mod evident, Tribunalul de la Haga, cu cele 116 cazuri încheiate şi o activitate importantă în regiune, poate prezenta un rezultat foarte bun. Nimeni nu mai poate spune că cei vinovaţi scapă basma curată. Sunt, de asemenea, încântată de accentul care s-a pus pe deplina cooperare care i se acordă Tribunalului. Aceasta se aplică tuturor ţărilor din care provin suspecţii. Persoanele încă fugare ar trebui deferite justiţiei şi toate ţările din regiunea respectivă au făcut o promisiune Uniunii Europene în acest scop. Nu vom fi credibili dacă nu vom fi neclintiţi în această privinţă. De fapt, cu consimţământul raportoarei, voi depune mâine un amendament oral privind această chestiune.
Doamnă preşedintă, valoarea Tribunalului este considerabilă, nu în ultimul rând datorită faptului că încă mai trebuie lucrat la sistemul judiciar din Balcani. De aceea este bine că acest raport subliniază importanţa funcţionării corecte a unui sistem judiciar independent şi imparţial. Acesta este, până la urmă, unul dintre criteriile de la Copenhaga.
Subiect: Îmbunătăţirea calităţii, disponibilităţii şi finanţării îngrijirii pe termen lung
Date fiind provocările pe care le întâmpină Europa ca urmare a îmbătrânirii populaţiei, care duce la un număr în creştere al persoanelor care au nevoie de îngrijire, combinat cu modificarea mărimilor şi componenţei familiilor, schimbările de pe piaţa muncii şi mobilitatea crescută care vor avea toate un impact asupra disponibilităţii îngrijitorilor, raportul Comisiei privind demografia (SEC(2008)2911) a recunoscut că aceste provocări vor necesita o varietate de reacţii politice, inclusiv întărirea solidarităţii dintre generaţii în ceea ce priveşte asistenţa pe termen lung, o mai mare recunoaştere a personalului de îngrijire calificat şi, cel mai important, mai mult sprijin pentru cei care oferă asistenţă familiilor.
Preşedinţia şi-a declarat deja prioritatea sa în ceea ce priveşte atenţia sporită acordată îmbunătăţirii calităţii, disponibilităţii şi finanţării îngrijirii pe termen lung. Ce măsuri trebuie să propună Consiliul pe durata Preşedinţiei sale pentru a susţine îngrijitorii informali din întreaga UE, dintre care mulţi furnizează deja îngrijire pe termen lung şi care într-adevăr economisesc milioane de euro pentru asigurarea serviciilor noastre de asistenţă medicală?
Preşedintele în exerciţiu al Consiliului - Permiteţi-mi să reacţionez la întrebarea doamnei Harkin.
Preşedinţia este pe deplin conştientă de importanţa îngrijirii pe termen lung în contextul unei populaţii care îmbătrâneşte. Conform Eurostat, numărul celor cu vârste de peste 65 de ani din UE se va dubla între 1995 şi 2050. În concluziile sale din 16 decembrie 2008 privind strategiile de sănătate publică pentru combaterea bolilor neuro-degenerative asociate cu îmbătrânirea, Consiliul a salutat munca deja efectuată de asociaţiile care apără şi susţin pacienţii şi îngrijitorii lor şi a solicitat statelor membre şi Comisiei să reflecteze împreună la susţinerea îngrijitorilor şi să ia în considerare modalităţile de dezvoltare în continuare a acesteia.
În plus, Consiliul a invitat statele membre să stabilească, în cooperare cu părţile vizate, un plan naţional de acţiune strategică sau orice alte măsuri menite să îmbunătăţească calitatea vieţii pacienţilor şi a îngrijitorilor lor, precum şi îmbunătăţirea distribuţiei informaţiilor utile pacienţilor, familiilor lor şi îngrijitorilor lor, pentru a-i face conştienţi de principiul îngrijirii şi de cele mai bune practici care au fost identificate.
Consiliul a recomandat,de asemenea, ca statele membre să evalueze complexitatea sau redundanţa procedurilor administrative cu care se confruntă pacienţii şi îngrijitorii lor şi să ia în considerare măsurile de simplificare a acestora.
Mai mult, în Raportul comun din 2008 privind protecţia socială şi incluziunea socială, transmis Consiliului European de către Consiliu, statele membre s-au angajat să sporească accesul la servicii de calitate. În acest scop, acestea au reafirmat că trebuie să se stabilească un echilibru adecvat între responsabilităţile publice şi private şi între îngrijirea formală şi informală şi că se preferă asigurarea unui cadru rezidenţial sau comunitar în locul unui cadru instituţional.
Consiliul a solicitat, de asemenea, Comisiei pentru protecţie socială să continue să promoveze partajarea experienţelor şi schimbul de cele mai bune practici privind calitatea îngrijirii pe termen lung, asistenţa acordată îngrijitorilor, organizarea îngrijirii pe termen lung şi importanţa îngrijirii integrate.
Preşedinţia va duce mai departe obiectivul programului de 18 luni al Consiliului în domeniul sănătăţii publice şi îşi va concentra eforturile la nivelul UE privind intensificarea schimbului de experienţă legat de sănătate şi solidaritatea cu îngrijitorii, luând în considerare provocările pentru sănătate pe care le reprezintă societăţile noastre care îmbătrânesc.
Preşedinţia cehă va acorda o atenţie specială problemelor de îngrijire pe termen lung la nivelul Comunităţii, îngrijirii familiale informale şi demnităţii şi drepturilor persoanelor mai în vârstă. Preşedinţia va organiza o conferinţă la nivel european privind demnitatea şi pericolele pentru persoanele în vârstă, care va avea loc la Praga în 25 mai 2009.
Conferinţa se va concentra asupra reformei serviciilor de sănătate şi sociale pentru a răspunde mai bine nevoilor şi preferinţelor persoanelor mai vârstnice şi familiilor şi va face faţă, inter alia, unor probleme precum îngrijirea pe termen lung la nivel comunitar, îngrijirea acordată familiilor, fragilitatea geriatrică, prevenirea abuzului şi neglijării vârstnicilor, precum şi rolul municipalităţilor.
De asemenea, Preşedinţia va organiza conferinţa europeană numită "Serviciile sociale - un instrument pentru mobilizarea forţei de muncă şi întărirea coeziunii sociale”, care va avea loc la Praga în 22 şi 23 aprilie. Conferinţa va acorda o atenţie specială oportunităţilor de angajare în creştere în cadrul serviciilor sociale în contextul unei populaţii care îmbătrâneşte, susţinerii îngrijitorilor informali şi rolului serviciilor sociale în cadrul incluziunii sociale active şi al reconcilierii îngrijirii şi angajării.
Se va acorda o atenţie prioritară şi traiului independent din comunitate. Conferinţa ar trebui să contribuie la schimbul de bune practici.
Permiteţi-mi să închei cu evoluţiile recente din domeniul fiscalităţii. Consiliul Ecofin a ajuns la un acord chiar ieri la Bruxelles, şi anume că toate statele membre ar trebui să aibă opţiunea de a aplica cote reduse ale TVA în mod permanent permanente pentru serviciile de îngrijire domestică, precum ajutorul la domiciliu şi îngrijirea tinerilor, vârstnicilor, bolnavilor sau persoanelor cu handicap.
Am fost foarte încurajată de Preşedinţia cehă, în special în ceea ce priveşte accentul pe care l-a pus pe familie. Raportul Comisiei privind demografia, care arată că avem o populaţie care îmbătrâneşte, este subintitulat "solidaritate între generaţii”, dar familia este cadrul adevărat în care învăţăm solidaritatea şi faptul că aceasta se bazează pe dragoste şi îngrijire.
De asemenea, sunt foarte bucuroasă că Preşedinţia cehă a vorbit despre respectul pentru demnitatea umană, deoarece acest principiu stă la baza îngrijirii. Aş dori să comentaţi acest lucru deoarece, din câte înţeleg, pentru a oferi îngrijire celor care sunt dependenţi de ea într-un mod care respectă demnitatea umană, trebuie să ţinem cont de acest principiu.
(DE) Doamnă preşedintă, cred că este un lucru foarte bun faptul că se fac eforturi pentru a susţine rudele astfel încât să preia îngrijirea pe termen lung. Din păcate, în realitate, nu sunt destule rude pentru a proceda astfel. Din contră, avem nevoie de un număr crescut de personal înalt calificat. Prin urmare, întrebarea mea este următoarea: ce iniţiative va lua Preşedintele în exerciţiu al Consiliului pentru a se asigura că sunt disponibili suficienţi îngrijitori formaţi profesional? S-a gândit cineva la o formă de formare profesională armonizată, deoarece acestea sunt iniţiative noi?
Preşedintele în exerciţiu al Consiliului - Doamnă preşedintă, mulţumesc membrilor pentru comentariile lor privind eforturile Preşedinţiei de a îmbunătăţi condiţiile de trai pentru cei vârstnici. Problema îmbătrânirii este una pe care o împărţim cu toţii şi ar trebui să o abordăm cu demnitate.
Este, desigur, adevărat că multe dintre acele provocări aparţin competenţelor naţionale ale statelor membre, dar, la începutul dezbaterii, am menţionat cele două conferinţe. Cred că statele membre ar putea furniza oportunităţi de formare profesională şi consiliere îngrijitorilor de familie. Dezvoltarea educaţiei de înaltă calitate este un factor cheie pentru îmbunătăţirea serviciilor de îngrijire, deoarece reprezintă servicii substitut temporare de îngrijire şi o formă de concediu special pentru angajaţii care au grijă de familiile lor. Aici, timpul de lucru flexibil, locurile de muncă cu jumătate de normă şi alte dispoziţii privind ocuparea forţei de muncă care facilitează îngrijirea sunt importante.
În fine, protecţia socială pentru îngrijitorii de familie este, de asemenea, importantă. Îngrijirea furnizată atât de îngrijitorii informali, cât şi de cei formali trebuie apreciată şi organizată de societate. Prin urmare, securitatea economică este o condiţie pentru asigurarea calităţii îngrijirii.
Ce iniţiative ia Consiliul European în prezent pentru a combate şomajul tinerilor şi pe termen lung în Europa?
Preşedintele în exerciţiu al Consiliului - Aş dori să-i mulţumesc domnului Brian Crowley pentru adresarea acestei întrebări. Cred că sunteţi desigur conştient de faptul că statele membre sunt, într-o primă instanţă, responsabile pentru crearea şi punerea în aplicare a politicilor lor de ocupare a forţei de muncă. Cu toate acestea, Consiliul are un număr de responsabilităţi în domeniul ocupării forţei de muncă, inclusiv adoptarea anuală a orientărilor privind ocuparea forţei de muncă, în conformitate cu articolul 128 din Tratat. În special acum când Europa se confruntă cu o criză financiară şi economică, Consiliul acordă o atenţie specială politicilor de ocupare a forţei de muncă ale statelor membre.
Aţi solicitat în mod specific în întrebarea dumneavoastră informaţii despre iniţiativele actuale ale Consiliului European care să contribuie la combaterea şomajului tinerilor şi pe termen lung din Europa. În decembrie 2008, Consiliul European a convenit asupra unui Plan european de redresare economică care să furnizeze un cadru coerent de măsuri la nivelul Uniunii, cât şi pentru măsurile adoptate de fiecare stat membru, luând în considerare circumstanţele lor individuale. Concluzia Consiliului European a subliniat, în special, măsurile suplimentare rapide ale Fondului Social European pentru susţinerea ocupării forţei de muncă, în special în beneficiul grupurilor celor mai vulnerabile din rândul populaţiei. Consiliul European s-a angajat să evalueze punerea în aplicare a planului în cadrul Consiliului viitor din martie, ceea ce indică faptul că ar putea fi aduse adăugări sau amendamente la acesta dacă ar fi necesar.
În prima jumătate a anului 2009, Preşedinţia cehă acordă o atenţie specială şi măsurilor de ocupare a forţei de muncă, în contextul Consiliului European de primăvară. Consiliul European de primăvară va lua în considerare situaţia ocupării forţei de muncă în Comunitate şi va adopta concluzii în acest sens pe baza raportului comun privind ocuparea forţei de muncă adoptat de Consiliu şi Comisie.
Opinia Parlamentului European privind această chestiune va fi binevenită, având în vedere Consiliul European din martie. Pe baza evaluării Consiliului European, Consiliul va adopta orientări privind politicile de ocupare a forţei de muncă ale statelor membre. Orientările actuale privind ocuparea forţei de muncă adoptate anul trecut, precum şi versiunile precedente au subliniat în permanenţă importanţa abordării şomajului tinerilor şi pe termen lung din statele membre.
Carte verde referitoare la personalul din domeniul sanitar în Europa (dezbatere)
Următorul punct este Cartea verde referitoare la personalul din domeniul sanitar în Europa.
membră a Comisiei -Doamnă preşedintă, sunt foarte încântată că am fost invitată să fac o declaraţie în faţa Parlamentului cu privire la Cartea verde referitoare la personalul din domeniul sanitar în Europa, adoptată de Comisie la 10 decembrie 2008.
Invitaţia survine într-un moment oportun, având în vedere că ne apropiem de încheierea fazei de consultare, prevăzută la sfârşitul acestei luni.
Este clar că sistemele de sănătate din Uniunea Europeană sunt supuse unor presiuni tot mai mari din partea unei populaţii îmbătrânite, a ameninţărilor la adresa sănătăţii, precum şi a costului crescut al noilor tehnologii, precum şi a aşteptărilor tot mai mari ale pacienţilor - şi toate acestea în contextul unei situaţii economice dificile.
Fără o forţă de muncă în domeniul sănătăţii bine instruită şi motivată în întreaga Uniune Europeană, sustenabilitatea financiară a sistemelor de sănătate europene va fi ameninţată, iar inegalităţile în domeniul sănătăţii vor creşte.
Populaţia europeană se confruntă cu un fenomen de îmbătrânire, lucru care este valabil şi pentru forţa de muncă în domeniul sănătăţii, şi nu există un efectiv suficient de noi recruţi care să înlocuiască persoanele care se retrag. Trebuie să reflectăm la motivele pentru care tinerii nu sunt motivaţi să devină lucrători în domeniul sănătăţii.
Acest lucru, alături de mobilitatea lucrătorilor în domeniul sănătăţii în cadrul statelor membre şi între acestea, creează probleme comune legate de forţa de muncă în domeniul sănătăţii pentru majoritatea sistemelor de sănătate europene.
Preconizez că multele organizaţii interesate din domeniul sănătăţii, care şi-au exprimat îngrijorarea cu privire la acest aspect important, vor adresa un mare număr de răspunsuri la Cartea verde.
De asemenea, aştept cu nerăbdare contribuţiile deputaţilor din acest Parlament. Aceste contribuţii ne vor uşura cu adevărat munca şi vor servi obiectivului nostru comun.
Analiza răspunsurilor pe care le primim ne va îndruma în dezvoltarea unor strategii la nivelul Uniunii Europene, în vederea susţinerii statelor membre în abordarea acestor provocări.
Dezbaterea privind forţa de muncă în domeniul sănătăţii este diferită de aspectele reglementate de proiectul de directivă privind drepturile pacienţilor în cadrul asistenţei medicale transfrontaliere.
Într-adevăr, propunerea respectivă se axează pe normele şi dispoziţiile necesare pentru a furniza accesul, în condiţii echitabile, la o asistenţă medicală sigură şi de înaltă calitate, pentru pacienţii care circulă în întreaga Europă.
Obiectivul principal al proiectului de directivă este valorificarea, într-un mod corect şi coerent, a drepturilor pacienţilor, astfel cum au fost recunoscute de Curtea Europeană de Justiţie. Nu vizează să reglementeze prestarea transfrontalieră de servicii de sănătate, libertatea de stabilire sau mobilitatea lucrătorilor din domeniul sănătăţii.
Cu toate acestea, acest lucru nu înseamnă că proiectul de directivă nu ia în seamă siguranţa şi calitatea îngrijirii pentru pacienţii care sunt interesaţi de servicii de asistenţă medicală în altă ţară - ceea ce are o legătură intrinsecă cu contextul în care lucrătorii din domeniul sănătăţii furnizează asistenţa medicală.
În această privinţă, proiectul de directivă prevede foarte clar o normă esenţială, în temeiul căreia, în ceea ce priveşte asistenţa medicală transfrontalieră, se aplică normele ţării în care se efectuează tratamentul.
Permiteţi-mi, de asemenea, să menţionez pe scurt alte dispoziţii, precum cele de la articolul 5 din propunere: Statele membre se angajează să definească standarde naţionale de calitate şi siguranţă, să le pună în aplicare în mod eficient şi să le publice. Furnizorii de asistenţă medicală oferă toate informaţiile relevante pentru a le permite pacienţilor să ia hotărâri în cunoştinţă de cauză - inclusiv detaliile privind asigurarea acestora sau alte mijloace de protecţie personală sau colectivă în ceea ce priveşte răspunderea civilă profesională, care trebuie să fie instituite în toate statele membre, iar pacienţii au posibilitatea de a înainta plângeri şi li se garantează despăgubiri şi compensaţii în cazul unor efecte adverse ale asistenţei medicale pe care o primesc.
Cu acest set de principii şi norme, cred că proiectul de directivă defineşte o relaţie clară între pacient şi furnizor, în scopul de a asigura o bună informare şi o asistenţă medicală sigură şi de calitate cetăţenilor europeni care decid să călătorească în alt stat membru pentru tratament.
Permiteţi-mi, de asemenea, să reamintesc că, sub principala răspundere a colegului meu, domnul comisar McCreevy, mai există un act legislativ european important care reglementează recunoaşterea reciprocă a calificărilor medicilor, a asistenţilor medicali, a medicilor stomatologi, a moaşelor şi a farmaciştilor. Mă refer la Directiva 2005/36/CE, care este în vigoare în prezent. Directiva respectivă prevede, de asemenea, obligaţii specifice care le revin statelor membre în ceea ce priveşte schimbul de informaţii în cazul circulaţiei lucrătorilor din domeniul sănătăţii. Aceste fluxuri de date sunt facilitate de utilizarea Sistemului de informare al pieţei interne (IMI), care permite deja schimbul electronic de informaţii cu privire la principalele cinci profesii din domeniul sănătăţii. Mai mult, se prevede o extindere a IMI la toate profesiile reglementate.
În concluzie, abordarea provocărilor legate de forţa de muncă din domeniul sănătăţii în cadrul Uniunii Europene, asigurându-se în acelaşi timp sustenabilitatea financiară a sistemelor de sănătate, va fi una dintre misiunile majore ale Europei în următorul deceniu. Aceasta necesită o abordare cuprinzătoare a politicii, având în vedere că niciun stat membru nu-şi poate găsi în mod realist soluţia de unul singur. Soluţia nu poate fi simpla atragere a lucrătorilor din domeniul sănătăţii din statele în curs de dezvoltare, unde criza forţei de muncă este şi mai pronunţată.
În acest sens, cartea verde va permite discutarea şi definirea suplimentară a problemelor în cauză, conducând la elaborarea unor acţiuni comune, acolo unde va fi cazul. Sunt conştientă că aveţi aşteptări înalte şi contez pe ajutorul dumneavoastră pentru găsirea unor soluţii în vederea sprijinirii contribuţiei nepreţuite pe care lucrătorii din domeniul sănătăţii o aduc în viaţa fiecăruia dintre noi.
Doamnă comisar, nu mă îndoiesc că veţi primi un răspuns foarte promiţător din partea deputaţilor europeni la invitaţia dumneavoastră de a aduce contribuţii la Cartea verde referitoare la personalul din domeniul sanitar în Europa.
în numele Grupului PPE-DE - Doamnă preşedintă, aş dori să-i mulţumesc doamnei comisar, atât pentru că a preferat să ni se alăture în seara aceasta într-o sală ocupată la capacitate, cât şi pentru că a adus şi a transmis un mesaj important. Este o carte verde importantă şi ar trebui să antreneze o dezbatere majoră în acest Parlament şi în afara acestuia.
Doamna comisar a semnalat una sau două probleme în alocuţiunea prezentată, mai ales cea legată de motivul pentru care nu îşi oferă serviciile mai mulţi asistenţi medicali şi medici. Dacă îmi permiteţi, aceasta e doar o jumătate a întrebării. Cealaltă jumătate este de ce atât de mulţi se retrag din acest domeniu. Cheia problemei va fi găsirea unor modalităţi de recrutare şi de reţinere a lucrătorilor din domeniul sănătăţii. Acest lucru este valabil, probabil, mai ales pentru asistenţi, dar şi pentru medici şi alţi terapeuţi. Cred că este necesar să examinăm structurile carierelor pe care le furnizăm. Trebuie să observăm în ce măsură promovarea este percepută ca un potenţial. Trebuie să eliminăm barierele din cadrul şi dintre profesii. Trebuie să asigurăm că mediul de lucru este plăcut. Demersul va fi dificil, dar poate fi şi liniştitor. Trebuie să ne asigurăm că există centre de cercetare în Europa, pentru a nu pierde oameni în străinătate. Probabil, înainte de toate, este necesar să ascultăm părerile lucrătorilor care întâmpină cele mai mari dificultăţi. Prea frecvent - cunosc acest lucru de când am fost membru al guvernului şi comisar - ascultăm persoanele aflate în poziţii de conducere şi nu coborâm la sursă pentru a asculta asistenţii şi medicii care se confruntă efectiv cu problemele specifice. Dacă am acţiona mai mult astfel, atunci poate am elabora politici mai adecvate.
Desigur, aş dori să mă refer - la fel cum a făcut-o şi doamna comisar - la raportul meu, examinarea de către Parlament a sănătăţii transfrontaliere. Am afirmat încă de la început că au fost importante cele două măsuri care nu au apărut în acelaşi timp. Una dintre acestea a fost siguranţa pacientului, pentru care avem o măsură care este supusă unei proceduri accelerate ca să ajungă la noi. Aceasta este oarecum întârziată. Se referă la lucrătorii din domeniul sănătăţii. Trebuie să-i determinăm pe lucrătorii din domeniul sănătăţii care furnizează serviciul respectiv - asistenţa respectivă - să ofere servicii de sănătate transfrontaliere pentru a le permite pacienţilor să circule în siguranţă şi cu încredere. Într-adevăr, stând aici în Strasbourg, ne gândim la Strasbourg, Liège, Luxemburg ca exemple de locuri în care conceptul de reţea de referinţă poate fi de mare valoare în ceea ce priveşte pacienţii, formarea profesională şi cercetarea.
Doamna comisar s-a referit la circulaţia lucrătorilor din domeniul sănătăţii, iar noi trebuie să căutăm modalităţi de a o concretiza, fără a pune în pericol siguranţa pacientului. Cred că aceasta presupune cu siguranţă problema testelor de limbă, care nu reprezintă un obstacol, dar trebuie să fie o măsură de protecţie pentru pacienţi. Doamna comisar s-a referit la recunoaşterea calificărilor. În mod clar, recunoaşterea calificărilor este importantă, fie că pacientul este tratat acasă de către un medic venit din altă ţară, fie că pacientul călătoreşte în altă ţară pentru a fi tratat de un medic din ţara respectivă. Există unele profesii - chiropractica fiind una dintre acestea - care sunt recunoscute doar în unele ţări. Trebuie să căutăm căi de a aduce aceşti lucrători secundari în centrul planurilor noastre.
De asemenea, trebuie să ne asigurăm că siguranţa pacientului nu este afectată, şi anume ca pacientul să fie ferit de medici care au primit măsuri disciplinare sau cărora li s-a ridicat dreptul de liberă practică - medici, asistenţi, orice lucrători în domeniul sănătăţii - iar în raportul meu solicit Comisiei să faciliteze acest lucru. Cred că acest lucru trebuie analizat mai mult.
Doamna comisar s-a referit pe bună dreptate la exodul de creiere. Este tragic că noi nu furnizăm un număr suficient de lucrători în domeniul sănătăţii, ci îi aducem din ţările care îşi permit cel mai puţin acest lucru. Dacă vom privi cifrele, vom observa că, în medie, 1 din 4 medici şi 1 din 20 de asistenţi s-au specializat în Africa şi lucrează în ţările OCDE. Această situaţie se datorează pe de o parte faptului că ţările noastre sunt zgârcite cu ei, iar, pe de altă parte, faptului că ONG-urile noastre, care îi folosesc şi îi recrutează în ţara în cauză, îi plătesc mai bine decât ar fi plătiţi în propriile lor ţări. Astfel, aceştia nu se mai întorc să lucreze în ţările lor.
Toate acestea sunt importante, doamnă comisar. Trebuie să avem în vedere siguranţa lucrătorilor din domeniul sănătăţii. Trebuie să integrăm leziunile accidentale cu ace şi infecţiile dobândite în spitale pe agenda noastră, precum şi agresiunile împotriva personalului. Din discuţiile purtate recent cu moaşele, am aflat despre dificultatea de a beneficia de asigurarea pentru răspundere profesională. Acestea sunt unele dintre problemele care sper că vor fi în prim planul discuţiilor privind această carte verde foarte binevenită.
Doamnă preşedintă, aş dori să susţin ceea ce a spus deja domnul Bowis. Doamnă comisar, cartea verde pe care am primit-o din partea dumneavoastră este un document foarte bun. Se înţelege de la sine că aşteptăm cu nerăbdare reacţiile la aceasta, cum se întâmplă de obicei în cazul unei cărţi verzi. Desigur, acestea sunt parţial previzibile, dar, în orice caz, este util să le primim, pentru a putea fi încorporate într-o eventuală legislaţie viitoare.
Cel de-al cincilea forum mondial al apei de la Istanbul, 16-22 martie 2009 (dezbatere)
Următorul punct este dezbaterea privind întrebarea orală adresată Comisiei privind cel de-al cincilea forum mondial al apei de la Istanbul, 16-22 martie 2009, adresată de Josep Borrell Fontelles, în numele Comisiei pentru dezvoltare - B6-0015/2009).
Doamnă preşedintă, doamnă comisar, doamnelor şi domnilor, în câteva zile, o delegaţie a parlamentului va călători la Istanbul pentru a lua parte la cel de-al cincilea forum mondial al apei, un eveniment care va aduna laolaltă toţi actorii mondiali cu un interes în domeniul apei: agenţii ale ONU, bănci de dezvoltare, state, organizaţii profesionale, ONG-uri şi autorităţi locale.
Într-un moment în care apa devine o resursă din ce în ce mai rară, iar accelerarea schimbărilor climatice prevesteşte tot mai multe conflicte legate de accesul la apă, am dorit să mă pregătesc pentru această reuniune, propunând un text puternic spre votare în cadrul instituţiei, pentru a defini bazele acţiunii europene în acest domeniu.
Situaţia este gravă, după cum ştiţi. Penuria de apă s-a generalizat dincolo de regiunile tradiţional aride. Accesul la apă, a cărei calităţi se deteriorează în mod constant, a devenit o preocupare pentru toţi. Cifrele oferite de ONU vorbesc de la sine. Un miliard de persoane nu au acces la apă potabilă; două miliarde şi jumătate de oameni nu au acces la canalizare; cinci mii de copii cu vârsta sub şase ani mor în fiecare zi de boli cauzate de lipsa apei potabile curate sau a serviciilor de igienizare sau de calitatea precară a acestora.
Scandalul este că primele victime sunt mereu cele mai sărace. Accesul la apă, care va fi una dintre principalele provocări în anii următori, ar putea întârzia mai mult realizarea obiectivelor mileniului pentru dezvoltare. Următorul forum mondial al apei trebuie să fie o ocazie de a găsi împreună soluţii pentru a răspunde la această enormă provocare.
Prioritatea mea a fost iniţial de a sublinia că apa este o resursă comună a umanităţii care trebuie să fie un drept universal. Este primul paragraf al rezoluţiei propuse şi este esenţial, întrucât politicile pe care le aplicăm depind de acesta. Reamintirea acestui principiu de bază înseamnă a zice "nu” la transformarea apei în marfă, deoarece, din păcate, cunoaştem foarte bine consecinţele dezastruoase ale acestui lucru.
Raportul Programului de dezvoltare al Organizaţiei Naţiunilor Unite din 2006 dezvăluie o injustiţie flagrantă. Privarea de sistemele de distribuţie s-a tradus adesea printr-o lipsă a apei potabile pentru populaţiile cele mai defavorizate. În consecinţă, milioane de oameni trebuie să recurgă la surse neoficiale care, ţinând seama de intermediari, propun preţuri de cinci sau zece ori mai ridicate.
Luptăm pentru accesul la apă potabilă şi la canalizare pentru toată lumea. Aceasta înseamnă că apa trebuie să rămână sub control public, singurul care poate promova interesul general. Acest principiu ar trebui să orienteze politicile noastre şi sunt încântat că rezoluţia face trimitere la acesta.
Intervenţia publică poate într-adevăr să rezolve problema accesului. O tarifare justă şi durabilă pentru toţi ar fi mai puţin costisitoare pentru populaţiile sărace decât recursul la sectorul neoficial şi ar permite investiţia în infrastructuri necesare.
Acest obiectiv poate fi atins doar prin contribuţia tuturor. Astfel, ajutorul public pentru dezvoltare trebuie utilizat alături de resursele colectivităţilor locale, împrumuturile bancare, capitalurile private şi parteneriatele inovatoare.
Aş dori mai ales să insist asupra importanţei finanţării solidare, după modelul legii Houdin din Franţa. Legea menţionată dă posibilitatea colectivităţilor locale de a preleva o centime pe metru cub din facturile de apă ale utilizatorilor pentru a finanţa acţiuni de cooperare internaţională dedicate exclusiv apei.
Doamnă comisar, este Comisia pregătită să încurajeze dezvoltarea acestui tip de instrument? Aceasta trebuie să se realizeze în conformitate cu noţiunea de bun public şi de aceea sunt încântat că textul rezoluţiei aminteşte că parteneriatele public-privat trebuie să fie strict definite şi supuse reglementării.
De la ultimul forum mondial, rolul colectivităţilor locale a fost recunoscut de către toate părţile interesate, inclusiv de către parlamentari şi miniştri. Următorul forum, din Istanbul, va fi marcat de două progrese majore: semnarea unui acord privind apa de către autorităţile locale şi organizarea a două zile integral dedicate rolului colectivităţilor locale.
Doamnă comisar, sunteţi pregătiţi să folosiţi rezervorul formidabil de expertiză şi de resurse umane şi financiare ale colectivităţilor locale pentru a încuraja parteneriatul nord-sud ? Având la bază experienţa lor reuşită şi competenţele lor tehnice, oraşele din nord sunt dornice să îşi ajute partenerii din ţările aflate în curs de dezvoltare.
În final, ONU a publicat astăzi un raport privind apa, care prezintă proiecţii alarmante pentru viitor. Sub dubla presiune a creşterii demografice şi a schimbării climatice, criza apei este agravată de deficienţa reacţiei politice. Cu toate că apa este prioritatea pentru toate politicile de dezvoltare, doar 6% din ajutorul internaţional îi este consacrat.
De aceea doresc ca Europa, Parlamentul nostru şi Comisia să transmită un mesaj puternic populaţiilor din sud, deoarece această inegalitate a accesului la apă nu poate continua.
Aş dori să fac un scurt comentariu personal: Sper în mod sincer că apa nu va înceta să fie o resursă comună şi că va fi un drept pentru toţi.
membră a Comisiei. -Doamnă preşedintă, în primul rând, aş dori să transmit scuzele colegului meu, Louis Michel, pentru că nu a fost în măsură să participe la această şedinţă, deoarece se află în Congo. Însă voi răspunde cu mare plăcere la întrebările ridicate, fiindcă sunt foarte importante.
Comisia este total de acord că furnizarea de servicii de distribuţie a apei şi de canalizare este în mod firesc tratată la nivel local, prin administraţii locale, municipalităţi şi comunităţi. Totuşi trebuie să recunoaştem că există unele deficienţe între respectivele niveluri diferite, mai ales în ţările mai slabe, unde furnizarea unor servicii de bază nu este o prioritate importantă.
Anul trecut, Zilele dezvoltării europene de la Strasbourg s-au axat pe rolul colectivităţilor locale, care asigură accesul la serviciile esenţiale, precum şi pe importanţa administraţiei locale şi participării cetăţenilor. În mod evident, acesta este un aspect central pentru sectorul apei, iar Comisia, prin instrumentele sale diferite, are în vedere să crească sprijinul către autorităţile locale şi să consolideze parteneriatele dintre actorii locali din nord şi sud.
La nivelul Uniunii Europene, politica europeană privind apa se bazează, de asemenea, pe principiul bunei guvernări, încurajând implicarea şi participarea cetăţenilor, comunităţilor locale, ONG-urilor şi părţilor interesate. Acest lucru este reflectat nu doar în Directiva-cadru privind apa, ci şi în iniţiative precum Iniţiativa Uniunii Europene privind apa, lansată la Reuniunea mondială la nivel înalt privind dezvoltarea durabilă de la Johannesburg, care cuprinde consolidarea rolului actorilor locali printre obiectivele afirmate.
În Africa, unde obiectivele de dezvoltare ale mileniului legate de apă şi de canalizare încă nu sunt promovate, investiţiile trebuie să crească, iar Comisia şi-a demonstrat angajamentul politic prin crearea unui mecanism financiar.
Facilitatea pentru apă de o jumătate de miliard de euro a permis mobilizarea unei sume duble prin cofinanţarea unui mare număr de programe, cu scopul de a îmbunătăţi situaţia apei, canalizării şi igienei a milioane de oameni. De asemenea, a îmbunătăţit guvernarea şi gestionarea în domeniul apei în ţările ACP. Interesul pentru implicarea actorilor locali a fost una dintre valorile adăugate ale acestei facilităţi.
Uniunea Europeană va fi reprezentată în segmentul ministerial al forumului mondial al apei de către prezenta Preşedinţie cehă. Declaraţia care se pregăteşte cuprinde referiri la nevoia unei bune guvernări prin dezvoltarea capacităţilor şi o reformă instituţională la toate nivelurile.
Politica Comisiei, aprobată în 2002, promovează o gestionare integrată a resurselor de apă în ţările în curs de dezvoltare. Tocmai în acest cadru diferitele utilizări ale apei - precum apa potabilă, canalizarea, irigarea etc. - trebuie abordate, pentru a realiza o alocare optimă a beneficiilor în rândul tuturor utilizatorilor.
În plus, cele mai bune practici ale unor experienţe diferite de centuri verzi în jurul oraşelor, în special în Africa, sunt în prezent analizate în contextul iniţiativei "Marele zid verde pentru Sahara şi Sahel”, ca parte dintr-un studiu de fezabilitate sprijinit de Comisia Europeană. Se va avea în vedere un sprijin suplimentar pentru această iniţiativă în cadrul Parteneriatului Africa-UE privind schimbările climatice.
Sunt încântată să vă anunţ că Facilitatea pentru apă se va derula în continuare în cadrul celui de-al zecelea Fond european de dezvoltare şi că s-au rezervat în acest scop 200 de milioane de euro. Statele membre sunt invitate să participe cu fonduri suplimentare.
Strategia Comisiei se bazează pe un cadru integrat de colaborare cu guvernele partenere, statele membre ale Uniunii Europene şi toate părţile interesate.
Facilitatea pentru apă completează programele naţionale, prin capacitatea sa de a colabora cu actori descentralizaţi şi a dezvolta soluţii inovatoare. Elaborarea în curs a Facilităţii pentru apă din cadrul celui de-al zecelea Fond european de dezvoltare identifică, în special, potenţialul oferit de operatorii publici de distribuţie a apei care furnizează 90% din serviciile de apă şi canalizare la nivel mondial.
Raportul nr. 10/2008 al Curții de Conturi privind ajutorul pentru dezvoltare acordat de Comunitatea Europeană în domeniul serviciilor de sănătate în Africa Subsahariană (dezbatere)
Următorul punct este dezbaterea privind întrebarea orală adresată Comisiei cu privire la Raportul special al Curţii de Conturi nr. 10/2008 privind ajutorul pentru dezvoltare acordat de Comunitatea Europeană în domeniul serviciilor de sănătate în Africa Subsahariană, adresată de Josep Borrell Fontelles, în numele Comisiei pentru dezvoltare - B6-0016/2009).
Doamnă preşedintă, doamnă comisar, doamnelor şi domnilor, Africa este singurul continent care nu a înregistrat niciun progres notabil în ceea ce priveşte îndeplinirea obiectivelor mileniului, mai ales în domeniul sănătăţii, şi anume mortalitatea mamelor şi mortalitatea infantilă, combaterea HIV/SIDA, a TBC-ului şi a malariei. Acest lucru se datorează în întregime sistemelor lor de sănătate deficiente şi crizei de resurse umane care afectează acest sector. Prin urmare, este foarte clar că investiţia în sistemele de sănătate este esenţială în lupta împotriva sărăciei.
În plus, aceasta este şi viziunea Comisiei, dar, în conformitate cu raportul Curţii de Conturi, chiar dacă Comisia a abordat această problemă de mai mulţi ani, a acţionat foarte modest în sensul unor schimbări practice. Comisia depune eforturi, în principal, prin fonduri verticale pentru combaterea SIDA, şi suntem de părere că acest lucru poate fi necesar, dar nu ar trebui să fie în detrimentul pachetului general de investiţii în asistenţa medicală de bază.
Doamnă comisar, bugetul pentru asistenţa medicală de bază nu a crescut nici măcar proporţional din 2000 în cadrul întregului pachet de ajutor pentru dezvoltare oficial. Prin urmare, Parlamentul are suficiente motive, pe baza raportului Curţii de Conturi, de a adresa Comisiei câteva întrebări şi de a face unele recomandări. Doresc să evidenţiez patru aspecte.
În primul rând, bugetul pentru asistenţă medicală trebuie crescut. Este limpede că este necesară o iniţiativă comună din partea Uniunii Europene şi a ţărilor partenere. Ţările în curs de dezvoltare s-au angajat să investească 15% din bugetele lor în cadrul Declaraţiei de la Abuja. Acest lucru nu se poate realiza, doamnă comisar, dacă Comisia şi Europa sunt pregătite să cheltuiască doar 5,5% din Fondul European de Dezvoltare (FED) în acest scop. Astfel, aş dori să aflu de la dumneavoastră în ce mod doreşte Comisia să asigure că, în cadrul celui de-al zecelea FED, investiţiile în sănătate vor creşte.
În al doilea rând, ar trebui să se utilizeze mai bine şi mai eficient sprijinul bugetar. Chiar dacă acesta este unul dintre atuurile Comisiei, el are parte de aprecieri modeste în raportul Curţii de Conturi. Totuşi, suportul bugetar are un mare potenţial de a compensa deficienţele din cadrul sistemelor de sănătate din sud. Deşi suportul bugetar sectorial poate cu adevărat să vizeze sistemele de sănătate, acesta nu prea este folosit în Africa Subsahariană.
Şi suportul bugetar general se poate dovedi util, cu condiţia ca Comisia să încurajeze şi să însufleţească partenerii să aleagă sănătatea ca un sector central, iar noi am îndemna Comisia să acţioneze astfel. Întrebarea pe care o adresez Comisiei este următoarea: în ce mod veţi asigura că se va întreprinde o acţiune mai bună şi mult mai orientată prin sprijin sectorial şi sprijin bugetar general?
Contractele din cadrul obiectivelor de dezvoltare ale mileniului (ODM) sunt unul dintre instrumentele promiţătoare ale Comisiei. Le susţin în totalitate, dar, cu toată sinceritatea, sunt oarecum prea lipsite de substanţă şi prea mărginite, fiindcă sunt menite doar pentru elevii buni, astfel că pentru ceilalţi sunt necesare alternative.
În al treilea rând, trebuie să sporească expertiza. În conformitate cu raportul, Comisia nu dispune de expertiză suficientă pentru a-şi pune în aplicare propunerile de politici în sectorul asistenţei medicale. De aceea am solicita Comisiei să asigure această expertiză, prin recrutarea mai multor experţi în domeniul sănătăţii şi printr-o cooperare mai eficientă cu Organizaţia Mondială a Sănătăţii şi statele membre.
În al patrulea rând, sectorul sănătăţii trebuie să fie mai bine coordonat. Doamnă comisar, este absolut esenţial să se pună în aplicare Codul european de conduită privind diviziunea muncii şi să se coordoneze mai bine investiţiile şi programele în domeniul sănătăţii între diferitele state membre ale Uniunii Europene. În plus, trebuie să asigurăm că aşa-numitele orfane din rândul ţărilor sărace pot, de asemenea, garanta ajutorul în domeniul sănătăţii.
Aş dori să închei printr-un cuvânt de mulţumire adresat domnului Staes, care, în numele Comisiei pentru control bugetar, simpatizează cu preocuparea exprimată de Comisia pentru dezvoltare, şi care a solicitat Comisiei să îşi clarifice planurile pentru procedura de descărcare de gestiune, preferabil înainte de sfârşitul anului 2009.
Doamnă comisar, doamnelor şi domnilor, este clar că Parlamentul îndeamnă Comisia să îşi traducă în final priorităţile politice în realitate cu mai multă convingere şi prin instrumente mai bune. Acest lucru este mai mult decât necesar, dacă vrem să avem şansa de a realiza obiectivele mileniului până în 2015, deoarece, doamnă comisar, asistenţa medicală de bază merită investiţii durabile pe termen lung.
membră a Comisiei -Doamnă preşedintă, Comisia salută raportul special al Curţii Europene de Conturi privind ajutorul acordat de Comunitatea Europeană în domeniul serviciilor de sănătate în Africa. Dezbaterea privind această întrebare orală ne oferă ocazia de a discuta ajutorul acordat Africii în domeniul sănătăţii cu Parlamentul European.
Nu voi repeta reacţia formală pe care a avut-o deja Comisia privind raportul special al Curţii de Conturi, care a fost deja publicat pe internet.
Din păcate, acest raport nu a beneficiat de un spaţiu larg în presă şi, când a fost menţionat, totul era simplificat excesiv, reducându-se la "Europa nu şi-a ţinut promisiunile în Africa”. Prin urmare, permiteţi-mi să clarific câteva puncte esenţiale înainte de a intra în dezbatere.
Comisia continuă să susţină cu tărie obiectivele de dezvoltare ale mileniului, obiectivele 4, 5 şi 6 privind sănătatea făcând parte integrantă din acestea: reducerea mortalităţii infantile cu două treimi, reducerea mortalităţii materne cu trei pătrimi şi stoparea şi inversarea răspândirii HIV / SIDA. Aceasta urmărim prin cooperarea pentru dezvoltare, dar angajamentul nostru nu trebuie să fie măsurat prin alocări bugetare direcţionate doar către sectorul sănătăţii.
Fără îndoială, mortalitatea infantilă se va reduce prin intervenţii eficiente în domeniul serviciilor de sănătate, în special, vaccinările. Prin urmare, monitorizăm gradul de vaccinare nu doar în cadrul programelor noastre de sănătate, ci şi în cadrul multora dintre operaţiunile noastre de sprijin bugetar general. Cu toate acestea, mortalitatea infantilă depinde şi de alţi factori cum ar fi alimentaţia, locuinţele, accesul la apă sigură, canalizare şi educaţie. Prin urmare, contribuţia noastră poate fi şi va fi în mod frecvent în afara sectorului sănătăţii.
Când am decis cu privire la alocările sectoriale şi modalităţile de asistenţă pentru dezvoltare, am convenit la Paris şi Accra să respectăm tot mai mult principiile de bază ale eficacităţii ajutorului. Vă prezint doar două exemple. Primul este coordonarea planificată de guvernele partenere. Aceasta înseamnă că, după o discuţie detaliată cu ţara parteneră, sectoarele propuse pentru a beneficia de sprijin sunt acceptate. Poate să nu fie sectorul sănătăţii, ci cel al educaţiei sau al apei şi canalizării.
Al doilea este alinierea la sistemele naţionale. Aceasta înseamnă alocarea ajutorului nostru, preferabil ca sprijin bugetar (cu condiţia ca criteriile de bază să fie îndeplinite). Dacă ţara are o strategie de combatere a sărăciei suficient de bine formulată, sprijinul nostru poate fi alocat de preferinţă ca sprijin bugetar general.
Deşi acest ajutor nu va fi alocat ca sprijin pentru sectorul sănătăţii, este legat de obiectivele referitoare la sănătate, precum ratele de vaccinare sau proporţiile naşterilor asistate de lucrători competenţi din domeniul sănătăţii. Asemenea obiective fac de obicei parte din strategia de combatere a sărăciei şi sunt monitorizate, iar plata sprijinului bugetar este adesea legată de progresul înregistrat în atingerea acestora.
Pe lângă angajamentele globale privind eficacitatea ajutorului luate la Accra şi Paris, noi, Uniunea Europeană, am convenit colectiv asupra unui cod de conduită care prevede, de exemplu, o reducere a numărului de sectoare în care fiecare donator este activ, pentru a micşora povara administrativă şi managerială asupra ţărilor noastre partenere din cauza multitudinii donatorilor. Acesta este sensul abordării diviziunii muncii la care au convenit statele membre ale Uniunii Europene şi Uniunea Europeană. Ştim că nu va fi mereu uşor să ajungem la un consens în această privinţă la nivel de ţară, mai ales pentru că sănătatea ocupă un loc important în opinia publică, şi toţi donatorii şi ţările donatoare doresc să fie prezente şi observate. Uneori, va trebui să rezistăm unei asemenea tendinţe şi să le permitem celorlalţi donatori să acţioneze.
Prin urmare, sper că dezbaterea de astăzi va contribui la o clarificare mai profundă a acestor probleme şi va ajuta Europa să îşi îndeplinească promisiunile faţă de Africa.
în numele Grupului PPE-DE - Doamnă preşedintă, mulţumesc doamnei comisar pentru acest răspuns. Doamnă comisar, aveţi dreptate că cifrele pot însemna multe lucruri şi trebuie să le examinăm foarte atent. Dar, desigur, astăzi luăm în considerare Curtea de Conturi, deci trebuie să analizăm cifrele. Uneori doresc să luăm în considerare oamenii şi nu cifrele, dar suntem de acord că "nu există prosperitate, fără sănătate”. Acesta nu este doar un slogan, ci o realitate în multe ţări cu venituri reduse.
Suntem de acord că Curtea de Conturi declară că doar un procent de 5,5% din finanţarea FED este alocat pentru sănătate, în timp ce politica Uniunii Europene - şi politica Parlamentului - este că 35% ar trebui să se cheltuiască pentru sănătate şi educaţie. Cifra nu este cea adecvată şi este posibil ca situaţia să nu fie atât de gravă pe cât sugerează cifra. Cu toate acestea, arată că trebuie să ne străduim mai mult, ceea ce implică cooperare - dacă pot folosi acest termen - cu garanţia de 15% susţinută în Declaraţia de la Abuja chiar de către ţări.
Dar, doamnă comisar, doresc să mă întorc la oameni. Mergeţi la Mali şi veţi observa că diabetul a scăpat de sub control şi analizaţi costul pe care îl implică pentru familii: peste 30% din venitul familial se cheltuieşte pe insulină, dacă trebuie să o cumpere - şi chiar trebuie să o cumpere. Mergeţi la Chad şi întrebaţi despre serviciile de sănătate mintală şi vă vor răspunde că aveau asemenea servicii înainte de războiul civil. Mergeţi oriunde în Africa şi veţi observa tratamentul inuman la care sunt supuşi bolnavii de epilepsie, deşi, pentru câţiva cenţi, am putea să le eliminăm accesele majorităţii dintre ei. Mergeţi oriunde în Africa şi veţi observa orfanii rămaşi în urma decesului părinţilor din cauza SIDA şi vă veţi întâlni cu bunicii care încearcă să îşi crească nepoţii, fiindcă părinţii lor sunt morţi.
Statisticile vorbesc de la sine. Ştim că, în Americi, 14% din populaţia lumii se confruntă cu 10% din morbiditatea globală şi beneficiază de asistenţa a 42% din lucrătorii în domeniul sănătăţii. Africa Subsahariană are 11% din populaţia lumii, este afectată de 25% din morbiditatea globală şi dispune de 3% din lucrătorii în domeniul sănătăţii. Aceste aspecte reflectă dezbaterea anterioară. Dar trebuie să luăm în considerare aceste lucruri, întrucât nu poate exista sănătate fără servicii de sănătate, fără lucrători în domeniul sănătăţii şi fără educaţie în domeniul sănătăţii.
De asemenea, trebuie să analizăm unele proiecte în care ne implicăm. Nu este vorba doar despre TBC, SIDA şi malarie, ci despre toate celelalte boli. Este vorba despre bolile neglijate, în privinţa cărora Comisia se mândreşte cu cooperarea pe care o are cu companiile farmaceutice privind iniţiativa de a acorda ajutor oamenilor care au nevoie de medicamentele respective. Trebuie să examinăm cauzele unei sănătăţi precare, lucru pe care l-am realizat prin dezbaterile din această seară.
Doar dacă ne unim eforturile pentru aceste lucruri, se vor îndrepta statisticile - ceea ce înseamnă că şi starea oamenilor va fi conformă cu aşteptările. Dacă noi conlucrăm mai eficient, şi oamenii o vor duce mai bine, iar economiile acestora ar putea prospera.
în numele Grupului Verts/ALE. - (NL) Doamnă preşedintă, doamnelor şi domnilor, raportul Curţii de Conturi nu va fi prezentat în mod oficial în cadrul Comisiei pentru control bugetar înainte de săptămâna viitoare. Aş dori să felicit Comisia pentru dezvoltare şi pe doamna Van Lancker, care au făcut tot posibilul ca această dezbatere să aibă loc azi aici, iar mâine vom adopta o rezoluţie care să explice în detaliu ceea ce nu a mers bine.
Următorul punct îl constituie întrebarea orală adresată Comisiei de Pervenche Berès, în numele Comisiei pentru afaceri economice şi monetare, privind implementarea spaţiului unic de plăţi în euro (SEPA).
Domnule preşedinte, iau cuvântul în numele Comisiei pentru afaceri economice şi monetare. Doamnă comisar, Parlamentul European, sub autoritatea raportorului nostru, dl Gauzès, a depus toate eforturile pentru a se asigura că măsurile legislative necesare pentru implementarea proiectului SEPA - spaţiul unic de plăţi în euro - sunt puse în aplicare.
Când am întocmit legislaţia însoţitoare, Directiva privind serviciile de plăţi, ne-am pus câteva întrebări. Acum ne dăm seama că acele întrebări au fost probabil justificate.
Acum, când urmează ca acest proiect să fie lansat, avem câteva motive de îngrijorare, deoarece avem impresia că nivelul de mobilizare, care mie mi se pare că nu are nicio legătură cu provocările crizei, nu s-au materializat aşa cum ar fi trebuit.
Practic, acest proiect, care s-a bucurat de mult sprijin din partea celor din sectorul respectiv şi din partea legislatorului, dar care, mai presus de toate, trebuie să furnizeze un instrument modern de plăţi, care să fie adecvat circumstanţelor monedei noastre unice, euro, este în pericol de a nu atinge masa critică pe care ar trebui s-o atingă pentru a fi în totalitate operaţional.
În special, suntem îngrijoraţi de faptul că lansarea sistemului de debitare directă SEPA, care, fără îndoială, este unul dintre cele mai originale aspecte ale acestui proiect, întâmpină unele dificultăţi.
Considerăm că, în ceea ce priveşte responsabilitatea Comisiei, se nasc două întrebări. În primul rând, cum intenţionează Comisia să promoveze şi să sprijine migrarea spre instrumentele de plată SEPA? A fost stabilit un calendar şi este evident că acesta nu ţine cont de toate aspectele practice. În al doilea rând, este Comisia de părere că migrarea unei mase critice de tranzacţii către instrumentele SEPA ar fi trebuit realizată până în anul 2010 şi, dacă nu, ce ar trebui întreprins pentru a se realiza acest lucru?
Când am adoptat această legislaţie, nu ne-am hotărât asupra unei date limită precise şi obligatorii pentru migrarea spre instrumentele SEPA. Considerăm că, fără îndoială, este timpul să facem acest lucru. Înţelegem că vor mai rămâne unele întrebări legate de compatibilitatea sistemelor naţionale cu sistemul SEPA şi de ce anume se înţelege prin migrare definitivă, însă noi credem că este responsabilitatea Comisiei să sprijine industria în găsirea soluţiilor la problemele cu care încă se confruntă.
Apoi, se mai pune problema taxelor de interschimb, care în mod clar a fost ignorată şi neglijată, în timp ce, pentru mulţi actori, este de o importanţă centrală pentru succesul proiectului SEPA. Din acest punct de vedere, se pare uneori că diferitele organisme competente, fie că sunt din sectorul profesional bancar, Direcţia Generală Piaţă Internă şi Servicii sau Direcţia Generală Concurenţă, într-un fel ne pasăm responsabilitatea de la unul la altul.
Probabil că este în responsabilitatea legislatorului să discute cu aceşti actori şi să le ceară să dea dovadă de responsabilitate. Avem impresia că, în aceasta etapă, nu putem discuta o legislaţie consecventă fără a sprijini operatorii de piaţă în eforturile lor de a dezvolta un sistem alternativ. Aceasta este exact dificultatea de care ne lovim în această problemă a taxelor de interschimb.
Direcţia Generală Concurenţă a indicat, în unele cazuri, că este de părere că această parte a legislaţiei contravine normelor concurenţei, dar că totuşi este de datoria industriei să găsească o soluţie alternativă. Realitatea este că, soluţiile alternative care există la nivel de state membre nu au fost testate de către Direcţia Generală Concurenţă. Aşadar, nu se poate şti dacă Direcţia Generală Concurenţă le-ar putea sprijini sau dacă unele dintre soluţii sunt potrivite pentru problemele cu care ne confruntăm.
De exemplu, să ne imaginăm că finanţarea unui sistem de interschimb s-ar baza pe penalizările impuse prin legislaţie, cu alte cuvinte pe erorile comise. în practică, aceasta ar însemna, cel mai adesea, a-i face pe oamenii cei mai vulnerabili să plătească, iar acest fapt nu mi se pare rezonabil sau corect din punct de vedere social.
Drept urmare, fac apel la Comisie să acţioneze asupra a două puncte importante: să stabilească o dată limită pentru migrare şi să ajute la dezvoltarea unui sistem alternativ sau a unui sistem care să fie acceptabil din punctul de vedere al normelor stabilite prin Tratat privind interschimburile.
membră a Comisiei - Domnule preşedinte, în primul rând aş dori să vă comunic regretul comisarului McCreevy de a nu putea participa la această reuniune.
Într-adevăr, aceasta este o întrebare lungă, dar cred că ambele întrebări şi propunerea de rezoluţie referitoare la implementarea instrumentelor SEPA identifică în mod corect problemele cheie pe care trebuie să le rezolvăm pentru a asigura succesul SEPA.
Prima întrebare se referă la modul în care Comisia intenţionează să promoveze şi să adopte migrarea spre instrumentele SEPA.
SEPA este în primul rând un proiect orientat către piaţă, însă, date fiind avantajele substanţiale pentru economia mai largă, Comisia a căutat să încurajeze migrarea către SEPA, de exemplu acţionând ca un catalizator pentru a mări profilul politic al SEPA prin raportul nostru de progrese privind SEPA şi prin încurajarea autorităţilor publice să migreze cât mai devreme spre produsele SEPA. Şi, de asemenea, prin eforturile proprii de a adopta mai devreme instrumentele SEPA. În cele din urmă, după cum s-a anunţat în propunerea de săptămâna trecută a Comisiei intitulată "Stimularea redresării economice europene”, prin prezentarea de propuneri care să asigure realizarea tuturor avantajelor SEPA.
Cea de-a doua întrebare se referă la faptul dacă o masă critică de plăţi va fi migrat până la sfârşitul anului 2010. În mod clar, noi suntem în favoarea unei migrări rapide, pentru a menţine la un nivel minim costurile suplimentare din timpul migrării. Deşi sistemul SEPA Credit Transfer (SCT) a fost lansat cu succes, au migrat mai puţin de 2% din plăţi. Mai mult, sistemul Sepa Direct Debit nu va fi lansat decât mai târziu anul acesta. Aşadar, ritmul actual al migrării este prea încet pentru a se realiza migrarea masei critice până în anul 2010.
Cea de-a treia întrebare se referea la necesitatea unei date finale precise şi obligatorii. înţelegem avantajele puternice ale stabilirii unui termen şi, desigur, anul 2012 pare rezonabil. Cu toate acestea, pentru multe state membre aceasta rămâne o întrebare extrem de sensibilă. Aşadar, noi suntem în favoarea stabilirii unei proceduri clare de examinare a acestei întrebări, prin strângerea de informaţii cu privire la impactul pe care l-ar avea asupra celor interesaţi impunerea unei date finale şi lansarea unei dezbateri semnificative cu aceştia.
Acest lucru ar putea pregăti calea pentru unele aprobări politice şi, dacă este cazul, o posibilă propunere legislativă, de exemplu, la sfârşitul anului.
şi medicamente Cea de-a patra întrebare a dumneavoastră se referă la modul în care se poate mări certitudinea juridică pentru debitările directe în cadrul SEPA, în legătură cu comisioanele multilaterale interschimb (CMI) şi cu mandatele existente.
Avem nevoie de o soluţie temporară la problema modelului economic pentru a asigura certitudinea juridică şi pentru a lansa cu succes sistemul de debitări directe SEPA. De aceea, Comisia sprijină în totalitate eforturile Parlamentului şi ale Consiliului de a găsi o soluţie temporară în contextul revizuirii regulamentului privind plăţile transfrontaliere.
Comisia sprijină, de asemenea, valabilitatea juridică continuă a actualelor mandate naţionale de debitare directă în cadrul migrării SEPA. Totuşi, aceasta este o chestiune juridică pe care trebuie să o rezolve autorităţile naţionale, de exemplu utilizând oportunitatea oferită de implementarea directivei privind serviciile de plăţi.
Cea de-a cincea întrebare se referea la modul în care Comisia abordează subiectul comisioanelor multilaterale interschimb pentru plăţile efectuate cu cardul.
Această activitate se desfăşoară în primul rând prin evaluarea Comisiei, din perspectiva normelor de concurenţă, a două sisteme importante de carduri internaţionale, şi anume MasterCard şi Visa.
La 19 decembrie 2007, Comisia a hotărât că comisioanele multilaterale interschimb MasterCard pentru plăţile transfrontaliere efectuate prin carduri de credit şi debit marca MasterCard şi Maestro nu sunt compatibile cu normele de concurenţă. MasterCard contestă decizia Comisiei.
În martie 2008, Comisia a iniţiat procedurile pentru a stabili dacă problema comisioanelor multilaterale interschimb Visa Europe încalcă articolul 81. De asemenea, discuţiile cu Visa sunt în curs de desfăşurare.
Comisia caută să menţină un mediu concurenţial echitabil pentru MasterCard şi Visa Europe, precum şi pentru alte sisteme de plăţi prin card care ar putea apărea pe viitor.
Penultima dumneavoastră întrebare se referă la faptul dacă ar trebui să se propună de către Comisie o soluţie concretă la problema comisioanelor multilaterale interschimb. Într-o economie de piaţă, este obligatoriu ca industria să propună un model economic corespunzător. Referitor la carduri, după cum am spus, discuţiile cu MasterCard şi Visa sunt în curs de desfăşurare. În ceea ce priveşte sistemul SEPA direct debit, Comisia este dispusă să ajute industria prin furnizarea de orientări rapide în cadrul unui dialog susţinut purtat cu industria bancară şi pe baza contribuţiilor din partea actorilor relevanţi de pe piaţă. Această îndrumare trebuie asigurată cel târziu până în noiembrie 2009.
Următorul punct îl reprezintă dezbaterea privind propunerea de rezoluţie depusă de Comisia pentru afaceri externe referitoare la situaţia umanitară aflată în continuă deteriorare din Sri Lanka.
(FR) Domnule preşedinte, doamnă comisar, doamnelor şi domnilor, mai întâi aş dori să mulţumesc preşedintelui Comisiei pentru afaceri externe pentru că a acceptat procedura stabilită la articolul 91 şi pentru că a plasat această rezoluţie de urgenţă pe ordinea de zi de lunea trecută, cu toate că, la ultima noastră şedinţă plenară de aici, de la Strasbourg, am avut deja o rezoluţie de urgenţă referitoare la această problemă din Sri Lanka. De asemenea, aş dori să aduc mulţumiri Parlamentului pentru că a acceptat ca această dezbatere să aibă loc în această seară şi vă mulţumesc, doamnă comisar, că aţi venit la această dezbatere, pentru că ştiu că timpul reprezintă o mare problemă pentru dumneavoastră.
Am dorit această rezoluţie pentru că trebuie să transmitem un semnal politic puternic guvernului şi reprezentanţilor grupării Tamil din Sri Lanka, deoarece situaţia se înrăutăţeşte pe zi ce trece. Avem primele mărturii directe de la familiile Tamil şi de la oamenii care se află în Europa şi care ne trimit mereu mesaje şi mărturii despre ceea ce li se întâmplă lor şi familiilor lor prinse în conflictul dintre Tigrii Tamil şi armata din Sri Lanka. Aceşti oameni îndură suferinţe cumplite.
Nu ştim câţi oameni sunt afectaţi, dar estimăm că între 150 000 şi 200 000 de persoane trebuie evacuate. Totuşi, ce se înţelege prin "evacuate”? Organizaţiile neguvernamentale ne cer să-i evacuăm pe mare, dar şi aici sunt nevoit să întreb: unde să se ducă? Unde se vor duce aceşti oameni?
În această după-amiază, am întâlnit o fetiţă care s-a născut într-un lagăr de refugiaţi din Sri Lanka şi care acum este în Europa. Dacă trebuie ca aceşti oameni să-şi părăsească ţara lor şi să trăiască în lagăre de refugiaţi, atunci nici aceasta nu este soluţia.
Aşadar, prin această rezoluţie cerem încetarea reală a focului. Cu siguranţa, vor fi dezbateri cu Grupul Partidului Popular European (Creştin-Democrat) şi al Democraţilor Europeni legate de o încetare imediată sau temporară a focului. Noi cerem autorităţilor să înceteze focul imediat astfel încât civilii să poată fi îndepărtaţi de pericol, pentru că ştim că sunt oameni care au fost ucişi. Astăzi, prin aceste mărturii, am avut un alt exemplu al acestui fapt. Prin această rezoluţie, cerem guvernului din Sri Lanka să colaboreze cu organizaţiile neguvernamentale şi cu ţările care sunt dispuse să ajute în vederea soluţionării acestui conflict. De asemenea, adresăm Uniunii Europene întrebarea dacă poate să ajute să livreze hrana şi medicamentele extrem de necesare.
În cele din urmă, vă rog să-mi permiteţi să spun, în numele grupului meu - din moment ce la iniţiativa Grupului Verzilor/Alianţa Liberă Europeană am depus această rezoluţie de urgenţă luni în cadrul Comisiei pentru afaceri externe - că cerem ca această problemă să fie luată foarte în serios de către unii dintre colegii noştri membri, care au alte interese în această ţară. V-aş reaminti că, de ceva timp, unele grupuri politice au cerut posibilitatea de a vorbi despre situaţia din Sri Lanka şi că, din motive de ordin intern în unele ţări, nu am reuşit să dezbatem această problemă a tamililor şi a situaţiei lor, care s-a deteriorat începând cu anii '80.
Din moment ce sunteţi aici cu noi, doamnă comisar, probabil ne putem punem o altă întrebare. Uniunea Europeană pare a avea posibilitatea de a ajuta la soluţionarea conflictului. Probabil a sosit timpul să luăm în considerare posibilitatea constituirii în cadrul Uniunii Europene a unei unităţi de soluţionare a conflictelor.
Putem vedea că în Caucaz, putem observa că peste tot în lume, Uniunea Europeană este luată în serios pentru propunerile pe care le emite. în rezolvarea conflictului de astăzi, nu trebuie să mai fim doar un participant susţinător, ci un real promotor al soluţionării conflictului. Dacă astăzi putem începe să aşezăm temeliile pentru soluţionarea acestui conflict, cu o puternică prezenţă a Uniunii Europene şi cu un mesaj puternic către autorităţi, eu cred că ne-am sporit, de asemenea, şi reputaţia în ceea ce priveşte uniunea politică.
membră a Comisiei - Domnule preşedinte, în calitate de copreşedinte al grupului de la Tokyo pentru lansarea procesului de pace în Sri Lanka, Uniunea Europeană şi eu personal urmărim cu atenţie evoluţia situaţiei din această ţară. Suntem profund îngrijoraţi de actuala situaţie şi de consecinţele umanitare tragice ale conflictului, după cum s-a afirmat în concluziile Consiliului Afaceri Generale şi Relaţii Externe din 23 februarie şi în declaraţia făcută local de către copreşedinţi la 3 februarie.
Suntem preocupaţi în special de situaţia miilor de persoane strămutate pe plan intern - aveţi dreptate - şi care sunt prinse în conflictul din nordul Sri Lankăi. Nu ne mai confruntăm cu o criză, ci cu ceea ce eu consider că este deja o catastrofă umanitară. Acest fapt ne-a fost confirmat printr-o gamă largă de surse independente, inclusiv Naţiunile Unite şi Comitetul Internaţional al Crucii Roşii (CICR). Recentul anunţ al guvernului referitor la deschiderea a două drumuri de evacuare în partea de nord şi de sud a zonei de siguranţă reprezintă un pas pozitiv, însă dorim să ştim cum va funcţiona acest lucru în practică.
Am făcut apel la ambele părţi - Tigrii Eliberării Tamilului Eelam (TETE) şi la autorităţile din Sri Lanka - să protejeze populaţia civilă, conform principiilor dreptului umanitar internaţional, şi să permită deplasarea în condiţii de siguranţă şi în mod voluntar a civililor, departe de zona de conflict. Atât TETE, cât şi armata din Sri Lanka sunt responsabile pentru creşterea dramatică din ultimele luni a numărului victimelor din rândul populaţiei civile. Trebuie să se acţioneze imediat şi urgent pentru salvarea vieţilor din Sri Lanka, după cum s-a confirmat chiar şi de către Subsecretarul Naţiunilor Unite, Sir John Holmes, care a atras atenţia asupra numărului mare de victime, şi chiar şi de către CICR.
Comisia este convinsă că rezultatul acestui conflict va avea consecinţe de durată pentru pace, pentru reconciliere şi pentru unitate în Sri Lanka şi, în acest context, sprijină vehement apelul lansat de Sir John Holmes către guvernul din Sri Lanka pentru a întrerupe ostilităţile, astfel încât să se acorde timp populaţiei civile să plece în condiţii de siguranţă, şi către TETE pentru a lăsa civilii să plece şi să cadă de acord asupra încetării paşnice a luptelor.
Copreşedinţii au făcut, de asemenea, apel la TETE să depună armele, însă, din nefericire, acest apel a fost respins, ba chiar ignorat. Considerăm că guvernul de la Sri Lanka are obligaţia de a-şi proteja toţi cetăţenii şi de a fi de acord cu încetarea focului - acest lucru s-a spus şi în concluziile Consiliului de data trecută - să le permită bolnavilor şi răniţilor să părăsească Vanni şi să facă demersuri pentru a permite primirea de hrană şi medicamente. Aceasta este ceea ce a sugerat şi India, la sfârşitul săptămânii trecute.
Continuăm să fim alarmaţi de situaţia nerespectării drepturilor omului în Sri Lanka, pe fondul unor relatări privind crime extrajudiciare, răpiri şi grave intimidări ale mass-media. Este esenţial ca guvernul să investigheze cazurile cele mai grave de acest gen. Nu poate exista impunitate pentru astfel de crime.
La sfârşitul zilei, Comisia Europeană continuă să fie convinsă, după cum aş spune şi eu, că nu poate exista o soluţie militară la conflictul interetnic din Sri Lanka. Este necesar un dialog de fond pentru a se ajunge la un acord politic. Se pot obţine o pace durabilă şi o reconciliere numai prin abordarea chestiunilor care au dus la revoltă, în primul rând, şi prin asigurarea unui spaţiu adecvat tuturor comunităţilor. Ȋn calitate de copreşedinte, am spus întotdeauna că poate exista numai o soluţie politică, cu ajutorul unui pachet de soluţii de descentralizare, care a fost luat în discuţie, a fost abandonat şi acum reluat.
în numele grupului PPE-DE - Doamnă comisar, conflictul civil brutal din Sri Lanka se apropie în cele din urmă de final. Desigur, este prea devreme pentru a spune dacă aceasta va însemna încetarea activităţii teroriste a grupării Tigrilor Tamil.
Cu siguranţă nu trebuie să sprijinim încetarea permanentă a focului în această etapă în cazul în care acest lucru le permite Tigrilor să se regrupeze. În opinia mea, singura lor opţiune în acest moment este să depună armele sau să fie înfrânţi pe cale militară, ceea ce ar presupune mai multe victime. O încetare a focului pe termen lung ar fi un dezastru, deoarece - după cum ne demonstrează atacul sinucigaş din Sri Lanka de la începutul acestei săptămâni - gruparea TETE este nemiloasă, este însetată de sânge şi este pe bună dreptate identificată drept organizaţie teroristă de către Uniunea Europeană şi de către Statele Unite.
Trebuie să fim fermi în acordarea sprijinului nostru preşedintelui Rajapaksa în eforturile sale de a pune capăt insurgenţei care a adus numai suferinţă umană pentru Sri Lanka şi care a întârziat sever dezvoltarea economică pe acea frumoasă insulă. Cu toate acestea, mii de civili nevinovaţi strămutaţi rămân încă prinşi pe o fâşie îngustă de coastă. Acestor civili trebuie să li se permită să plece, astfel încât armata să îşi poată încheia ofensiva. Este reprobabil, dar în totalitate de aşteptat din partea grupării Tigrilor să exploateze civilii ca scuturi umane. Tigrii nu au ascultat apelurile lansate de comunitatea internaţională de a se preda şi de a constitui un coridor umanitar temporar.
Cu toate acestea, este esenţial să se acorde permisiunea Naţiunilor Unite şi altor organizaţii de a asigura plecarea în siguranţă din zona de conflict a civililor, pentru evitarea băilor de sânge. Sri Lanka apreciază responsabilitatea proprie în această privinţă şi doreşte să evite producerea de victime în rândul civililor, dar, aşa cum este de înţeles, răbdarea armatei are o limită şi există teama că Tigrii vor încerca să scape cu ajutorul procedurii de evacuare pe apă, amestecându-se cu civilii.
Astfel, noi, cei de pe această parte a baricadei, aprobăm constituirea unui coridor umanitar şi o încetare temporară şi imediată a focului sau încetarea ostilităţilor, însă dorim să vedem înfrângerea grupării TETE şi, în locul ei, stabilită o Sri Lanka paşnică, dreaptă şi multietnică, unde să existe autonomie maximă pentru zonele majoritare Tamil şi o împărţire echitabilă a resurselor şi puterii în cadrul unui stat unitar.
în numele Grupului PSE - Domnule preşedinte, salut această dezbatere care are loc în prezenţa doamnei comisar, căreia îi mulţumesc foarte mult pentru declaraţia sa fermă, puternică şi profundă. În mod evident, este un subiect foarte important, deşi este regretabil că îl discutăm la ora 11 noaptea cu atât de puţini oameni prezenţi. Însă, cred eu, prezenţa nu reflectă interesul faţă de acest subiect şi nici seriozitatea cu care este privit de către numeroşi deputaţi. Pentru a folosi cuvintele doamnei comisar, suntem profund îngrijoraţi de această situaţie. Dezbaterea din această seară recunoaşte şi faptul că situaţia s-a schimbat şi, aşa cum a spus la început dna Isler Béguin, noi trebuie să transmitem un semnal puternic referitor la situaţia aflată în proces de deteriorare, care se înrăutăţeşte de la o zi la alta.
Eu sprijin rezoluţia originală depusă, cu excepţia unui singur termen, "temporar”. Compătimesc profund limbajul pe care dl Tannock tocmai l-a utilizat atunci când a spus că o încetare a focului pe termen lung ar fi un dezastru. În mod sigur - fac apel la dumneavoastră - nu ne interesează doar o încetare temporară a focului. În fiecare caz de conflict de pe întreg mapamondul, acest Parlament, alcătuit din oameni sufletişti, a pledat pentru o încetare permanentă a focului, care să poată pregăti calea pentru reconstrucţie diplomatică, astfel încât să poată începe un dialog - şi, da - astfel încât să obţinem acea societate paşnică, dreaptă şi multietnică despre care a vorbit dl Tannock şi cu care sunt de acord.
Aşadar, aplaud Verzii pentru primul lor amendament, amendamentul 1, şi sunt convinsă că o vor face şi toţi cei de bună credinţă prezenţi aici şi care sunt preocupaţi de soarta civililor din Sri Lanka. O încetare temporară a focului, prin natura sa, implică o întoarcere ulterioară la arme, pe care nimeni nu o doreşte. O întoarcere la arme va însemna mai multă moarte, mai multă suferinţă, o tragedie umanitară mai mare şi nu pot să cred că cineva din această Cameră îşi doreşte cu adevărat aşa ceva.
În mod asemănător, amendamentul 2: Eu sprijin acest amendament deoarece condamnă toate actele de violenţă indiferent de cine le comite şi indiferent de partea frontului pe care s-ar afla. Nu putem trece cu vederea niciun fel de act de violenţă, nici recentul atac sinucigaş despre care s-a vorbit.
Îmi îndrept apoi atenţia spre amendamentele 3, 4 şi 5. Aş dori să citesc un fragment scurt pe care l-am primit de la un deputat în Parlamentul din Sri Lanka, districtul Jaffna, dl Selvarajah Kajendren, din 10 martie. Acesta spune: "Doresc să supun atenţiei dumneavoastră urgente faptul ca în Sri Lanka mor civili. Săptămâna aceasta, marţi, 10 martie 2009, armata a tras cu muniţii cu dispersie de la ora 2 a.m până la ora 10 a.m. Forţele guvernului din Sri Lanka au atacat, fără să facă deosebire, toate părţile "zonei sigure”, utilizând toate tipurile de obuze letale, unele dintre ele fiind interzise în numeroase ţări. În acest bombardament au fost ucişi, fără discriminare, peste 130 de civili, inclusiv copii, şi mai bine de 200 de persoane au fost grav rănite”.
Mă îndoiesc că cineva ar putea insinua că acestea sunt trucaje. Mai mult, aş vrea să spun că noi toţi dorim să facem tot ce ne stă în putinţă pentru a ajuta la încheierea acestui tip de violenţă. El se mai referă şi la colegul său, dl S. Kanakaratnam, care locuieşte chiar în mijlocul "zonei sigure”. Menţionează că de la 1 ianuarie şi până la 6 martie anul acesta, 2544 de civili au fost ucişi în aceste "zone sigure” prin bombardamente şi mai mult de 5828 de civili au fost grav răniţi. Armata din Sri Lanka, spune acesta, efectuează bombardamente aeriene şi trage focuri de artilerie, ucigând în medie 30 până la 40 de civili pe zi.
Nu cred că ar inventa astfel de fapte. Din ceea ce a spus dna comisar, din toate dovezile pe care le avem de la toate ONG-urile care au ajuns în apropierea acelor zone, toate acestea par să reflecte ceea ce se întâmplă.
Amendamentul 6: fac referire aici la raportul întocmit de Sir John Holmes, care mi-a fost transmis de către Excelenţa Sa, Ambasadorul Sri Lankăi la Bruxelles. în raport, acesta susţine că există o suprapopulare gravă în unele din zonele de tranzit. Spusele dumnealui se reflectă în amendamentul meu şi este drept că ar trebui să fim îngrijoraţi de soarta acestor tabere. Am câteva fotografii cu taberele. Vă invit să priviţi aceste fotografii care mi-au fost transmise. Din nou spun că ele sunt reale şi nu trucate. Ştiu că biroul comisarului de la Colombo urmăreşte îndeaproape această situaţie şi are contacte strânse în interiorul adevăratei zone de pericol.
Doamnelor şi domnilor, astăzi primul punct este declaraţia Comisiei privind Parteneriatul estic.
membră a Comisiei- Domnule preşedinte, mă bucur că am ocazia unei dezbateri în timp util asupra Parteneriatului estic. Acesta este unul dintre reperele politicii externe a Uniunii Europene, iar justificarea strategica a acestuia este clară: mai multă securitate, mai multă stabilitate şi mai multă prosperitate în vecinătatea estică.
Conflictul din Georgia, precum şi criza gazelor naturale din Ucraina reprezintă numai două exemple ale crizelor periodice şi ale instabilităţii care afectează regiunea. Acestea au avut un impact direct asupra Uniunii şi cetăţenilor săi. La aceste două crize se adaugă acum criza financiară, care a lovit în mare măsură vecinătatea noastră estică. În timp ce fiecare dintre crize necesită răspunsul nostru imediat, trebuie să luăm măsuri, de asemenea, pe termen mediu şi lung pentru a preveni apariţia unor probleme noi, iar în plus faţă de aceste aspecte imediate, vecinii noştri estici doresc toţi legături mai puternice cu Uniunea Europeană, chiar dacă la niveluri diferite. De asemenea, aceştia au nevoie de ajutor susţinut pentru a-şi consolida instituţiile democratice, statalitatea şi statul de drept.
Uniunea Europeană poate şi trebuie să răspundă acestor provocări, iar Parteneriatul estic reprezintă, ca să spunem aşa, răspunsul nostru politic. Sporirea sprijinului nostru în ceea ce priveşte reformele şi asistenţa acordată partenerilor noştri pentru alinierea la acquis-ul UE vor contribui la stabilizarea vecinilor noştri estici.
La iniţiativa mea, la 3 decembrie 2008 Comisia a transmis o comunicare ambiţioasă privind Parteneriatul estic. Comunicarea a dezvoltat ideile anterioare ale prietenilor noştri cehi, polonezi şi suedezi şi multe sugestii ale Parlamentului European, incluzând acorduri de liber schimb cuprinzătoare, o mai mare mobilitate a persoanelor şi o finanţare crescută. Ca parte a Parteneriatului estic, am propus, de asemenea, consolidarea relaţiilor noastre politice prin acorduri de asociere cu fiecare partener - dar numai după ce aceştia vor fi îndeplinit criteriile relevante de reformă politică.
Am propus măsuri pentru consolidarea cooperării privind securitatea energetică şi, în mod important, pentru sporirea sprijinului pentru dezvoltare economică şi socială pentru a aborda dezechilibrele din interiorul ţărilor, care constituie atât de des o forţă destabilizatoare. Recomandăm, de asemenea, instituirea unui cadru multilateral pentru Parteneriatul estic, cu patru platforme tematice de cooperare: în primul rând, democraţia şi stabilitatea guvernării; în al doilea rând, integrarea economică şi convergenţa cu politicile UE; în al treilea rând, securitatea energetică şi, în al patrulea rând, contactele între persoane.
Sugerăm înglobarea Iniţiativei Euronest a Parlamentului European ca parte integrantă a Parteneriatului estic şi constituirea unei troici parlamentare a Parteneriatului estic formată din Parlamentul European, OSCE şi Consiliul Europei.
În vederea punerii în aplicare a tuturor acestor propuneri şi a sprijinului sporit acordat reformelor interne, Comisia a solicitat fonduri suplimentare în valoare de 350 milioane EUR pentru o perioadă de patru ani. Această sumă reprezintă numai 3,1 % din pachetului financiar total al IEVP şi, de exemplu, mult mai puţin decât alocaţiile suplimentare acordate teritoriilor palestiniene ocupate, numai în perioada 2007 - 2009. Pe scurt, această sumă nu este excesivă: ea reprezintă o investiţie necesară în securitatea noastră pe termen lung.
Ştiu că unii dintre dvs. aţi dori să facem chiar mai multe pentru partenerii noştri estici. Aţi afirmat că propunerile Comisiei nu merg destul de departe şi de rapid, în special în ceea ce priveşte mobilitatea persoanelor, însă alte voci au afirmat contrariul. Prin urmare, avem nevoie să obţinem un echilibru între ambiţie şi realism şi trebuie să ne mişcăm repede.
Mă bucur că împărtăşim toţi obiectivul de a aduce treptat partenerii noştri estici mai aproape de Uniune şi de a aborda ameninţările la adresa stabilităţii acestora. Parteneriatul estic reprezintă un instrument-cheie pentru realizarea acestui lucru.
Sper ca dezbaterea de astăzi să transmită un semnal puternic celor 27 de state membre în perioada scurtă până la Consiliul European de săptămâna viitoare şi în aşteptarea reuniunii la nivel înalt a Parteneriatului estic din 7 mai 2009.
Parteneriatul estic vizează chiar nucleul provocărilor cu care ne confruntăm în prezent. Este în interesul strategic direct al UE: o nouă criză de securitate în vecinătatea noastră estică ar avea implicaţii nu numai pentru vecinii noştri, ci şi pentru întreaga UE şi cetăţenii acesteia. Prin urmare, sunt foarte recunoscătoare pentru sprijinul Parlamentului şi aştept cu nerăbdare să colaborăm în legătură cu contribuţiile dvs. şi cu punerea în aplicare.
în numele Grupului PPE-DE - Dle preşedinte, în calitate de raportor pentru dimensiunea estică a politicii europene de vecinătate, salut angajamentul Comisiei de intensificare a relaţiilor cu şase ţări din est, în cadrul noului Parteneriat estic. Este important de subliniat că Parteneriatul estic nu trebuie să împiedice în sine posibilitatea ca unele dintre aceste ţări să adere într-o zi la UE ca membre depline. De exemplu, după cum bine ştiţi, susţin de mult timp ideea ca Ucraina să devină membră a UE şi rămân convins că includerea Ucrainei ar fi în mod sigur în interesul strategic al UE.
De asemenea, salut constituirea unui nou organism parlamentar, Euronest, ca forum în care deputaţii europeni şi parlamentarii naţionali să-şi consolideze reciproc mandatele democratice prin intermediul dialogului, care să includă, de exemplu, facilitarea discuţiilor între Armenia şi Azerbaidjan privind conflictul Nagorno-Karabakh şi negocierea de acorduri de liber schimb şi facilitarea eliberării vizelor prin intermediul acestor noi acorduri de asociere. Cu toate acestea, sper că Parteneriatul estic nu va conduce la noi linii de divizare între ţările din cadrul parteneriatului şi ţările din estul extrem şi din afara acestuia. Trebuie să ne reamintim că anumite ţări din Asia Centrală, cum ar fi Turkmenistan, Kazahstan şi Uzbekistan privesc spre Vest, spre UE, pentru asistenţă şi angajare. Prin urmare, trebuie să avem grijă să nu pierdem din vedere responsabilităţile noastre faţă de Asia Centrală numai pentru că dorim să consolidăm relaţiile cu ţările adiacente UE din estul apropiat.
În ceea ce priveşte Belarus, am fost un critic fervent al dictaturii Lukashenko în trecut. Cu toate acestea, salut reluarea recentă a unor relaţii mai prietenoase. Am susţinut mult timp abordarea recompensă şi pedeapsă prin care eforturile preşedintelui Lukashenko în sensul unei reforme democratice şi deschidere trebuie recunoscute şi recompensate prin legături mai strânse cu Uniunea Europeană.
Iar legat de permiterea participării dlui Lukashenko la reuniunea la nivel înalt de la Praga pentru lansarea noului Parteneriat estic în mai, acest pas, în opinia mea, ar fi probabil prematur, având în vedere că preşedintele Lukashenko mai trebuie încă să demonstreze un angajament irevocabil faţă de valorile comune ale UE şi democraţie.
Dle preşedinte, dnă comisar, vă mulţumesc pentru opiniile şi angajamentul dvs. în această privinţă.
Aş dori să subliniez afirmaţiile dvs., şi anume că ne confruntăm cu provocări majore în relaţiile noastre de vecinătate, în ceea ce priveşte stabilitatea, schimbarea democratică şi în prezent, desigur, dezvoltarea economică. Prin urmare, acum este un moment bun să ne exprimăm angajamentul şi dispoziţia noastră de a coopera îndeaproape cu vecinii noştri estici.
Este clar - şi trebuie să afirmăm acest lucru deschis - că avem un interes legat de influenţa pe care noi, ca Uniune Europeană, o avem în privinţa vecinilor noştri estici. Cu toate acestea, dorim să ne extindem influenţa, nu prin violenţă, nu prin ameninţări şi nu prin coerciţie, ci oferind sprijin exact acelor ţări în privinţa obiectivelor lor legate de stabilitate şi schimbare democratică. Sper că toate aceste ţări vizează într-adevăr schimbarea democratică, mai ales acum când, la fel ca Ucraina, au mari probleme economice.
Desigur, vina nu le aparţine pentru o parte dintre aceste probleme economice, însă pentru o altă parte sunt parţial responsabile. De asemenea, trebuie să fim conştienţi că este necesar să fim critici în anumite privinţe. În special pentru că ne oferim sprijinul, trebuie, de asemenea, să criticăm ceea ce credem că este necesar să fie criticat şi să întrebăm ce este necesar pentru ca şi aceste ţări să aibă rolul lor. Am în vedere în special Ucraina, dar voi reveni la această ţară în curând.
Este absolut vital să nu considerăm acest Parteneriat estic ca pe un instrument care va fi utilizat împotriva Rusiei, ci mai degrabă ca pe o consolidare a ţărilor care, în termeni de vecinătate, au Uniunea Europeană de o parte şi Rusia de alta, având în vedere că - dacă toate merg bine - Rusia trebuie să devină partenerul nostru, mai ales în ceea ce priveşte această politică.
Sunt foarte încântat că Statele Unite şi preşedintele Obama, împreună cu vicepreşedintele Biden şi secretarul de stat, dna Clinton, urmăresc acum o politică diferită. Nu trebuie să ne reţinem critica în privinţa evoluţiilor interne din Rusia. Cu toate acestea, butonul de anulare despre care vorbea dl Biden la München ar trebui apăsat, de asemenea, ca o încercare, ca o ofertă faţă de Rusia de a începe o nouă relaţie.
În această privinţă, grupul meu nu este deosebit de încântat de faptul că raportul dlui Onyszkiewicz, asupra căruia s-a căzut de acord în cadrul Comisiei pentru afaceri externe, nu se ridică la nivelul a ceea ce oferă în prezent SUA. Rămânem în urma SUA. Acest lucru este grav. Ar trebui să înaintăm alături de SUA, păstrând, desigur, întotdeauna ca fundament aspectul drepturilor omului. Acest lucru va fi necesar şi sper că totuşi vom obţine o rezoluţie comună privind Rusia. Acest lucru este vital, în opinia mea.
Am menţionat deja că oferta noastră, Parteneriatul estic, nu înseamnă că aprobăm tot ce se întâmplă în ţările noastre vecine. De exemplu, în cazul în care iau în considerare situaţia din Ucraina, nu trebuie să fie cazul de "indiferent de ce faceţi, ce conflicte aveţi şi ce probleme nerezolvate, veţi avea sprijinul Uniunii Europene”. Factorii de conducere din Ucraina trebuie să abordeze problemele împreună în cele din urmă, deoarece criza gazelor naturale este legată de o dispută în cadrul spectrului politic din Ucraina şi acest lucru este total inacceptabil pentru noi. Nu doresc să atribui vină aici - ne putem forma cu toţii propria opinie. Cu toate acestea, este absolut vital să facem acest lucru clar Ucrainei. Acelaşi lucru este valabil în cazul Georgiei şi al tuturor celorlalte ţări. Uniunea Europeană a făcut o ofertă şi sper că vecinii noştri estici vor accepta această ofertă, o vor lua în serios şi vor face ca stabilitatea şi democraţia să devină de fapt realitate.
Parteneriatul estic, ca o nouă prioritate logică şi esenţială care derivă din extinderea către est, este, probabil, cea mai ambiţioasă iniţiativă în cadrul politicii externe a unei Europe reunite. Este un pas foarte bun, dar va avea sens şi succes numai în cazul în care la baza punerii sale în aplicare există o voinţă politică reală. Prin urmare, nu este suficient ca pur şi simplu să punem o nouă etichetă politicii noastre existente de vecinătate. trebuie să fixăm obiective dincolo de politicile noastre existente şi să formulăm aspiraţii mult mai înalte.
Sarcina principală o constituie, fără îndoială, transformarea acordurilor de cooperare existente în acorduri de asociere. Ca parte a acestui proces, este necesară constituirea unei organizaţii instituţionale permanente, dar aceasta nu este cea mai importantă parte. Reuniunile şefilor de stat sau de guvern şi reuniunile ministeriale sunt, evident, esenţiale, dar acestea au succes numai dacă se obţin progrese reale în domeniul celor doi piloni fundamentali. Obiectivul este de a institui o zonă de liber schimb prin intermediul unor acorduri de liber schimb şi de a anula treptat cerinţele privind vizele. Ştim că ambele par obiective îndepărtate în acest moment. Ţările în cauză nu sunt pregătite pentru acest lucru, iar Parteneriatul estic trebuie să ajute aceste ţări să îndeplinească aceste condiţii cât mai curând posibil, având în vedere că este în interesul tuturor. Criza gazelor naturale din ultimele luni a demonstrat cât de vulnerabilă este Europa în privinţa energiei. Prin urmare, o parte în mod special vitală a acordurilor este cooperarea în privinţa energiei, care poate implica ţări de tranzit, precum Belarus şi Ucraina sau ţări exportatoare, precum Azerbaidjanul. În consecinţă, considerăm că acest lucru are o importanţă extremă.
Aş dori să subliniez că această cooperare trebuie să confere, de asemenea, valori. Parteneriatul estic va reprezenta un succes atunci când valorile democraţiei, statul de drept, drepturilor omului şi drepturilor minorităţilor vor constitui permanent o prioritate, acordând o mână de ajutor partenerilor pe această cale, dar şi făcându-i răspunzători în aceste domenii. Parteneriatul estic trebuie să fie, de asemenea, deschis pentru Belarus, dar numai după îndeplinirea condiţiilor. Trebuie clarificat faptul că distanţarea de Rusia nu înseamnă în sine apropierea de Europa. Într-adevăr, mai au multe de făcut în privinţa garantării drepturilor omului şi a democraţiei înainte ca şi drumul spre cooperare să le fie deschis. Parteneriatul estic are consecinţe bugetare evidente: 350 milioane EUR au fost alocate pentru următorii ani - şi probabil că această sumă nu va fi suficientă. Sarcina Parlamentului este de a furniza sprijinul financiar necesar, iar prin aceasta trebuie să recunoaştem că în cadrul Parteneriatului estic, factorul principal de motivare pentru parteneri este aspiraţia acestora către Europa. Vă mulţumesc.
Dle preşedinte, anunţarea Parteneriatului estic a creat speranţe noi în rândul vecinilor noştri europeni. În cazul în care distrugem din nou aceste speranţe, ne vom limita influenţa în Est în toate privinţele. Vecinii noştri vor fi astfel împinşi în sfera de influenţă a Rusiei, marcată de destabilizare şi autoritarism. Aş dori să fac apel la precauţie în cazul Belarusului. Promisiunile actuale ale acestei ţări, legat de faptul că va institui democraţia, sunt încă neîntemeiate. Între timp, autorităţile belaruse deportează preoţii catolici care au avut legătură cu postul de televiziune BelSat şi au refuzat să le acorde permisiunea de a-şi înregistra misiunile la Minsk. Tinerii care sprijină opoziţia sunt înrolaţi în armată. Încercările de a utiliza criza ca pretext pentru a refuza finanţarea Parteneriatului estic şi pentru a încetini procesul semnării acordurilor de liber schimb şi privind libertatea vizelor reprezintă o reţetă pentru dezastru pentru Uniunea Europeană în această parte a lumii. În cazul în care se întâmplă acest lucru, amintiţi-vă să nu îl puneţi pe seama politicilor Moscovei. În prezent, avem la dispoziţie instrumentele necesare. În cazul în care Parteneriatul estic sfârşeşte prin a oferi un nou ambalaj pentru acelaşi conţinut vechi, nu trebuie să fim surprinşi dacă înregistrăm un eşec în Est.
Dle preşedinte, aş dori în primul rând să salut iniţiativa Comisiei, care este foarte bine elaborată. În al doilea rând, nu este vorba de politica estică a Uniunii, este vorba de o nouă formulă, astfel încât întrebarea care se pune este: care este valoarea adăugată?. Aş spune că, în afară de ceea ce am încercat să facem, fie cu succes, fie fără, până în prezent, acum încercăm să avem alături de noi nu doar prieteni, ci şi prieteni care sunt prieteni între ei. Aceasta este cheia stabilităţii şi securităţii Uniunii Europene. Eu văd valoarea adăugată a acestui nou proiect în această dimensiune multilaterală. Sper că va fi aprobat în martie de Consiliul European. Ştim că reprezintă prioritatea preşedinţiei cehe - cu toate că nu avem plăcerea de a-l vedea pe ministrul ceh în Cameră.
Raportul al dnei Koppa, din partea Comisiei pentru afaceri externe, conţinând o propunere de recomandare a Parlamentului European adresată Consiliului privind parteneriatul strategic Uniunea Europeană-Brazilia (2008/2288 (INI)), şi
Raportul al dlui Salafranca Sánchez-Neyra, în numele Comisiei pentru afaceri externe, conţinând o propunere de recomandare a Parlamentului European adresată Consiliului privind parteneriatul strategic UE-Mexic.
Dle preşedinte, America Latină este un continent cu o populaţie de peste 600 de milioane de locuitori, contribuie cu mai mult de 10% la produsul intern brut mondial, deţine 40% dintre speciile de plante de pe pământ şi, în acelaşi timp, are o populaţie tânără, dinamică şi extraordinar de activă.
În ciuda creşterii economice din ultimii ani, aceasta nu este totuşi perioada cea mai bună pentru America Latină în ceea ce priveşte integrarea sa. Aceasta este declaraţia preşedintelui Óscar Arias de la investirea sa şi mi-a fost reamintită săptămâna trecută în cadrul unui seminar organizat la São Paulo cu Alejandro Toledo, fostul preşedinte al Peruului, şi Fernando Enrique Cardoso, fostul preşedinte al Braziliei.
Au existat tensiuni între Argentina şi Uruguay; proiectul ALCA a eşuat; Venezuela a părăsit Comunitatea Andină; au existat probleme între Brazilia şi Bolivia privind naţionalizarea resurselor energetice şi între Argentina şi Bolivia, din acelaşi motiv; au existat dispute între Ecuador şi Columbia, între Columbia şi Venezuela, între Mexic şi Venezuela, şi aşa mai departe.
Această iniţiativă a Comisiei Europene, susţinută de Parlament şi de Consiliu, de a stabili acest parteneriat strategic trimite, prin urmare, un mesaj clar, bine definit conform căruia America Latină rămâne pe lista acţiunilor prioritare pentru Uniunea Europeană, nu doar datorită dedicării personale a dnei comisar Ferrero-Waldner.
În cazul Mexicului, acest parteneriat strategic urmăreşte în special să sublinieze importanţa ţării în America Latină şi pe scena mondială şi, în plus, este un pas esenţial, cheie, în consolidarea relaţiilor noastre existente cu Mexicul şi în extinderea coordonării în legătură cu unele subiecte de importanţă mondială.
Acest pas nou reprezintă o oportunitate de a intensifica în continuare dialogul politic şi de a coordona poziţiile ambelor părţi la nivel mondial şi, de asemenea, în cadrul numeroaselor forumuri multilaterale şi organisme internaţionale. Mecanismele de consultare vor facilita adoptarea poziţiilor comune privind aspecte concrete de interes global, cum sunt securitatea, mediul sau chestiunile socio-economice.
Pentru Uniunea Europeană este, de asemenea, o oportunitate excelentă de a dezvolta relaţii privilegiate cu o ţară care are un rol principal în forumurile din America Latină, cum ar fi Grupul Rio, în cadrul căruia deţine preşedinţia până în 2010. Mexic participă, de asemenea, la G20, G8+5, Organizaţia Mondială a Comerţului, Fondul Monetar Internaţional şi OCDE, în cadrul căreia este singurul membru din America Latină.
Prin urmare, căutarea de soluţii comune pentru criza economică şi financiară mondială, elaborarea de strategii ambiţioase pentru succesul Conferinţei Naţiunilor Unite privind schimbările climatică care urmează să aibă loc la Copenhaga, dezvoltarea unui dialog structurat privind emigrarea sau colaborarea pentru atingerea Obiectivelor de dezvoltare ale mileniului sunt câteva dintre lucrurile care pot fi realizate în cadrul reuniunilor la nivel înalt dintre Uniunea Europeană şi Mexic, în cazul în care se stabileşte parteneriatul strategic pe care îl propunem.
În rezoluţia pe care o vom adopta în această dimineaţă, Parlamentul va reitera, de asemenea, sprijinul său pentru preşedintele Calderón în combaterea traficului de droguri şi a crimei organizate. În plus, şi în spiritul respectului reciproc, al dialogului şi responsabilităţii împărţite, cred că ar trebui să acceptăm provocări comune, cum ar fi protejarea grupurilor vulnerabile din societate, cum sunt femeile sau reprezentanţii mijloacelor de comunicare în masă.
Dnă comisar, anul acesta sărbătorim ce-a de-a 25-a aniversare a dezbaterilor politice ţinute în San José, în cadrul cărora, datorită mobilizării majore a talentului politic în America Centrală şi monitorizării de către Uniunea Europeană, s-a instaurat pacea în America Centrală istmică, răscolită de conflicte.
În opinia mea, Uniunea Europeană a îndeplinit o activitate onorabilă în America Centrală dar şi în alte părţi ale lumii, sprijinind pacea, înţelegerea, acordul şi reconcilierea. Cum aceste valori sunt consolidate în prezent, deşi nu fără dificultate şi nici în aceeaşi măsură peste tot, este clar momentul pentru dezvoltare. Cu toate acestea, pe baza experienţei europene, acest lucru va fi mai dificil dacă nu există integrare.
Cred că oferim un impuls substanţial prin intermediul acestui parteneriat strategic cu Mexic şi, mai presus de toate, trimitem un mesaj clar, bine definit despre angajamentul Europei faţă de America Latină.
Dle preşedinte, sunt încântată că dezbatem şi că vom vota astăzi raportul privind îmbunătăţirea relaţiilor noastre cu Brazilia. Crearea unei relaţii strategice între Uniunea Europeană şi Brazilia va aduce beneficii reciproce, mai întâi datorită schimbării poziţiei Braziliei la nivel global pentru a deveni o forţă conducătoare în dezvoltarea mondială şi, în al doilea rând, deoarece Brazilia joacă un rol vital de depăşire a diferenţele privind aspecte de interes global.
În ultimii ani, Uniunea Europeană a menţinut un spectru foarte larg de relaţii cu Brazilia şi, prin urmare, avem nevoie de un cadru de coeziune coordonat pentru relaţiile de ambele părţi. Relaţiile mai puternice se vor baza pe legături istorice, culturale şi economice şi pe valori comune pentru democraţie, statul de drept, drepturile omului, preocupare pentru schimbările climatice şi dezvoltare durabilă, dezarmare, energie şi neproliferarea armelor nucleare. Parteneriatul strategic trebuie să aibă o sferă de aplicare substanţială şi o natură graduală.
Brazilia este, de asemenea, o ţară de o importanţă decisivă pentru Mercosur. Prin urmare, trebuie să se angajeze, în cadrul parteneriatului, să consolideze relaţiile dintre Uniunea Europeană şi Mercosur şi să abordeze problemele de interes comun. În acest cadru, relaţiile strategice vor reprezenta un mijloc de aprofundare a relaţiilor interregionale, economice şi comerciale.
Datorită rolului său consolidat în domeniu şi implicării sale active în ONU, Brazilia poate juca, cred eu, un rol esenţial în prevenirea şi rezolvarea conflictelor regionale din America Latină, prin urmare, contribuind la consolidarea păcii din zonă.
Din perspectiva crizei economice globale, Uniunea Europeană şi Brazilia trebuie să coopereze la nivelul Organizaţiei Mondiale a Comerţului în vederea încheierii reuşite a negocierilor privind Agenda de dezvoltare de la Doha. Brazilia se află în situaţia de a realiza mai multe pentru abordarea noilor provocări ale economiei globale, dat fiind faptul că chestiunile de reglementare joacă un rol important pentru protejarea legislaţiei în domeniul concurenţei şi în domeniul dezvoltării durabile.
În ceea ce priveşte reforma sistemului financiar, calitatea sa de membru al forumurilor internaţionale ar putea contribui la revizuirea rolului instituţiilor internaţionale în supravegherea şi reglementarea pieţelor financiare.
Ca şi alte puteri în curs de dezvoltare, Brazilia devine din ce în ce mai activă în cadrul eforturilor internaţionale de a face faţă sărăciei globale şi inechităţii, prin intermediul programelor de cooperare care au ca obiectiv pe termen lung dezvoltarea durabilă.
În ceea ce priveşte protecţia mediului, Brazilia este ţara cu cele mai mari zone de păduri tropicale vitale. Uniunea Europeană şi Brazilia trebuie să coopereze proactiv la nivel internaţional pentru a le proteja şi a aborda schimbările climatice şi pierderea biodiversităţii. Trebuie luate măsuri pe plan politic pentru a pune în aplicare Convenţia ONU privind diversitatea biologică. De asemenea, trebuie să se acţioneze pentru a proteja şi gestiona resursele de apă.
Aş spune că în acest moment Brazilia este prima ţară care va dezvolta o producţie importantă de biocombustibili, atingând, prin urmare, rezultate tangibile în reducerea emisiilor de gaze cu efect de seră. În consecinţă, schimbul de experienţă şi cooperarea din acest sector se pot dovedi foarte folositoare Uniunii Europene şi, pe de altă parte, energia regenerabilă şi măsurile de economisire a energiei vor fi foarte folositoare Braziliei.
Migrarea reprezintă un aspect de bază pe agenda politică europeană. În consecinţă, parteneriatul strategic ar trebui, din perspectiva Declaraţiei de la Lima, să promoveze un dialog pe scară largă privind migrarea, care să acopere migrarea legală şi ilegală şi protecţia drepturilor omului.
În cele din urmă, Parlamentul European salută lansarea negocierilor pentru un acord privind vizele între cele două părţi, acord care va facilita libera circulaţie a persoanelor.
membră a Comisiei -(FR) Onorabili membri, prieteni, permiteţi-mi mai înainte de toate să le mulţumesc în special raportorilor, dnei Koppa şi dlui Salafranca Sánchez-Neyra, pentru rapoartele lor excelente privind parteneriatul strategic dintre Uniunea Europeană şi Brazilia, şi respectiv Uniunea Europeană şi Mexic.
De asemenea, trebuie să spun că sunt mândră, în calitate de comisar, de faptul că am prezentat multe propuneri şi multe comunicări privind America Latină, în general, şi Brazilia şi Mexic, în particular, pentru că mi se pare că a fost momentul potrivit pentru a face acest lucru.
În ultimii ani, Brazilia şi Mexic s-au dovedit a fi actori de primă linie, atât pe plan mondial, cât şi regional. Având în vedere acest lucru, Uniunea Europeană a recunoscut necesitatea de a considera aceste ţări drept parteneri strategici, în special datorită ponderii lor economice în America Latină şi, de asemenea, datorită rolului lor de lideri regionali şi, de multe ori, datorită importanţei lor în aspecte de securitate regională.
Cea de-a 50-a aniversare a revoltei tibetane şi a dialogului dintre Dalai Lama şi guvernul chinez (dezbatere)
Următorul punct este reprezentat de întrebarea orală adresată Comisiei cu privire la cea ce-a 50-a aniversare a revoltei tibetane şi a dialogului dintre Dalai Lama şi guvernul chinez, de Marco Cappato, Marco Pannella şi Janusz Onyszkiewicz, în numele Grupului Alianţei Liberalilor şi Democraţilor pentru Europa şi de Monica Frassoni şi Eva Lichtenberger, în numele Grupului Verzilor/Alianţa Liberă Europeană - B6-0012/2009).
Aş dori să fac un scurt comentariu personal: Eu cred cu adevărat că dezbaterea noastră poate contribui la libertatea tuturor cetăţenilor tibetani şi nu la dominaţia unuia dintre state sau religii.
autor - (IT) Doamnă preşedintă, şi eu sper acelaşi lucru. Din păcate, nu putem spera ca preşedintele în exerciţiu al consiliului să profite de această dezbatere şi discuţie pentru a impulsiona avansarea poziţiei Uniunii Europene. De fapt, preşedinţia cehă, evident, consideră că o politică europeană comună ar fi o barieră în calea marilor politici externe ale statelor noastre naţionale. China este recunoscătoare pentru asta, Rusia, de asemenea, adică ţările represive şi antidemocratice din toată lumea mulţumesc pentru această absenţă a Europei, care este atât de bine ilustrată prin absenţa preşedinţiei în această Cameră.
Aş dori să specific dnei Ferrero-Waldner, deoarece abordăm acest punct împreună, care este aspectul esenţial, din punctul meu de vedere: nu este doar o problemă care ţine de lege şi ordine - cu alte cuvinte, dacă avem în vedere câţi călugări au fost arestaţi şi câţi tibetani au fost ucişi recent, ca urmare a represiunii brutale din China, sperând că numărul va fi mai mic decât a fost anul trecut. Ceea ce mi-ar fi plăcut să spun în faţa Consiliului şi o voi spune acum în faţa Comisiei este că trebuie să îşi exprime punctul de vedere cu privire la chestiunea politică fundamentală, adică cu privire la discuţiile dintre Republica Populară Chineză şi reprezentanţii lui Dalai Lama, scopul acestor discuţii şi motivul pentru care au fost suspendate - am putea spune acum că au înregistrat un eşec - cu excepţia cazului în care le putem relua.
Există două poziţii opuse: pe de o parte, poziţia regimului chinez, care declară că Dalai Lama este un conducătorul violent al unor persoane violente şi că Dalai Lama şi guvernul tibetan în exil doresc independenţa pentru un stat naţional tibetan, care este în contradicţie cu unitatea teritorială chineză. Aceasta este calea urmată de Beijing. Pe de altă parte, este vorba despre Dalai Lama, guvernul tibetan exilat şi reprezentanţii lui Dalai Lama, care spun că urmăresc altceva, că mijlocul lor de luptă nu se caracterizează prin violenţă şi că doresc pur şi simplu autonomie reală, prin autonomie însemnând să îşi păstreze cultura, tradiţie, limba şi religia lor sau culturile şi religiile lor. Acesta este mesajul memorandumului pe care l-au prezentat reprezentanţii tibetani ai lui Dalai Lama regimului chinez. Acest memorandum a fost publicat şi conţine cererile lor.
În momentul acesta, Uniunea Europeană este solicitată să aleagă, să se declare de partea cuiva. Există două poziţii conflictuale: una dintre părţi minte. UE poate fi hotărâtoare în căutarea adevărului. Ca partid radical, propunem satyagraha, căutarea adevărului, ca o iniţiativă politică colectivă la nivel global. Uniunea Europeană trebuie să facă uz de instrumentele sale diplomatice - dnă Ferrero-Waldner, vă rugăm să-i transmiteţi acest lucru preşedintelui Barroso - trebuie să ne întâlnim cu Dalai Lama şi să-i acordăm onoarea de a vorbi pentru a afla adevărul. Are Beijingul dreptate când afirmă că tibetanii sunt terorişti violenţi care sunt în favoarea independenţei sau are Dalai Lama dreptate când spune că au nevoie de un stat autonom şi demn? Europa nu poate sta deoparte şi să nu spună nimic în legătură cu acest conflict.
autoare - (DE) Doamnă preşedintă, cu 50 de ani în urmă, armata chineză a dat lovitura finală rezistenţei tibetane. De atunci, tibetanii s-au retras, cu eforturi excesive, dincolo de Himalaya şi dincolo de graniţe, în alte state. Până în prezent, în fiecare an, câteva mii de persoane - toţi fiind refugiaţi - au făcut acest efort suprem de a traversa 5000 m înălţime. În cazul în care, cum a pretins mereu China, situaţia tibetanilor ar fi aşa de minunată, nu ar fi nici motive pentru a pleca, nici justificarea faptului că, jurnaliştii, persoane din vest şi observatorii au fost împiedicaţi timp de câteva luni de zile să viziteze această ţară sau au făcut-o numai sub escortă. Jurnalistele sunt escortate chiar la toaletă de membrele serviciilor de inteligenţă pentru a se asigura că nu se întâmplă nimic interzis.
Prin urmare, mă întreb: care este sarcina noastră, a Uniunii Europene? Trebuie să reluăm cumva dialogul sino-tibetan. Totuşi, acest lucru trebuie să aibă loc pe o bază diferită. Până acum am asistat numai la acuzaţiile şi reclamaţiile Chinei, fără cea mai mică încercare de a înţelege explicaţia reprezentanţilor tibetani care afirmă că nu este vorba de a părăsi China şi de a deveni un stat independent; ci de a dobândi autonomie.
Dnă comisar, cum abordăm faptul că monitorizarea pe Internet în Tibet este mai strictă decât oriunde în altă parte în China şi că tocmai companiile europene au fost cele care au livrat instrumentele necesare pentru a face această monitorizare atât de eficientă? Trebuie să acţionăm. Suntem invitaţi să începem dialogul în ţările noastre.
membră a Comisiei - Doamnă preşedintă, mă bucur foarte mult că această discuţie are loc astăzi, în legătură cu o problemă care a preocupat pe mulţi dintre noi pentru o lungă perioadă de timp şi, în special, de la evenimentele triste de acum un an, din Tibet. De aceea cred că este foarte bine că avem această discuţie deschisă pentru a vedea din nou ce se poate face.
Înainte de a trece la multiplele aspecte tratate în rezoluţia mixtă depusă, permiteţi-mi să vorbesc pe scurt despre relaţiile bilaterale cu China. Politica UE faţă de China este una de implicare. Parteneriatul nostru strategic este puternic şi acest lucru ne permite să abordăm toate aspectele, inclusiv pe cele mai sensibile. Am construit un cadru impresionant de interacţiune la nivel înalt în care abordăm în mod sistematic toate schimbările globale cu care se confruntă cetăţenii noştri, fără a neglija problemele cu care este posibil să nu fim de acord. Tibetul este una din acestea. Permiteţi-mi să fiu foarte clară - nu avem acelaşi punct de vedere cu China în privinţa Tibetului şi încă ne preocupăm cu adevărat şi în mod legitim cu privire la situaţia drepturilor omului în Tibet, după cum aţi subliniat amândoi; în ceea ce priveşte faptul că Tibetul a rămas închis în mare măsură pentru mijloacele internaţionale de informare în masă, pentru diplomaţi şi pentru organizaţiile umanitare, timp de aproape un an; precum şi cu privire la impasul discuţiilor dintre reprezentanţii lui Dalai Lama şi autorităţile chineze, în ciuda celor trei runde de discuţii, de anul trecut.
Aceste aspecte au figurat, de asemenea, ca prioritate pe ordinea de zi pentru mai mulţi lideri ai UE în cadrul reuniunilor bilaterale avute cu conducerea chineză anul trecut. Noi am încercat să găsim o înţelegere comună cu China cu privire la acest subiect delicat şi am fost foarte clari ori de câte ori am abordat situaţia din Tibet.
Permiteţi-mi să reamintesc poziţia UE, care nu lasă loc pentru interpretări greşite. În primul rând, susţine suveranitatea şi integritatea teritorială a Chinei, inclusiv a Tibetului. În al doilea rând, am sprijinit întotdeauna o reconciliere paşnică prin dialog între autorităţile chineze şi reprezentanţii lui Dalai Lama. Îmi amintesc că atunci când am mers acolo cu Comisia, preşedintele Barroso şi alţi colegi, am avut dialoguri specifice cu mulţi dintre interlocutorii mei cu privire la acest aspect. Am susţinut mereu că ar trebui să existe un dialog de reconciliere şi că dialogul ar trebui să continue.
Acest dialog trebuie să fie constructiv şi concret, şi, desigur, regretăm aşadar că, până în prezent, acest dialog nu a dat rezultate foarte concrete. Am afirmat întotdeauna că dialogurile ar trebui să abordeze problemele fundamentale, cum ar fi conservarea culturii, a religiei şi a tradiţiilor unice din Tibet, precum şi necesitatea de a realiza un sistem de autonomie semnificativă pentru Tibet, în cadrul unei constituţii chinezeşti. Am spus mereu că acest dialog ar trebui să abordeze participarea tuturor tibetanilor la procesul de luare a deciziilor. Prin urmare, am aprecia dacă aceste chestiuni ar fi abordate în viitorul plan naţional de acţiune privind drepturile omului în China.
Pentru noi, Tibetul este o problemă care ţine de drepturile omului şi, prin urmare, este abordată invariabil ca atare. De asemenea, am transmis cu consecvenţă acest mesaj omologilor noştri chinezi şi am ascultat foarte atent punctele lor de vedere. Am depus toate eforturile pentru a înţelege poziţia într-un spirit de respect reciproc, dar drepturile omului sunt universale şi situaţia din Tibet este, prin urmare, - pe bună dreptate - o preocupare internaţională legitimă pentru întreaga comunitate internaţională, în special pentru Uniunea Europeană. Acest fapt, desigur, este accentuat de existenţa unor instrumente de drept internaţional în materie de protecţie a drepturilor omului de peste o jumătate de secol.
În rezoluţia dvs. stipulaţi viitorul dialogului sino-tibetan. După cum ştiţi cu toţii, din ultima rundă de discuţii, în urma cererii guvernului chinez, partea tibetană a prezentat un memorandum cu privire la autonomia reală pentru viitorul Tibetului. În opinia mea, documentul conţine unele elemente care ar putea oferi o bază pentru viitoarele discuţii. Mă gândesc la un paragraf cu privire la cultură, educaţie şi religie.
Sunt încurajată, de asemenea, de faptul că, pentru prima dată într-un document scris, partea Tibetană şi-a exprimat angajamentul ferm de a nu căuta separarea sau independenţa. Cred că acest lucru este important pentru continuarea acestui dialog. De asemenea, mă bucur că Dalai a reafirmat în plen, în luna decembrie, anul trecut, devotamentul său pentru abordarea prin calea de mijloc şi pentru dialog, ca singurul mijloc de a obţine o soluţie durabilă şi care poate fi acceptată de ambele părţi.
Permiteţi-mi să închei prin a vă împărtăşi o convingere personală. De-a lungul carierei mele politice şi personale, am crezut mereu cu tărie că, prin angajament şi dialog, chiar şi cele mai dificile aspecte pot fi abordate şi, cu speranţă, pot fi rezolvate la timpul potrivit. De aceea aş dori să fac apel la China şi la reprezentanţii lui Dalai Lama să reia acest dialog, cu prima ocazie posibilă, cu un spirit deschis şi în scopul găsirii unei soluţii durabile în Tibet. Pot garanta, din partea noastră, sprijinul nostru din toată inima în ceea ce priveşte un astfel de proces. Aceasta este poziţia noastră şi aceasta este poziţia pe care o prezentăm părţii chineze.
în numele Grupului PPE-DE - Doamnă preşedintă, motto-ul UE este ,,unitate în diversitate”. Este un principiu care ne-a ajutat mult.
Din păcate, o astfel de idee nu se potriveşte deloc cu dictatura comunistă autoritară din Republica Populară Chineză. Diversitatea este mai degrabă suprimată, decât acceptată. Minorităţile care doresc să se exprime, într-un mod diferit de modul aprobat de curentul principal al partidului sunt marginalizate şi persecutate în mod repetat. Această tendinţă poate fi observată în felul în care sunt tratate numeroasele minorităţi religioase, inclusiv creştinii, musulmanii şi practicanţii disciplinei Falun Gong, şi mai ales în atitudinea Republicii Populare Chineze faţă de Tibet.
În 1950, forţele comuniste au invadat Tibetul, ceea ce a dus la exilarea lui Dalai Lama în urmă cu 50 de ani. De atunci, Tibetul a fost sub controlul Beijingului. Cultura tibetană tradiţională, care a fost izolată timp de sute de ani, a fost slăbită de acţiunile guvernului, care a împiedicat cu orice preţ reapariţia oricărei manifestări a naţionalismului tibetan. De fapt, suprimarea sistematică şi uneori brutală a culturii tibetane a aprins flacăra identităţii tibetane şi a trezit conştiinţa lumii cu privire la situaţia critică a poporului din Tibet.
Conducerea inspiratoare a lui Dalai Lama a făcut ca viitorul Tibetului să rămână foarte mult în atenţia dezbaterii publice, în ciuda eforturilor uriaşe făcute de Republica Populară Chineză de a-i admonesta pe cei care, asemenea fostul preşedinte în exerciţiu al Consiliului, Nicolas Sarkozy, au îndrăznit să pună la îndoială punctul de vedere al Beijingului.
Noi, în acest Parlament am adoptat întotdeauna o conduită puternică de apărare a drepturilor autonome ale celor din Tibet, ceea ce nu înseamnă, în mod automat, dreptul la autodeterminare sau independenţă. Procedând astfel, nu căutăm să provocăm China sau să ne opunem ei. Cu toate acestea, admitem faptul că angajamentul nostru pentru anumite valori - drepturile omului, democraţia, statul de drept şi libertatea conştiinţei - nu pot fi separate, fără îndoială, de importantul parteneriat economic strategic pe care îl dezvoltă UE cu China.
Părerile în favoarea Chinei din cealaltă parte a plenului vor avea un cuvânt de spus în această dezbatere, dar de prea mult timp s-a refuzat părerea poporului tibetan şi noi trebuie să vorbim în numele lui.
în numele Grupului PSE - Doamnă preşedintă, Grupul Socialist este îngrijorat în legătură cu situaţia drepturilor omului din China. Cu toate că recunoaştem faptul că situaţia s-a îmbunătăţit semnificativ în ultimii 10 ani, există încă multe cazuri în care drepturile omului nu sunt încă protejate în mod corespunzător sau adecvat. Deşi există un grad de libertate de gândire, nu este şi cazul libertăţii de acţiune. Cu siguranţă am sublinia eşecul de a permite uniunilor sindicale libere să funcţioneze în China. Suntem preocupaţi de situaţia critică a celor 100 de milioane de muncitori imigranţi care s-au mutat de la ţară la oraş şi care au cel mai limitat acces la sănătate şi educaţie. Suntem preocupaţi de situaţia critică a minorităţile etnice şi religioase din întreaga Chină.
Cu toate acestea, Grupul Socialist s-a opus acestei dezbateri şi rezoluţii. Motivul a fost proporţionalitatea. Este corect să criticăm China pentru raportul privind drepturile omului, aşa cum criticăm Statele Unite pentru folosirea pedepsei cu moartea, Guantánamo şi predarea extraordinară, dar nu trebuie să facem acest lucru în cadrul fiecărei sesiuni parţiale. Sincer, este din ce în ce mai contraproductiv. La un moment dat, autorităţile chineze au acordat atenţie rezoluţiilor noastre, dar nimic mai mult. Cum unii indivizi şi grupuri, în căutarea lor disperată de a atrage atenţia, continuă să sporească pretenţiile, cred că pentru prima dată, statele membre trebuie să abroge politica unei singure Chine şi să recunoască guvernul tibetan în exil.
Dalai Lama a fost aici doar în decembrie, vorbind în plen în numele Tibetului. De ce este necesar să se revizuiască problema din nou? Rezoluţia nu aduce nimic nou.
Eu, împreună cu Elmar Brok, Philippe Morillon şi alţi membri ai Parlamentului, am avut posibilitatea de a vizita Lhasa, vara trecută. Am fost primul grup internaţional care a călătorit acolo după incidentele din luna martie şi am vorbit atât cu autorităţile, precum şi cu cei care îi sprijineau pe protestatarii tibetani. Aşa cum am scris ulterior, realitatea a fost că protestele paşnice - şi sprijinim protestul paşnic - s-au transformat în revolte rasiale, când magazine, locuinţe şi Han Chinese au fost atacate şi arse, înregistrându-se zeci de decese. Şcolile au fost incendiate, iar spitalele şi moscheile minorităţii musulmane au fost atacate. Dalai Lama însuşi a recunoscut realitatea situaţiei atunci când a ameninţat în acel moment că va abdica ca un zeu în viaţă.
China a făcut multe pentru Tibet, în ceea ce priveşte furnizarea infrastructurii, cum ar fi noua cale ferată de la Qinghai-Lhasa, precum şi niveluri mai ridicate de măsuri sociale decât în alte zone rurale din China. Problema este că începe să provoace indignare în altă parte în China.
11. Raportul de progrese pentru 2008 privind Fosta Republică Iugoslavă a Macedoniei (vot)
autor. -Domnule Preşedinte, înainte de a vota asupra rezoluţiei pe care am depus-o privind procesul de aderare al Fostei Republici Iugoslave a Macedoniei, doresc să fac trei observaţii tehnice, astfel încât toată lumea se poată decide în legătură cu textele corecte.
Prima observaţie: acolo unde se vorbeşte despre negociatorul macedonean la alineatul (12), textul ar fi următorul: "negociatorul Fostei Republici Iugoslave a Macedoniei”. Acest conţinut este în perfectă concordanţă cu ceea ce am decis în cadrul votării rapoartelor mele din 2007 şi 2008.
A doua observaţie: la alineatul (18), Biserica Ortodoxă Macedoneană este denumirea oficială a celei mai mari comunităţi religioase din ţară. Se face această menţiune cu scopul de a o distinge de grupul ortodox sârb. Această utilizare a cuvântului "macedonean” nu poate fi înlocuită cu orice referire la orice nume de stat. Deoarece acesta este numele oficial al unei instituţii, propun ca numele să fie pus între ghilimele.
A treia observaţie: în ceea ce priveşte traducerea cuvântului "pending” din alineatul (10) din fraza "până la punerea completă în aplicare a priorităţilor esenţiale ale Parteneriatului pentru aderare”, versiunile din franceză şi italiană - cel puţin - diferă de textele în limbile engleză, germană şi olandeză. Pentru toate traducerile finale propun utilizarea versiunii originale în limba engleză.
în numele Grupului PPE-DE - (EL) Domnule Preşedinte, la alineatul (12) am avut amendamentul 1 al dlui Swoboda, asupra căruia s-a solicitat votul nominal şi, după cum ştiţi, dl Swoboda a retras amendamentul 1 astăzi. Prin urmare, aş solicita supunerea unui vot nominal a părţii a doua a alineatului (12).
în numele Grupului PPE-DE - Domnule Preşedinte, aş dori să propun eliminarea unei părţi a textului, astfel încât noul text din a doua parte a alineatului (13) să aibă următorul conţinut:,,în vederea unei noi runde de negocieri anunţată în cadrul "procesului Nimetz", îşi exprimă speranţa că toate guvernele vecine vor sprijini integrarea acestei ţări în Uniunea Europeană, contribuind astfel la stabilitatea şi prosperitatea în regiune;”
în numele Grupului PSE - (DE) Domnule Preşedinte, aş vrea să spun, mai întâi de toate, că nu cred că este corect faptul că atunci când am retras amendamentul meu aţi respins o parte din textul meu original. Nu este o procedură corectă.
Cu toate acestea, în legătură cu ceea ce tocmai a declarat doamna Ibrisagic, aş dori să spun că putem accepta această formulare. Mi-aş retrage, de asemenea, amendamentul meu 3 şi mă aştept la un tratament corect din partea cealaltă.
-Înainte de ultimul vot, care este mereu nedisciplinat, aş dori să adaug ceva. Aceasta este ultima şedinţă în plen la care va participa Secretarul General, Harald Rømer. Am mulţumit Parlamentului European, în cele din urmă, în numele dvs., în cadrul recepţiei de acum două zile. De asemenea, aş dori să fac acest lucru aici, în plen, concluzionând: Vă mulţumesc foarte mult, domnule Harald Rømer, pentru serviciul dvs. în cadrul Parlamentului European, pe care l-aţi prestat timp de mai multe decenii.
Oricine lucrează pentru Parlamentul European timp de 36 ani, se dovedeşte a fi demn de a fi în Parlamentul European. Mulţumirile noastre calde, dle Harald Rømer.
Celor care ne mai agasează cu întrebări acum, aş dori să le spun că sper ca părinţii lor să nu afle cum se comportă ei aici.
Domnule preşedinte, în ceea ce priveşte acest raport, vreau să spun că mă bucur că a fost aprobat amendamentul 1 al grupului nostru şi, prin urmare, salut acest succes. Protecţia solurilor reprezintă o provocare în Uniunea Europeană, însă ţine de competenţa fiecărui stat membru şi nu necesită o abordare comunitară, directive sau regulamente comunitare. Salut deci rezultatul acestui vot.
(DE) Domnule preşedinte, sunt foarte mulţumit în această privinţă şi vreau să-i mulţumesc din suflet domnului Swoboda pentru că acest raport important a fost adoptat cu un consens larg.
Aş vrea să profit de această ocazie pentru a îndemna membrii sloveni, pentru care şi pentru a căror ţară simt cea mai mare simpatie, să găsească încă o dată modalitatea de a continua marile realizări ale Sloveniei către integrarea europeană. Această ţară a fost primul stat membru care a introdus euro şi prima care a implementat Acordul Schengen. Slovenia este o pionieră a unificării europene. Aş dori să văd că, în interesul său naţional, Slovenia acţionează ca pionieră şi în legătură cu aderarea Croaţiei la UE.
(NL) Domnule preşedinte, în principiu sunt în favoarea aderării Croaţiei la Uniunea Europeană, însă nu am votat pentru acest raport. M-am abţinut, deoarece încă există o serie de probleme în Croaţia, una dintre acestea fiind problema corupţiei. Experienţa ne-a învăţat că, de fapt, corupţia a crescut în anumite ţări care au aderat la Uniunea Europeană înainte să fi fost cu adevărat pregătite în acest sens.
Problema prezentată de acest raport constă în faptul că afirmă că ar exista o posibilitate de a încheia negocierile în 2009, adică anul acesta, deşi, după părerea mea, este imprudent să ne cramponăm de o anumită dată. Ar trebui să i se permită Croaţiei să adere atunci când va fi pe deplin pregătită. Nu este cazul sub nicio formă în acest moment.
(SL) Îi doresc sincer Croaţiei să devină membru al Uniunii Europene cât mai repede posibil, aceasta fiind o dorinţă împărtăşită şi de Slovenia. Dacă dorinţele noastre se vor transforma în realitate, trebuie să ajutăm Croaţia şi să cooperăm cu aceasta. Putem soluţiona conflictele ascultând cu atenţie toate părţile implicate. Însă în acest raport, aprobat astăzi de către Parlamentul European, nu există nimic care să sugereze că am atins echilibrul perfect în ceea ce priveşte votul asupra aşa-numitei dispute frontaliere croato-slovene. Pentru a evita o poziţie părtinitoare, ar trebui să includem şi principiul echităţii drept condiţie minimă.
În concluzie, aş vrea să subliniez că dacă dorim cu adevărat să rezolvăm această problemă, ar trebui să ne asigurăm că atât Slovenia, cât şi Croaţia respectă decizia organismului internaţional pertinent. De aceea, parlamentele ambelor ţări ar trebui să ratifice în prealabil acest rezultat.
(BG) Vă mulţumesc, domnule preşedinte. Am sprijinit raportul privind progresul Turciei. Negocierile cu Turcia în legătură cu aderarea la Uniunea Europeană ridică tuturor statelor membre o problemă serioasă din punct de vedere politic, economic şi în ceea ce priveşte aspectul securităţii. Este deosebit de important ca ţara să îndeplinească criteriile de aderare şi să dea dovadă de consecvenţă, de suficientă precizie şi de transparenţă faţă de cetăţenii Uniunii Europene. Cred că este extrem de important ca procesul să continue printr-o bună cooperare cu ţările învecinate. În această privinţă, cred că trebuie să constatăm o anume evoluţie pozitivă între Bulgaria şi Turcia, prin acordul la care s-a ajuns în legătură cu iniţierea negocierilor legate de probleme care rămân nerezolvate până acum şi mai ales de rezolvarea conflictelor ce ţin de proprietăţile refugiaţilor traci, care se datorează eforturilor Parlamentului European. Vom monitoriza îndeaproape acest proces, deoarece afectează drepturile a mii de oameni, drepturi care trebuie respectate pe tot teritoriul Uniunii Europene. Problema tracilor este şi ea la fel de importantă, precum şi relaţiile dintre Turcia şi celelalte ţări învecinate. Vă mulţumesc.
- (SK) Cunoaştem trecutul încercat de care au avut parte prietenii noştri din Balcani. Acest lucru este valabil atât pentru Slovenia, cât şi pentru Croaţia, care au fost atacate de Serbia, iar noi suntem solidari cu ambele tabere. Trebuie să spun că acceptarea Sloveniei în UE înainte de rezolvarea tuturor conflictelor dintre Slovenia şi Croaţia a fost un act de generozitate din partea UE şi cred că ar trebui să adoptăm o atitudine asemănătoare acum faţă de Croaţia.
Regret faptul că unii oameni politici din Slovenia ar vrea să oprească acum aderarea Croaţiei, însă asta mi-a spus doamna Jordan Cizelj, care abordează această chestiune politică în mod raţional şi echilibrat, aş spune eu. Am convingerea că acordul informal care va fi dezbătut în continuare între Croaţia şi Slovenia, cu asistenţa Comisiei, se va finaliza cu succes.
Doamnelor şi domnilor, permiteţi-mi să explic un element din Regulamentul de procedură. Pentru a lua cuvântul în timpul explicaţiilor votului, trebuie să faceţi o solicitare înainte de începerea acestor explicaţii. Bineînţeles, sunt foarte flexibil şi permit membrilor prezenţi să ia cuvântul. Însă nu folosim procedura "atragerii atenţiei”. Trebuie să vă înscrieţi dinainte, înaintea explicaţiilor votului.
(BG) Domnule preşedinte, am sprijinit raportul privind progresul Turciei întrucât cred că este un raport obiectiv, care oferă atât Turciei, cât şi Uniunii Europene ocazia de a avansa odată cu pregătirea Turciei pentru statutul de membru. În acelaşi timp, vreau să-mi exprim nemulţumirea în legătură cu respingerea în plen a propunerii Grupului Socialist pentru a se lua act de faptul că statutul de membru UE al Turciei este un obiectiv împărtăşit de Turcia şi de Uniunea Europeană.
Cred că dacă dorim un progres mai rapid din partea Turciei în privinţa problemelor sale de dezvoltare, trebuie să fim şi suficient de deschişi şi să asigurăm partenerii noştri că scopul acestui proces rămâne de fapt intrarea Turciei în Uniunea Europeană. Rolul Turciei va creşte şi este în interesul Uniunii Europene să aibă o ţară necreştină între statele sale membre, deoarece astfel vom avea o serie de oportunităţi de a desfăşura politici care nu sunt posibile momentan. Vă mulţumesc.
(BG) Doamnelor şi domnilor, grupul de atac votează împotriva raportului privind progresul Turciei pentru că nu vedem niciun progres. De fapt, oricum nu se poate realiza niciun progres. Turcia nu ia în considerare nimic altceva decât propriile interese, care nu includ respectarea drepturilor omului şi a celorlalte valori europene şi creştine. Timp de peste 80 de ani, Turcia nu a respectat Tratatul de la Ankara, în temeiul căruia datorează Bulgariei 10 miliarde USD. Imaginaţi-vă cum va respecta regulamentele europene.
Ieri domnul Wiersma a menţionat că nerecunoaşterea genocidului armean din 1915-1916 reprezintă o problemă. Atunci ce ar trebui să spunem despre actele de genocid împotriva bulgarilor, care au avut loc timp de 500 de ani, precum masacrele de la Stara Zagora, Batak şi Peruştiţa, descrise de Comisia Europeană Internaţională în 1876? Domnul Wiersma a mai spus şi că nu este loc în UE pentru o Turcie islamică; totuşi, acum 20 de ani, islamiştii turci au aruncat în aer autobuze în Bulgaria, care transportau femei şi copii. Turcia chiar a plătit pentru monumentele care au fost ridicate în cinstea acestor terorişti. Aceasta este Turcia modernă, guvernată de un fundamentalist, partidul islamic. Acestea sunt valorile sale şi credem că acestea nu corespund valorilor Europei.
(FR) Domnule preşedinte, "a greşi este omeneşte, a persista în greşeală este diabolic”. Niciodată nu a fost mai potrivită această maximă decât pentru saga lamentabilă a negocierilor pentru aderarea Turciei.
Din 2005, ne-aţi prezentat aceleaşi rapoarte negative privind drepturile omului, respectarea minorităţilor şi angajamentele luate faţă de Uniune, deşi obiectivul aderării a rămas intact.
Acum, în realitate, nu aceasta este problema. Fondul problemei rezidă în dorinţa europenilor de a nu mai accepta consecinţele libertăţii de stabilire care ar rezulta în mod necesar din aderare.
De asemenea, rezidă în faptul că Turcia aparţine geografic, cultural, lingvistic şi spiritual unei zone diferite de Europa. Deci trebuie să lăsăm deoparte aceste poveşti; trebuie să renunţăm la această mascaradă a aderării şi să iniţiem imediat discuţii practice, cu alte cuvinte să ţintim către un parteneriat construit pe interesele noastre comune şi reciproce. Această procedură de aderare trebuie abandonată.
(DE) Domnule preşedinte, în domeniile fundamentale - drepturile omului, drepturile minorităţilor, libertatea religioasă, libertatea de exprimare - Turcia nu a făcut aproape niciun progres, iar în ultimele câteva zile a făcut chiar paşi înapoi.
Însă, fără a lua în seamă aceste aspecte, Comisia pretinde că suntem totuşi obligaţi să adoptăm o poziţie pozitivă, deoarece acesta este un partener strategic important. Ceea ce este adevărat, însă această problemă ţine de politica externă. Faptul că avem nevoie de parteneriate strategice nu reprezintă un criteriu pentru aderare.
Cu toate acestea, am votat totuşi destul de clar în favoarea raportului, deoarece solicitarea socialistă de a concentra raportul pe aderare a fost respinsă. Acest raport este un mare succes şi o realizare pentru noi, deoarece evită în mod expres fixarea aderării ca obiectiv şi deoarece vorbeşte despre un proces de durată, deschis, al cărui rezultat este încă neclar. Am fi preferat un "nu” în ceea ce priveşte acordarea statutului de membru cu drepturi depline, însă această formulare se apropie de aceasta şi este deci un mare succes pentru noi, cei care suntem bucuroşi să spunem "da” parteneriatului cu Turcia, ca parte din politica noastră externă, însă spunem "nu” aderării.
(NL) Domnule preşedinte, m-am abţinut de la votul asupra raportului referitor la Turcia deoarece, deşi acest raport conţinea o serie completă de critici legate de greşelile majore ale Turciei care persistă încă, cred că singura concluzie posibilă în legătură cu acest raport ar fi trebuit să fie aceea că negocierile trebuie oprite şi chiar definitiv, deoarece după trei ani nu a existat încă nicio îmbunătăţire notabilă a situaţiei din Turcia.
Oricum, sunt de părere că Uniunea Europeană trebuie să rămână un proiect european şi că, prin urmare, nu ar trebui să existe loc în cadrul Uniunii Europene pentru o ţară cum este Turcia, care nu este o ţară europeană.
Ieri, un membru al Grupului socialist din Parlamentul European a spus că nu ar accepta niciodată ca Turcia să fie islamizată în continuare. Ei bine, sper că acesta şi grupul său se vor pronunţa şi împotriva islamizării Europei, deşi nu aş băga mâna în foc.
Domnule preşedinte, acest raport evidenţiază progresul Turciei către un eventual statut de membru al UE. Acesta ar putea fi un scop pe care îl sprijin. Totuşi, mă îngrijorează câteva aspecte ale progresului Turciei în vederea obţinerii statutului de membru.
Una din preocupările mele este uzura treptată a idealului republican laic şi creşterea influenţei religiei în politică. Mă mai îngrijorează şi abuzurile contra drepturilor omului în Turcia, abuzuri care au fost dovedite, şi unele dintre acţiunile desfăşurate împotriva comunităţilor minoritare. Înainte de a lua în considerare aderarea Turciei, avem nevoie să vedem că se iau măsuri în unele dintre aceste domenii.
Însă este la fel de important să fim sinceri cu Turcia şi să afirmăm clar şi fără ambiguitate că dacă va respecta toate condiţiile pe care le-au respectat celelalte state membre, va avea dreptul să li se alăture. Nu este corect ca liderii statelor membre să pună obstacole neechitabile şi neechilibrate în calea aderării Turciei. Dacă Turcia îndeplineşte condiţiile, atunci are dreptul să adere şi ar trebui să i se permită acest lucru. Avem nevoie de o UE mai largă şi nu mai profundă.
Domnule preşedinte, tibetanii, ca toate naţiunile, aspiră să trăiască în conformitate cu propriile legi şi sub conducerea propriului lor popor, iar prin negarea aspiraţiilor lor naţionale, guvernul chinez foloseşte o serie de argumente în legătură cu abolirea feudalismului şi combaterea sclaviei şi a superstiţiilor.
În definitiv, este o versiune a ceea ce Engels numea "falsă conştiinţă”: ei cred că tibetanii nu înţeleg prea bine problema şi, prin urmare, nu ar trebui să le fie permisă o democraţie în toată regula.
Rog membrii acestei adunări să se gândească la ironia asemănării dintre acest argument şi cel care a fost afişat în urma voturilor împotrivă ale francezilor, olandezilor şi irlandezilor. Din nou în această Cameră, am tot auzit că nu s-a înţeles corect despre ce era vorba, că de fapt au votat în legătură cu altceva - împotriva domnului Chirac sau împotriva aderării Turciei sau împotriva liberalismului anglo-saxon - şi că nu înţeleseseră problema şi că trebuia să fie informaţi mai bine.
Cred că persoanele, fie din Tibet sau din alte naţiuni ale Uniunii Europene, înţeleg care le sunt dorinţele şi că ar trebui să li se permită să şi le exprime prin procesul electoral. Ştiu că devin la fel de plictisitor ca şi Cato cel Bătrân, însă şi lui i s-a dat ascultare până la urmă şi voi repeta, aşa cum am făcut-o în fiecare discurs, că ar trebui să avem un referendum asupra Tratatului de la Lisabona. Pactio Olisipiensis censenda est!
Domnule preşedinte, Italia suferă din cauza unui adevărat exod al intelectualilor. Această emigrare în masă a cercetătorilor, an după an, devine o tendinţă bine definită. Câştigătorul premiului Nobel pentru medicină, Renato Dulbecco, a afirmat că cei care doresc să facă muncă de cercetare pleacă aşa cum au făcut-o şi în trecut şi din aceleaşi motive. Aceştia pleacă pentru că nu există perspective de carieră, salarii convenabile sau fonduri pentru cercetare, iar uşile centrelor de cercetare sunt închise întrucât, pe lângă lipsa de fonduri, le lipseşte organizarea pentru primirea noilor grupuri şi pentru dezvoltarea de noi idei.
Cercetătorii italieni pleacă din cauza lipsei unei infrastructurii, mai ales în domeniul ştiinţei şi tehnologiei, din cauza lipsei fondurilor, a salariilor derizorii şi a unui sistem de selecţie care descurajează cei mai buni candidaţi şi răsplăteşte recomandările. Pleacă şi se plâng, deoarece pregătirea de bază oferită de universităţile noastre este excelentă. Însă lipsesc toate celelalte.
Sunt de acord că statele membre trebuie să asigure recrutarea deschisă, transparentă şi pe bază de concurs a cercetătorilor, în funcţie de merite ştiinţifice. Meritele ar trebui măsurate în funcţie de excelenţă în domeniul ştiinţific şi de producţia ştiinţifică (publicaţii). Însă şi alte aspecte importante ar trebui să conteze ca merite în cariera unui cercetător: capacitatea de a inova, abilităţile de coordonare a cercetării, abilităţile de instruire şi de monitorizare şi capacitatea de a colabora cu industria.
în scris. - Am votat favorabil această propunere de rezoluţie pentru că sunt de acord cu ideea că Europa are nevoie de un număr mai mare de cercetători. Acest raport este foarte important pentru că, printre altele, îndeamnă statele membre să îmbunătăţească oportunităţile de carieră existente pentru tinerii cercetători, de exemplu printr-o mai bună finanţare şi printr-o promovare bazată pe realizări, cum ar fi capacitatea de inovare, stagiile în întreprinderi etc., mai degrabă decât pe vechime.
în scris -Raportul deputatei Locatelli face parte dintr-o evaluare a Strategiei de la Lisabona în scopul de a face economia Europei cea mai competitivă din lume până în anul 2010, iar aspectul principal al acesteia este poziţia cercetătorilor în Europa. Au fost identificate patru domenii prioritare în care progresul este esenţial şi anume:
Aceste domenii ţin de mobilitatea, transparenţa, publicitatea şi sprijinul acordat cercetătorilor şi potenţialilor cercetători. Înglobarea educaţiei, a inovaţiei şi a cercetării într-o politică de sprijin coerentă reprezintă o parte esenţială a unei economii funcţionale a cunoaşterii. Eforturile noastre de a combate "exodul intelectualilor” şi de a stabili o "reţea a intelectualilor” vor fi intensificate de propunerile care minimizează obstacolele birocratice şi care măresc sprijinul asigurărilor sociale pentru cercetători. În calitate de raportor UE ETS, ştiu prea bine cât este de important rolul cercetării şi nevoia de a stimula talentul şi minţile disponibile pentru a rezolva gravele provocări climatice cu care ne confruntăm. Sunt încântată să confirm apariţia unei Alianţe a Inovaţiei între universităţile UCD şi TCD din Irlanda, un bun exemplu de investiţie în cercetătorii aflaţi la început de carieră.
În ciuda evenimentelor recente care arată clar faptul că Strategia neo-liberală de la Lisabona este unul dintre instrumentele responsabile pentru înrăutăţirea situaţiei economice şi sociale din Uniunea Europeană, raportul insistă asupra aplicării acesteia, cu care nu suntem de acord.
Cu toate acestea, există aspecte pozitive în raport, aspecte pe care le susţinem, mai ales în legătură cu satisfacerea nevoilor cercetătorilor, cu drepturile acestora în ceea ce priveşte condiţiile de muncă şi asigurările sociale, cu reîntregirea familiei, cu drepturile cercetătoarelor şi accesul tinerilor cercetătorilor la finanţări şi cu solicitarea de finanţări mai mari pentru cercetare şi cu implicarea unui număr mai mare de cercetători.
Însă nu este clar cum va garanta strategia europeană pentru cercetare propusă drepturi egale în toate statele membre şi acces universal la parteneriatul european pentru cercetători pentru toţi cercetătorii, mai ales pentru cei tineri, şi mai ales în ţări precum Portugalia, care nu este un factor principal în luarea deciziilor politice într-o Uniune Europeană care este din ce în ce mai mult condusă de marile puteri. Din acest motiv, ne-am abţinut de la votarea acestui raport.
Domnule preşedinte, o carieră academică depinde de mobilitate? Într-o anumită măsură depinde. S-ar putea spune că mobilitatea, mai ales în cazul tinerilor cercetătorilor, poate avea o influenţă semnificativă asupra realizărilor lor viitoare. Acest lucru se datorează faptului că facilitează accesul la noi informaţii şi că le permite cercetătorilor să depăşească limitările mediului în care au fost educaţi. Însă asta nu este tot. O carieră academică începe devreme, în gimnaziu, unde tinerii pun bazele culturii lor generale, mai ales în matematică şi ştiinţe.
Următoarea etapă implică învăţământul superior şi studiile universitare şi doctorale. În fazele iniţiale ale carierei academice a unui tânăr, şi aici vorbesc din proprie experienţă, mobilitatea, accesul uşor la instalaţiile de cercetare şi un subiect interesant şi promiţător cercetat sub supravegherea unor cercetători de seamă sunt mai importante pentru aceşti tineri, mai importante decât viitoarea lor pensie.
Astfel, cel mai important pas către obţinerea unui personal pentru cercetare implică pregătirea condiţiilor propice pentru astfel de studii, în cadrul Institutului European de Tehnologie sau al infrastructurii europene de cercetare, de exemplu, incluzând sprijinul oferit prin intermediul bursele doctorale care sunt disponibile studenţilor UE şi din ţări terţe şi care sunt promovate în mod extensiv. Condiţiile pe care le oferim, în ceea ce priveşte stabilitatea familială şi profesională, vor hotărî dacă tinerii vor intra în instituţii industriale sau academice şi dacă se vor întoarce în ţările de unde provin sau dacă vor călători mai departe odată ce şi-au obţinut doctoratul.
în scris - În drumul spre cercetare al unui student, mobilitatea fizică trebuie promovată ca fiind o experienţă educativă care nu poate fi înlocuită de mobilitatea virtuală. Trebuie să ne asigurăm că minţile cele mai strălucite au parte de un capital adecvat şi de resursele umane care să le sprijine. Pentru unii, aceasta ar putea însemna accesarea resurselor de dincolo de graniţele ţării de origine.
Beneficiile (de ex. valoarea adăugată) asociate cu mobilitatea studenţilor, a profesorilor şi a cercetătorilor trebuie promovate şi făcute cunoscute. Barierele administrative şi structurale trebuie să fie eliminate; ar trebui să fie disponibile burse şi împrumuturi pentru studenţi şi cercetători, pe lângă alte măsuri stimulative atât pentru indivizi, cât şi pentru instituţii.
Este necesar ca politica de internaţionalizare să ia în considerare: importanţa crucială a cercetătorilor cu experienţă internaţională; oportunităţi lingvistice reale; nevoia de a oferi tuturor studenţilor viitori cercetători posibilitatea de a obţine un număr de credite de limbi străine, fără deosebire de specializare; calitatea bună şi informarea lor privind oportunităţile de studiu şi de cercetare în străinătate.
în scris - (EL) Raportul privind parteneriatului european pentru cercetători caută să sporească competitivitatea UE faţă de alte centre imperialiste, să limiteze "exodul” de cercetători şi să atragă cercetători din ţările în curs de dezvoltare.
Acesta promovează libera circulaţie a cercetătorilor între state, între sectorul privat şi cel public, între companii, centre de cercetare şi universităţi, o mai mare coeziune între sectorul privat şi cel public în domeniul cercetării, subjugarea absolută a ştiinţei cerinţelor tehnologice temporare ale pieţei şi orientarea cercetătorilor către cercetarea aplicată, recunoscându-se experienţa anterioară de cercetător în cadrul unei corporaţii drept calificare formală.
Introducerea "formularelor de cercetare” pentru selectarea cercetătorilor dintr-o anumită instituţie ştiinţifică sau universitate dintr-un alt stat membru şi mobilitatea cercetătorilor şi a personalului senior de conducere vor ajuta marile companii să selecteze pe cei mai buni dintre cei mai buni cercetători şi să atragă personal pentru companiile lor, ceea ce le va spori profitabilitate(condiţii flexibile de angajare, muncă neplătită, scutire de la contribuţiile la asigurări). Aceste aranjamente cuprind şi studenţii doctoranzi, care desfăşoară cea mai mare parte a activităţilor de cercetare.
Am votat împotriva acestui raport deoarece cercetătorii trebuie să lucreze în condiţii de angajare stabile, în instituţii care nu concurează pentru "supremaţie”, ci care cooperează pentru a dezvolta ştiinţa şi pentru a deservi necesităţile celor "de jos” şi nu plutocraţia şi profitul marilor companii.
Pentru a compensa lipsa personalului din domeniul cercetării, este necesar să se faciliteze întoarcerea cercetătorilor europeni care lucrează în afara graniţelor Uniunii Europene şi intrarea oamenilor de ştiinţă din ţările terţe care doresc să lucreze în UE.
(FR) Doamnă preşedintă, îi rog pe membri să îmi acorde câteva minute din timpul dumnealor.
Aş dori să vorbesc în legătură cu subiectul China. A existat o propunere de rezoluţie pentru astăzi referitoare la China, la cazul domnului Gao Zhisheng, un avocat celebru care se află în arest. Există temeri că va fi torturat; familia lui a primit de curând permisiunea de a intra pe teritoriul Statelor Unite şi există temeri pentru viaţa lui.
Totuşi, din păcate, pentru că se pot dezbate doar trei subiecte, propunerea referitoare la cazul domnului Gao Zhisheng nu a putut fi inclusă pe ordinea de zi. Am avut intenţia să transferăm problema în sesiunea din 2 martie. Ni s-a comunicat că în sesiunea din 2 martie nu vor fi discutate probleme urgente pentru că, potrivit regulilor, atunci când sunt planificate două sesiuni plenare în aceeaşi lună, în cea de-a doua nu pot fi discutate chestiuni urgente.
Pun la îndoială această interpretare. De fapt, această interpretare se referă la sesiunile duble din septembrie şi, înainte de acestea, la cele din Octombrie, în cadrul cărora s-a discutat bugetul. Faptul că în luna martie sunt organizate două sesiuni se datorează alegerilor; este vorba de un caz excepţional. Acest lucru înseamnă că ne putem ocupa de problemele legate de drepturile omului numai la sfârşitul lunii aprilie, când este prea târziu.
Prin urmare, solicit preşedinţiei, în primul rând, să examineze acest aspect şi, în al doilea rând, să comunice ambasadei Chinei uriaşa noastră îngrijorare în privinţa acestui caz - în acest scop vă pot pune la dispoziţie informaţii referitoare la cazul domnului Gao Zhisheng - întrucât nimeni nu ştie exact unde se află acesta şi există temeri că ar putea fi torturat şi că viaţa i-ar putea fi pusă în pericol.
Următorul punct este dezbaterea a şase propuneri de rezoluţii referitoare la situaţia din Guineea Bisau.
autor - (PT) Doamnă preşedintă, doamnă comisar, doamnelor şi domnilor, din păcate, discutăm din nou în plen situaţia din Guineea Bisau, o situaţie extrem de dureroasă. Această ţară se confruntă de mulţi ani cu o instabilitate cronică şi a încercat să apuce calea democraţiei la începutul anilor 1990. Nimic nu s-a întâmplat cum ar fi trebuit, a existat o lovitură de stat şi un război civil minor şi, de atunci, ţara se află într-o gravă instabilitate politică şi militară, cu tensiuni şi rivalităţi serioase. De asemenea, în ultimul timp s-a înregistrat o prezenţă îngrijorătoare a intereselor privind traficul de droguri, interese ce au devenit din ce în ce mai evidente pentru toţi observatorii.
Condamnăm cu tărie atacurile recente: atacul cu bombă în care a fost ucis şeful Statului Major, generalul Tagme Na Waie, dar şi asasinarea extrem de barbară, dacă nu sălbatică, a preşedintelui Nino Vieira. Indiferent de trecutul acestora, ne exprimăm solidaritatea cu familiile victimelor şi cu poporul din Guineea-Bissau, regretăm şi condamnăm cu vehemenţă aceste atacuri.
Dorim să asistăm la întoarcerea la normalitate. Lecţia pe care am învăţat-o şi pe care am dorit să o subliniez în această rezoluţie este faptul că nepedepsirea nu este o soluţie. În ceea ce priveşte asasinarea lui Ansumane Mané şi a generalului Veríssimo Seabra, în trecut, cum am fi putut noi să închidem ochii la ideea că făptaşii nu au fost găsiţi şi deferiţi justiţiei? Este clar că nu aceasta este soluţia. Prin urmare, trebuie să convingem guvernul din Guineea Bissau de importanţa găsirii responsabililor. Cei vinovaţi trebuie aduşi în faţa justiţiei şi trebuie să oferim tot sprijinul de care este nevoie.
În cele din urmă, aş dori să atrag atenţia în legătură cu îngrijorarea faţă de practicarea traficului de droguri în întreaga regiune, faţă de riscul pe care traficul de droguri îl prezintă pentru Uniunea Europeană şi faţă de existenţa neplăcută a acestuia, care a devenit evidentă în Guineea Bissau. De asemenea, în acest context aş invita şi la crearea unei legături mai strânse cu autorităţile din Capul Verde. Am stabilit un parteneriat special cu autorităţile din Capul Verde, o ţară care are relaţii strânse cu Guineea Bissau şi cunoştinţe extensive despre aceasta din urmă, dar care este şi foarte vulnerabilă. Prin urmare, acest lucru este esenţial pentru propria noastră securitate europeană. Drept urmare, în acest context, intensificarea acestui parteneriat special cu autorităţile din Capul Verde este foarte importantă.
Crimele din Guineea Bissau reprezintă o puternică lovitură suferită nu numai de democraţia dintr-un stat împovărat de traficul de droguri, ci şi de întreaga regiune vest-africană. Asasinarea preşedintelui şi a şefului Statului Major au împins ţara şi mai adânc într-o mlaştină în care instituţiile nu mai funcţionează, democraţia devine din ce în ce mai fragilă, unde există din ce în ce mai multă corupţie şi mai multe culte ale personalităţii. Locuitorii din această ţară trăiesc în haos şi se confruntă cu o lipsă de apă, medicamente şi şcoli. Traficul de droguri nu cunoaşte limite sau frontiere şi devine o ameninţare pentru întreaga regiune, ajungând chiar în statele din Uniunea Europeană.
Deşi până acum comandanţii forţelor armate şi-au ţinut promisiunea de a nu se amesteca în afacerile interne ale ţării, evenimentele recente are putea distruge complet ceea ce a mai rămas din democraţia din Guineea Bissau. Noul guvern trebuie să respecte ordinea constituţională, să rezolve conflictele în mod paşnic şi să investigheze minuţios asasinatele. Cu ajutorul misiunii de securitate şi apărare a Uniunii Europene, trebuie să ajungem la un moment crucial în dezvoltarea ţării, oferind stabilitate şi un trai decent. Trebuie să sperăm că în câteva luni vor avea loc alegeri prezidenţiale şi că acestea vor respecta standardele internaţionale privind organizarea alegerilor. Invităm statele Uniunii Europene şi întreaga comunitate internaţională să îi ofere Guineei Bissau asistenţa financiară şi expertiza de care este nevoie pentru a organiza alegeri democratice. Forţele politice de opoziţie din Guineea Bissau ar trebui să încerce să găsească puncte compune şi să ajungă la compromisuri în această perioadă dificilă şi să adopte urgent decizii privind securitatea ţării, procedurile electorale şi administraţia publică. Îi invităm să lupte mai eficient împotriva corupţiei şi să se consulte cu societatea civilă şi cu alte organizaţii în legătură cu reconcilierea internă din interiorul ţării.
Doamnă preşedintă, anul acesta, pe 2 martie, preşedintele Guineei Bissau, João Bernardo Vieir a fost împuşcat mortal într-un atac desfăşurat de soldaţi loiali şefului Statului Major al armatei. Cu o zi înainte, generalul Batista Tagme Na Waie, şeful Statului Major al armatei a decedat după ce a fost rănit într-o explozie. Ambele decese sunt asociate unui conflict politic existent în Guineea Bissau, care durează de mulţi ani şi care a avut drept rezultat numeroase tragedii şi instabilitate în ţară. Deşi alegerile organizate în 2008 au fost paşnice, la scurt timp după acestea a avut loc o primă tentativă de asasinat. Preşedintele a supravieţuit atacului. Guineea Bissau, o fostă colonie portugheză, este una dintre cele mai sărace ţări din lume. În acelaşi timp, prin ţară trece o rută folosită pentru contrabanda cu cocaină.
Condamnăm tentativele de a rezolva conflictele prin intermediul unei lovituri de stat; solicităm ca în termen de două luni să fie organizate alegeri prezidenţiale în Guineea Bissau; şi solicităm ca aceste alegeri să respecte normele democratice şi ca ordinea constituţională să fie restaurată.
Când analizăm situaţia politică din Guineea Bissau, nu ar trebui să uităm faptul că poporul acestui tânăr stat african a fost victima colonizării portugheze, în ciuda faptului că a dus o luptă extrem de curajoasă împotriva colonizării. În ceea ce priveşte evenimentele din această ţară, pe care le regretăm, în special asasinarea preşedintelui şi a şefului Statului Major, nu putem uita faptul că acesta este rezultatul tuturor problemelor şi al tuturor dezacordurilor care există de ani de zile şi care îşi au sursa în trecutul colonial al ţării. De asemenea, ar trebui să ţinem cont de faptul că este vorba de una dintre cele mai sărace ţări din Africa, ceea ce înseamnă că Uniunea Europeană trebuie să acorde mai multă atenţie cooperării în domeniul sănătăţii publice şi educaţiei, pentru a putea îmbunătăţi condiţiile de trai ale populaţiei din aceste ţări şi pentru a depăşi dificultăţile cu care încă se confruntă o mare parte a populaţiei din Guineea Bissau, în special femeile, mamele şi copiii.
Este foarte important ca Uniunea Europeană să îşi intensifice eforturile pentru a ajuta aceşti oameni. De asemenea, este nevoie să susţinem educaţia, furnizarea de provizii sănătoase de apă potabilă şi, în unele cazuri, chiar producţia agricolă, pentru a ne asigura că toţi locuitorii au acces la alimente. Totuşi, această asistenţă trebuie oferită fără implicare externă şi respectându-se fără excepţii suveranitatea şi opţiunile poporului.
autor -Doamnă preşedintă, această fostă colonie afectată de sărăcie a suferit decenii întregi din cauza instabilităţii politice şi a crizei, fapt care a avut drept rezultat o suferinţă profundă şi prelungită a cetăţenilor săi.
Trecerea la un regim democratic şi la vremuri mai bune pentru popor părea o perspectivă promiţătoare după ce alegerile legislative din 2008 s-au desfăşurat într-un mod aparent corect şi paşnic. Totuşi, norii negri ai urii şi violenţei au apărut din nou deasupra ţării, după ce soldaţii trădători l-au împuşcat pe preşedintele Vieira la 2 martie, a doua zi după uciderea conducătorului armatei. Condamnăm ambele asasinate,şi nu putem face altceva decât să sperăm că părţile rivale din Guineea Bissau vor găsi dorinţa şi puterea necesare pentru a rezolva disputele prin dialog la masa negocierilor, de dragul bunăstării cetăţenilor ţării. În plus, întrucât în ultimii câţiva ani Guineea Bissau s-a transformat într-o ţară importantă pentru traficul de droguri, îndemnăm nu doar autorităţile din această ţară, ci şi comunitatea internaţională, să depună toate eforturile posibile pentru a lupta eficient împotriva acestui blestem mortal.
Doamnă preşedintă, doamnă comisar, doamnelor şi domnilor, Grupul Verzilor / Alianţa Liberă Europeană condamnă cu tărie asasinarea preşedintelui Guineei Bissau, João Bernardo Vieira, şi a şefului forţelor armate, generalul Tagme Na Waie, la 1 şi 2 martie 2009.
Cerem să fie efectuată o investigaţie completă, iar făptaşii să fie condamnaţi, cerând acelaşi lucru şi în cazul ucigaşilor generalilor Mané şi Correia, asasinaţi în anul 2000, respectiv 2004, ucigaşii nefiind încă identificaţi.
Ca una dintre cele mai sărace ţări, cunoscută pentru nivelul scăzut al speranţei de viaţă, Guineea Bissau se confruntă în prezent cu problema traficului de droguri. Fiind o punte pentru contrabandiştii sud-americani de droguri, Guineea Bissau a devenit o ţară de tranzit pentru drogurile destinate Europei, unde noi reprezentăm cel mai important consumator. De asemenea, ştim prea bine că acest lucru afectează întreaga subregiune, întrucât, de exemplu, în Mauritania au fost descoperite cantităţi mari de droguri, chiar la aeroport.
Uniunea Europeană trebuie să ajute această ţară să întoarcă spatele acestui tip de comerţ, să lupte împotriva lui pe mai multe fronturi şi să revină la o dezvoltare bazată pe propriile resurse ale ţării.
Cum comunitatea internaţională a salutat ultimele alegeri, iar Uniunea Europeană şi-a oferit sprijinul pentru procesul de învăţare despre democraţie şi pentru instalarea democraţiei în Guineea Bissau, evenimentele care s-au petrecut recent în această ţară nu pot decât să consolideze această poziţie de ajutor şi asistenţă.
Şi armata, care nu a intervenit în procesul electoral, trebuie să continue să respecte strict ordinea constituţională, aşa cum a promis.
Deşi după ani întregi de probleme şi haos, ţările vest-africane învecinate au redescoperit calea către democraţie şi către respectarea instituţiilor şi a drepturilor omului, Guineea Bissau nu trebuie să cadă în capcana practicilor reprobabile. Uniunea Europeană trebuie să îşi facă simţită prezenţa şi să îşi folosească influenţa şi puterea exemplului pentru a ajuta această ţară să rămână pe drumul către democraţie.
, în numele Grupului PPE-DE - Doamnă preşedintă, în afară de ceea ce s-a spus deja astăzi în legătură cu situaţia din Guineea Bissau, aş dori să comentez asupra a două chestiuni.
În primul rând, asasinarea preşedintelui Guineei Bissau, João Bernardo Vieira, şi a conducătorului forţelor armate, generalul Tagme Na Waie, ar trebui să fi investigate minuţios, iar vinovaţii ar trebui aduşi în faţa justiţiei.
În al doilea rând, în rezoluţia noastră de azi ne exprimăm speranţa că alegerile prezidenţiale vor fi organizate în această ţară în termen de 60 de zile. Astăzi ar trebui să facem apel la statele membre ale UE şi la comunitatea internaţională să se asigure că Guineea Bissau primeşte asistenţa financiară şi tehnică de care este nevoie pentru a organiza alegeri credibile.
Doamnă preşedintă, este foarte uşor ca în ţările sărace din Africa, aşa cum este Guineea Bissau, să se producă destabilizarea, cu consecinţe tragice. Asasinarea preşedintelui João Bernardo Vieira şi asasinarea generalului Tagme Na Waie, conducătorul forţelor armate, ambele petrecute în luna martie a acestui an, au făcut cu siguranţă parte dintr-o încercare de a destabiliza ţara, o acţiune ce a fost probabil instigată de mafia drogurilor. Lipsa unei forţe eficiente de securitate în această ţară înseamnă că numeroase omoruri, de diverse facturi, rămân de fapt nepedepsite. Trebuie să furnizăm toată asistenţa de care are nevoie guvernul acestei ţări, iar acesta este un aspect la care se referă rezoluţia.
În afară de asta şi pentru a preveni incidentele de acest fel, este nevoie să declarăm un război dur comerţului cu droguri, care reprezintă o forţă destabilizatoare în multe ţări sărace din Africa, Asia şi America de Sud, care susţine terorismul şi care, prin dependenţa de droguri, distruge vieţile a sute de milioane de persoane din întreaga lume. Dacă nu putem depăşi această problemă, vom plăti din ce în ce mai scump pentru ineficacitatea noastră.
membră a Comisiei -Doamnă preşedintă, înainte de toate, daţi-mi voie să spun, în numele Comisiei Europene, că regretăm profund asasinarea Excelenţei Sale, preşedintele Republicii Guineea Bissau, domnul João Bernardo Vieira. Condamnăm acest asasinat în cei mai duri termeni, la fel cum condamnăm şi atacurile soldate cu decesul şefului Statului Major al forţelor armate, generalul Tagme Na Waie, şi cu moartea altor militari. Aş dori, de asemenea, să transmit sincere condoleanţe familiilor victimelor.
Prezenţa traficanţilor de droguri şi a atâtor infracţiuni sunt aspecte mai mult decât îngrijorătoare. În cadrul celui de-al optulea FED şi prin alte instrumente, dar, în plus, prin contribuţia de 2 milioane de EUR făcută la Biroul Naţiunilor Unite împotriva Drogurilor şi Infracţionalităţii, Comisia s-a înscris într-un plan foarte ambiţios în domeniul combaterii traficului şi consumului de narcotice. Credem că acest lucru este extrem de important, aşa cum au demonstrat-o cele petrecute.
Invităm urgent la calm şi moderaţie şi îndemnăm autorităţile naţionale din Guineea Bissau să investigheze complet aceste evenimente şi să îi aducă în faţa justiţiei pe cei responsabili. Pedepsele trebuie aplicate. Din păcate, aceste acte violente s-au întâmplat după alegerile legislative, care au pregătit drumul pentru acordarea unei asistenţe sporite din partea UE şi din partea comunităţii internaţionale pentru susţinerea eforturilor făcute de ţară în vederea stabilirea păcii. În plus, aceste atacuri survin într-o perioadă de angajament internaţional sporit, menit să clădească o Guinee Bissau democratică şi stabilă.
În aceste condiţii extrem de dificile, Comisia se angajează pe deplin să continue să sprijine autorităţile naţionale, având drept obiectiv revenirea la stabilitate şi susţinerea procesului de dezvoltare. Mă gândesc la educaţie, la persoanele foarte sărace, la necesitatea de a avea acces la servicii şi produse de bază, dar şi la dezvoltarea economică a ţării. În prezent începem să desfăşurăm o gamă largă de instrumente pe care le avem la dispoziţie, încercând astfel să ajutăm Guineea Bissau să obţină o pace durabilă şi, sperăm noi, să îşi consolideze procesul democratic.
Următorul punct este dezbaterea a şase propuneri de rezoluţii referitoare la situaţia din Filipine.
Doamnă preşedintă, doamnă comisar, am urmărit situaţia din Filipine încă de pe vremea când ţara era condusă de regretabilul cuplu Marcos. De atunci, această mare republică insulară s-a confruntat cu multe probleme, suişuri şi coborâşuri ale unei dictaturi şi ale tentativelor de a evolua către libertate, ale crizelor economice şi ale evoluţiei către o economie de piaţă, care, pe atunci, erau îngropate în mod continuu într-o mlaştină a corupţiei, a proastei gestionări şi, din păcate, a incursiunilor constante din partea autorităţilor.
Dacă privim harta, observăm că această republică insulară prezintă o importanţă strategică supremă. La fel ca Indonezia, această ţară controlează anumite rute maritime care sunt centrale şi vitale atât pentru economia noastră, cât şi pentru economia Asiei. Prin urmare, stabilitatea în regiune este extrem de importantă şi de aceea trebuie să îi convingem pe cei aflaţi la putere că această ţară va ajunge în sfârşit la o stabilitate pe termen lung numai prin dialog şi prin respectarea legii, prin consolidarea democraţiei, a infrastructurii şi a întreprinderilor mici şi mijlocii. Altfel, ţara se va afla mereu sub ameninţarea colapsului, a mişcărilor separatiste, a mişcării grupurilor insulare individuale, a mişcărilor religioase şi culturale care se opun una celeilalte şi care vor ameninţa unitatea ţării. Prin urmare, acesta este un aspect care prezintă o importanţă centrală pentru Uniunea Europeană.
Doamnă preşedintă, multe state din alte părţi ale lumii au fost înfiinţate ca urmare a intervenţiei europene. Acestea sunt statele succesoare coloniilor ţărilor europene, zone care au fost cucerite în secolele trecute în vederea obţinerii de materii prime ieftine. Mineritul metalelor şi recoltarea de plante tropicale erau cele mai importante obiective, în timp ce, în unele cazuri, şi oamenii erau vânduţi ca sclavi. Astfel, persoane care vorbeau limbi şi aveau culturi complet diferite, s-au trezit trăind în una dintre aceste colonii, separaţi de cei care cu care aveau mult mai multe aspecte lingvistice şi culturale în comun.
Statul Filipine a fost confiscat de la Spania în 1898 de către Statele Unite, care au început atunci să guverneze insulele ca pe propria lor colonie, până în anul 1946. Ca stat independent, ţara şi-a făcut de atunci un renume pentru proasta sa guvernare. Întrebarea este dacă este vorba despre o coincidenţă. Asemenea state nu sunt produsul voinţei poporului. Nu au fost formate de jos în sus. Au fost construite de sus în jos, cu ajutorul unor influenţe exterioare.
Asemenea state nu sunt cele mai bune puncte de plecare pentru un stat democratic aflat sub guvernarea legii şi pentru rezolvarea paşnică a conflictelor sociale. De multe ori acestea sunt menţinute cu forţa, iar puterea armatei este uriaşă. De multe ori există multe obiective pentru implicarea companiilor străine, care maltratează şi exploatează mediul înconjurător şi angajaţii până la distrugere. Li se permite să aibă un comportament nepotrivit pentru că oferă privilegii şi bogăţii conducătorilor acestor state.
Abuzurile de acest fel se transformă în contralovituri. Dacă statul nu consideră că aceste mişcări reprezintă o opoziţie legală care se poate dezvolta în mod paşnic într-un element participant la guvernare, există şansa ca aceste mişcări să recurgă la folosirea forţei, din nevoia de autoconservare. Într-o astfel de situaţie, guvernul va răspunde cu şi mai multă violenţă susţinută de stat, poate chiar şi fără a recunoaşte că această violenţă este promovată chiar de stat.
Din 2001, sute de activişti, sindicalişti, jurnalişti şi lideri religioşi au fost ucişi sau răpiţi. Membrii opoziţiei care sunt eliberaţi prin ordine judecătoreşti sunt imediat închişi din nou de către stat. Persoanele care se fac vinovate de crime şi răpiri nu sunt nici găsite, nici pedepsite. Încercările externe de mediere au fost respinse şi, într-un final, au fost oprite.
Rezoluţia solicită depunerea unor eforturi mai mari în ceea ce priveşte medierea, compromisurile şi soluţiile paşnice. Fără integrarea mişcărilor de opoziţie în statul democratic sub guvernarea legii, statul Filipine va rămâne o ţară haotică, în care viaţa este foarte grea.
autor -Doamnă preşedintă, situaţia din Mindanao este gravă, căci sute de mii de persoane deportate trăiesc aici în condiţii de viaţă inumane. Insurgenţa de lungă durată reprezintă unul dintre factorii acestei stări deplorabile de fapt şi acelaşi lucru se poate spune şi despre statutul nu foarte democratic al guvernelor filipineze care s-au succedat până acum, ultimul dintre acestea fiind tras la răspundere de agenţii internaţionale, precum Consiliul Drepturile Omului al ONU, pentru că a dovedit toleranţă faţă de asasinatele extrajudiciare şi pentru dispariţia forţată a sute de cetăţeni filipinezi ale căror activităţi erau considerate drept contrare politicii oficiale a guvernului.
Trebuie să se pună capăt toleranţei de acest fel. În plus, guvernul din Filipine trebuie să reia imediat negocierile de pace cu Frontul Islamic de Eliberare Moro (FIEM) şi ambele părţi trebuie să renunţe la violenţă şi să-şi rezolve diferendele la masa negocierilor.
Doamnă preşedintă, statul Filipine este o ţară cu o istorie bogată, deşi nefericită. Ţara a fost cucerită de spanioli în 1521, după ce au reuşit să înfrângă puternica rezistenţă a populaţiei locale, utilizând forţa. În urma unei revolte împotriva dominaţiei spaniole, în 1916, Statele Unite au preluat controlul asupra statului Filipine. Ţara şi-a câştigat independenţa totală în 1946, după o perioadă de ocupaţie japoneză temporară, şi a fost condusă mulţi ani de preşedintele Marcos, în regim de dictatură. Benigno Aquino, liderul opoziţiei democratice a fost asasinat în 1983. Atât Frontul Islamic de Eliberare Moro, cât şi partizanii comunişti sunt activi în Filipine. Grupările Abu Sayyaf vor să separe partea sudică a insulei de restul Filipinelor. Ţara este grav afectată de corupţie. Oamenii mor pe capete, pedeapsa cu moartea este aplicată la scară largă, iar cei a căror existenţă este considerată de anumite grupuri drept dubioasă sunt ucişi în secret. Tentativele de a introduce şi promova drepturile omului şi principiile democratice se confruntă cu obstacole serioase în această ţară. Dezvoltarea economică a Filipinelor şi a membrilor săi din Asociaţia Naţiunilor din Asia de Sud-Est reprezintă semne pozitive.
Rezoluţia, pe care o susţin, reprezintă contribuţia Uniunii Europene la adoptarea unor măsuri specifice în vederea încheierii conflictului intern din Filipine şi la reintroducerea principiului normei de drept.
Doamnă preşedintă, cazul statului Filipine demonstrează într-adevăr faptul că procesul de instaurare a păcii ne cere uneori să nu privim într-o singură direcţie.
În prezent, lucrăm pe multe fronturi în Filipine şi toate aceste fronturi trebuie abordate într-un mod specific, în propriul lor context. Prin urmare, este important să înţelegem numărul mare de răspunsuri. În cazul Filipinelor există o dimensiune umanitară, însă există şi o dimensiune politică foarte clară şi amândouă sunt fundamentale dacă dorim să progresăm în cadrul acestor negocieri frustrante pentru pace. Spun despre negocieri că sunt frustrante pentru că ceea ce părea să fie un pas bun înainte a fost blocat în această vară de mai multe incidente, şi, în special, pentru că judecătorii de la Curtea Supremă au considerat că memorandumul de înţelegere era în mod evident neconstituţional.
Acest fapt a oprit întregul proces de negociere şi are nevoie de un răspuns din partea comunităţii internaţionale, insist, răspuns care trebuie dat pe două niveluri.
Primul este nivelul umanitar. Cred că este clar că nu doar situaţia celor 300.000 de persoane deportate, ci şi situaţia nenumăratelor victime ale dispariţiilor, torturii şi chiar ale crimelor în serie trebuie în primul rând investigate şi apoi trebuie să primească un răspuns politic de la guvern, în urma insistenţelor din partea comunităţii internaţionale.
Totuşi, în al doilea rând, există nevoie de un răspuns politic. De ceva timp, Norvegia a negociat şi a stabilit numeroase cadre pentru a se putea ajunge la acorduri care să rezolve situaţia. Este un fel de diplomaţie paralelă sau de o diplomaţie tăcută; nu este genul de diplomaţie cu care suntem obişnuiţi, care să includă activitatea unor înalţi oficiali, dar este necesar.
Câteodată este absolut esenţial să existe anumiţi actori care să joace rolul pe care îl joacă Norvegia şi cred că Uniunea Europeană nu ar trebui numai să dezvolte acest tip de activitate, ci şi să susţină, de fapt, orice iniţiativă care ar putea încuraja dialogul şi să ajute la soluţionarea diferendelor dintre diversele grupuri implicate în prezent în disputele din Filipine.
Doamnă preşedintă, conflictul dintre guvernul filipinez şi Frontul Islamic de Eliberare Moro din Mindanao există de zeci de ani. A fost însoţit de atacuri teroriste desfăşurate de organizaţia Abu Sayyaf, dar şi de răpiri şi asasinate. În 2004, nu mai puţin de 116 persoane au murit în urma unui atac al unui feribot în Manila Bay. Potrivit guvernului de la Manila, Abu Sayyaf ar colabora cu Al Qaeda. Răpirile continuă. Negocierile de pace au fost suspendate anul trecut, în august. Între timp, conflictele dintre separatişti au făcut deja peste 120.000 de victime. Drepturile omului sunt încălcate în mod frecvent. Invităm părţile implicate în conflict să înceapă negocierile în scopul de a obţine un acord privind chestiuni economice, sociale şi politice. Susţinem toate acţiunile care au drept obiectiv obţinerea unei păci corecte şi de durată.
membră a Comisiei -Doamnă preşedintă, aşa cum mulţi dintre onoraţii membri tocmai au spus, statul Filipine încă se confruntă cu probleme foarte mari: pe de-o parte, problema minorităţilor din Mindanao, iar pe de altă parte, multe crime extrajudiciare. Suntem conştienţi de aceste lucruri.
Totuşi, statul Filipine a înregistrat progrese considerabile în cadrul obligaţiilor sale internaţionale de a asigura şi proteja drepturile omului, ratificând 12 tratate internaţionale privind drepturile omului şi abolind pedeapsa capitală, în principal datorită rolului de mediere jucat de Parlamentul European, de Comisia Europeană şi de statele membre. Aşa că există într-adevăr o imagine combinată, însă trebuie să vedem atât părţile pozitive, cât şi pe cele negative.
Situaţia drepturilor omului rămâne foarte dificilă şi profităm de întrunirile noastre oficiale periodice pentru a discuta despre aceste probleme. Drepturile omului acordă o atenţie specială relaţiei noastre cu Filipine şi înainte de alegerile prezidenţiale din 2010, şi deja mergem în această direcţie.
Prin urmare, aş dori să mă concentrez asupra problemei crimelor extra-judiciare, o problemă care, aşa cum am mai spus, durează de foarte mult timp. Numărul de asasinate comise împotriva jurnaliştilor sau a activiştilor pentru drepturile umane şi pentru drepturi imobiliare a scăzut în mod semnificativ în ultimii doi ani. Însă, din când în când, aceste asasinate răbufnesc din nou şi foarte de curând s-au întâmplat din nou asemenea crime. Cel mai îngrijorător este faptul că cei mai mulţi dintre făptaşi rămân în libertate. Acest lucru a devenit o chestiune politică foarte sensibilă şi a erodat încrederea în guvern.
Suntem pe cale să lansăm o "misiune de asistenţă în justiţie UE-Filipine”, în cadrul Instrumentului pentru stabilitate. Ne propunem să consolidăm capacităţile autorităţilor judiciare filipineze, inclusiv ale personalului militar şi ale celui din poliţie, pentru a-i ajuta să investigheze cazurile de crime extra-judiciare şi să condamne persoanele care se fac vinovate de crimă.
De asemenea, desfăşurăm proiecte la nivel local pentru a promova respectarea drepturilor omului, proiectele fiind finanţate în cadrul Instrumentului UE pentru democraţie şi drepturile omului. Acestea includ monitorizarea implementării angajamentelor internaţionale în domeniul drepturilor omului, acţiuni pentru a susţine ratificarea Statutului de la Roma al Curţii Penale Internaţionale şi pentru educarea electoratului.
În prezent suntem în plin proces de revizuire a cooperării cu toate ţările partenere, în cadrul evaluării intermediare şi avem motive întemeiate să ne intensificăm eforturile în domeniul bunei guvernări, al justiţiei şi al normei de drept în Filipine.
În ceea ce priveşte Procesul de pace din Mindanao, guvernul pare să fie gata să relanseze negocierile şi încurajăm o reluare rapidă a negocierilor dintre părţi şi, bineînţeles, orice proces discret de mediere care ar putea avea loc. Între timp, populaţia civilă a dus din nou greul conflictului de durată, iar ECHO a furnizat asistenţă semnificativă.
În fine, printre actualele priorităţi ale relaţiei noastre cu Filipine se numără negocierile pentru Acordul de parteneriat şi cooperare (APC), care au început luna trecută la Manila. În acest cadru, căutăm puncte comune în ceea ce priveşte situaţia drepturilor omului.
Următorul punct este dezbaterea a şase propuneri de rezoluţii referitoare la expulzarea ONG-urilor din Darfur.
autor -Doamnă preşedintă, era un lucru complet previzibil faptul că preşedintele Omar Al Bashir al Sudanului va răspunde la condamnarea făcută de Curtea Penală Internaţională cu un gest politic, însă expulzarea ONG-urilor şi a agenţiilor de ajutorare din ţara sa a consolidat imaginea populară de tiran violent a preşedintelui, fără nici o grijă faţă de starea poporului greu încercat pe care acesta îl guverna.
Câteva persoane încă susţin că ceea ce s-a întâmplat la Darfur nu este genocid. Mai puţini îl susţin încă pe Bashir în mod deschis, cu toate că, în mod regretabil, China a fost singura voce care a vorbit în apărarea lui, din cauza implicării masive a Chinei în industriile extractive din Sudan.
Ca majoritatea membrilor, salut condamnarea preşedintelui Bashir de către Curtea Penală Internaţională şi propunerea privind emiterea unui mandat internaţional de arest. Poate acest demers nu va avea succes, însă este vorba de un gest important, care demonstrează lumii dezacordul faţă de ororile pe care le-a comis în Darfur fără nici o remuşcare.
De asemenea, consider că această condamnare consolidează reputaţia Curţii Penale Internaţionale, care a fost pusă la îndoială până acum de unii, inclusiv de mari puteri precum SUA, de teama unor condamnări motivate politic. Într-adevăr, este fascinant că Statele Unite, care nu constituie parte semnatară a Statutului de la Roma, şi-au folosit totuşi poziţia pe care o au în Consiliul de Securitate al ONU pentru a facilita condamnarea lui Bashir de către Curtea Penală Internaţională.
O posibilă ieşire din acest impas este ca, în conformitate cu Statutul de la Roma, Consiliul de Securitate să anuleze condamnarea, cu condiţia ca Bashir să plece în exil şi crimele şi represiunile să se oprească şi recunoscându-se parţial că Sudanul nu a fost niciodată parte semnatară a Statutului de la Roma.
Deşi acest lucru ar putea părea unora un fel de răspuns incorect în legătură cu crimele din Darfur, care oferă o formă de imunitate parţială, ar scoate din joc principalul protagonist, ar scuti greu încercata populaţie din Darfur să asiste şi la alte vărsări de sânge şi ar ajuta Sudanul să se dezvolte ca ţară. Bineînţeles, dacă Bashir refuză, atunci ar trebui să fie condamnat potrivit prevederilor dreptului internaţional. Uniunea Africană, Liga Arabă şi China ar trebui să îi expună foarte clar aceste lucruri preşedintelui Bashir înainte să fie prea târziu pentru el şi pentru regimul său violent.
autoare -Doamnă preşedintă, situaţia din Darfur este disperată. Vă puteţi imagina câtă suferinţă se ascunde în spatele statisticilor efectuate de Naţiunile Unite? Potrivit ONU, până la 4,7 milioane de persoane - inclusiv 2,7 milioane de deportaţi interni - au nevoie de ajutor.
Nu putem lăsa această situaţie să se înrăutăţească şi mai mult şi îndemn guvernul sudanez să revină asupra deciziei de a expulza 13 importante organizaţii neguvernamentale din Darfur. Agenţiile de asistenţă din Darfur conduc cea mai amplă operaţiune umanitară din lume. De-abia de curând am descoperit, cred, că trei persoane care lucrează pentru organizaţia Medici fără Frontiere sunt date dispărute. Plecarea ONG-urilor ar putea duce la şi mai multe pierderi de vieţi omeneşti, din cauza întreruperii serviciilor medicale şi din cauza izbucnirii unor epidemii de diaree şi infecţii respiratorii. Copiii sunt supuşi unor riscuri majore.
Organizaţia Naţiunilor Unite a anunţat că alungarea grupurilor umanitare pune în pericol milioane de vieţi omeneşti. Subliniez nevoia stringentă de a permite agenţiilor să îşi continue munca salvatoare de vieţi. Aşa cum spunea şi preşedintele american Obama, nu este acceptabil să periclităm vieţile atâtor oameni. Trebuie să fim capabil să aducem organizaţiile umanitare înapoi în acele teritorii. Îmi îndemn colegii să susţină această rezoluţie.
Doamnă preşedintă, Sudanul a fost condus timp de mulţi ani de zile de regimuri bazate pe o combinaţie de forţă militară, mândrie naţională arabă şi o interpretare conservatoare a Islamului. Principalul obiectiv al acestor regimuri a fost şi este menţinerea întregului teritoriu al acestui stat enorm, care este locuit de o gamă variată de popoare complet diferite. Aceste popoare sunt supuse, prin toate mijloacele posibile, autorităţii capitalei, Khartoum.
Acesta este motivul pentru care există de mulţi ani mişcări împotriva mişcării separatiste din sudul ţării, regiunea care nu este în mod predominant arabă şi islamică. Încă nu este deloc sigur dacă sudului îi va fi acordată libertatea de a face uz de dreptul de secesiune care a fost convenit pentru anul 2011.
În regiunea vestică a Darfurului, guvernul încearcă să prevină prin orice mijloace această secesiune. În această regiune a existat întotdeauna un conflict de interese între păstorii nomazi şi fermieri. Acum, guvernul a devenit interesat de acest conflict. Depopularea regiunii prin izgonirea locuitorilor stabiliţi aici în Ciad, ţara învecinată, reprezintă un instrument important de control al regiunii. În această activitate murdară, guvernul se descurcă mult mai bine fără observatori străini, fără lucrători de asistenţă şi fără mediatori.
Comisia pentru afaceri externe a Parlamentului a solicitat intervenţia militară europeană în urmă cu mulţi ani. Asemenea comentarii sunt populare în anumite sectoare ale opiniei publice locale şi dau impresia că o Europă bogată şi puternică este capabilă să îşi impună soluţiile în restul lumii. În practică, aceasta nu este o soluţie care să poată fi implementată. Mai mult, este puţin clar obiectivul unei astfel de intervenţii.
Ar fi vorba de un ajutor umanitar temporar sau de crearea unui stat independent Darfur? Oricare ar fi obiectivul, în Africa ar fi considerat ca o nouă demonstraţie de putere colonială a Europei, izvorâtă în principal din propriile interese ale Europei. O strategie mai puţin spectaculoasă, dar probabil mai eficientă, ar fi emiterea unui mandat internaţional de arestare pentru preşedintele Al Bashir şi investigarea crimelor de război. Din afară, trebuie întotdeauna să ne oferim să contribuim la ajutorul umanitar şi să propunem soluţii paşnice. Grupurile de populaţie afectate, care în mare parte au părăsit teritoriul, merită ajutorul nostru în lupta lor pentru supravieţuire.
autor -Doamnă preşedintă, suntem foarte îngrijoraţi în legătură cu decizia guvernului sudanez de a expulza organizaţiile umanitare din Darfur, o mişcare care ar putea avea rezultate catastrofale pentru sute de mii de civili nevinovaţi. Înţelegem că domnul comisar Michel, preşedinţia UE, coordonatorul pentru Asistenţă de urgenţă a ONU, preşedintele Obama şi mulţi alţii s-au implicat în încercarea de a provoca revocarea acestei decizii.
Întrucât este un subiect foarte sensibil care necesită o abordare foarte delicată, considerăm că, înainte de a aproba vreo rezoluţie, acestor eforturi le trebuie acordate toate şansele de succes posibile. Prin urmare, vom vota împotriva acestei rezoluţii, nu pentru că nu suntem de acord cu conţinutul său, ci pentru că trebuie să aşteptăm să vedem rezultatul eforturilor menţionate anterior. Considerăm că acesta este cel mai rezonabil şi înţelept lucru pe care îl putem face în acest moment şi în condiţiile actuale.
Doamnă preşedintă, ca urmare a brutalelor curăţări etnice din Darfur, aproximativ 300.000 de persoane au murit şi 2,5 milioane au devenit refugiaţi. Nu mai puţin de 4,7 milioane de persoane au nevoie de ajutor umanitar. Peste 10.000 de persoane s-au refugiat în Ciad, unde misiunea de pace include un contingent al armatei poloneze. Populaţia a fost afectată de una dintre cele mai grave crize umanitare din lume. Reprezentanţii organizaţiilor care militează pentru drepturile omului şi ai organizaţiilor de ajutorare umanitară, precum Polska Akcja Humanitarna sau Medici fără Frontiere au fost expulzaţi din Darfur. Curtea Penală Internaţională de la Haga l-a acuzat pe preşedintele sudanez, Omar Al Bashir, care este responsabil de această situaţie, de crime de război şi crime comise împotriva umanităţii şi a emis un mandat de arestare pe numele acestuia. Curtea îl acuză că ar fi autorizat genocidul, crimele şi strămutarea populaţiei, precum şi că a tolerat tortura şi violurile. Susţin în totalitate decizia Curţii Penale Internaţionale. Solicităm ca organizaţiile umanitare să primească permisiunea de a se întoarce în Darfur, pentru a putea ajuta populaţia de aici.
Doamnă preşedintă, consider că această rezoluţie a venit într-un moment crucial, din două motive. Primul este că - aşa cum s-a spus deja, şi mă alătur şi eu felicitărilor şi aprecierilor - condamnarea preşedintelui Bashir demonstrează cât de important este să îi punem capăt acestei situaţii, în special în Darfur, cu toate că este valabil pentru întregul context existent în Sudan. De asemenea, arată faptul că întreaga comunitate internaţionale poate şi trebuie să acţioneze atunci când asemenea situaţii ajung la limitele extreme la care a ajuns situaţia din Sudan.
Bineînţeles, în mod ideal, preşedintele Bashir ar trebui obligat să demisioneze şi ar trebui predat direct Curţii Penale Internaţionale. Este puţin probabil ca acest lucru să se întâmple, însă răspunsul comunităţii internaţionale trebuie să fie în conformitate cu această direcţie, şi nu pot fi interpretări greşite în legătură cu o procedură de acest fel.
În al doilea rând, situaţia umanitară ne cere să adoptăm o poziţie clară în legătură cu ceea ce am aflat azi, şi anume, că trei persoane care lucrează pentru organizaţia Medici fără Frontiere au fost răpite şi că, în prezent, nu ştim unde se află acestea sau în ce condiţii trăiesc şi că 13 ONG-uri care furnizau asistenţă de bază şi satisfăceau nevoi esenţiale, printre altele, au fost expulzate.
Expulzarea acestora arată faptul că răspunsul dat de guvern este exact opus tipului de răspuns de necesar şi dorit şi care ar trebui să fie acceptabil pentru Uniunea Europeană şi, mai presus de toate, pentru comunitatea internaţională.
Situaţia este atât inacceptabilă, cât şi necesită o soluţie; trebuie oferită o soluţie pentru această situaţie. Iată de ce cred că această rezoluţie este fundamentală şi că este absolut crucial să o adoptăm astăzi, cu o majoritate cât mai mare. De asemenea, îmi îndemn colegii să facă acest lucru pentru a ne asigura că nu lăsăm aceste probleme nerezolvate.
În final, aş dori să adresez o cerere specifică Biroului ONU pentru drepturile omului: ar trebui să înceapă investigaţiile pentru a afla dacă expulzarea ONG-urilor poate fi adăugată pe lunga listă de crime de război pentru care trebuie, fără îndoială, trase la răspundere autorităţile sudaneze.
în numele Grupului PPE-DE - (DE) Doamnă preşedintă, doamnă comisar, ne aflăm într-o situaţie foarte complicată. Ceea ce se întâmplă în Sudan nu este nici de neînţeles şi nici atât de surprinzător încât să fie nevoie să aşteptăm să vedem ce se va întâmpla. De zeci de ani are loc un război împotriva populaţiei din sudul Sudanului. Acesta este un dezastru umanitar provocat de politica de genocid practicată de domnul Al Bashir. Milioane de persoane au fost strămutate, luptându-se să supravieţuiască şi se află în această situaţie de luni sau ani de zile, nu doar de săptămâni. Aceasta este una dintre feţele medaliei.
Reversul este că într-adevăr suntem implicaţi într-o situaţie în care nu trebuie să periclităm munca organizaţiilor umanitare. Trebuie să luăm în serios preocupările şi nevoile acestora. Şi atunci, ce cale ar trebui să urmăm? Trebuie să ne ghidăm după fapte. Faptele arată că domnul Al Bashir exercită intenţionat această presiune asupra organizaţiilor umanitare. Oricine a văzut acţiunile acestuia, dansul său batjocoritor în acţiunile împotriva organizaţiilor umanitare şi în demonstraţiile sale ştie că a adoptat în mod intenţionat o atitudine provocatoare.
Nu trebuie să ne lăsăm provocaţi. Totuşi, nici nu trebuie să tăcem, aşa cum mulţi colegi ar dori. Nici un asemenea comportament nu l-ar impresiona pe dictator. Prin urmare, propun să eliminăm alineatele (2), (5) şi (6) din rezoluţie şi să adoptăm restul textului aşa cum a fost propus.
Doamnă preşedintă, am în faţă o scrisoare redactată de 28 de femei din Darfur care au reuşit să scape din zona de conflict, o scrisoare adresată Uniunii Africane şi Ligii Statelor Arabe. În scrisoarea din 4 martie 2009, femeile din Darfur îşi exprimă susţinerea în ceea ce priveşte mandatul emis de Curtea Penală Internaţională pentru arestarea liderului sudanez Omar Al Bashir. Pentru prima dată în cei şapte ani de când funcţionează Curtea, a fost emis un mandat pentru un şef de stat aflat în funcţie. În scrisoarea lor, femeile din Darfur descriu scene îngrozitoare de violenţă şi violuri, scene care fac parte din viaţa cotidiană în provincie, unde violul este folosit în mod intenţionat ca o armă, pentru a provoca suferinţă femeilor şi pentru a le stigmatiza, dar şi pentru a distruge unitatea şi pentru a demoraliza restul societăţii.
Omar Al Bashir a răspuns la acest mandat internaţional de arestare expulzând din Sudan 13 organizaţii caritabile. Acest lucru înseamnă că, în următoarele săptămâni, peste un milion de persoane care trăiesc în taberele de refugiaţi din Sudan nu vor mai avea acces la produse şi servicii de bază, precum apă, mâncare sau asistenţă medicală. Lipsa de apă curată, care va începe să se facă simţită în următoarele zile, va determina răspândirea bolilor contagioase, în special în vestul Darfurului. Martorii au raportat cazuri de diaree în tabăra Zam-Zam şi cazuri de meningită în tabăra Kalma. Primele şi principalele victime ale deciziei luate de guvernul sudanez vor fi copiii. Decizia lui Omar Al Bashir de a expulza organizaţiile caritabile din Darfur va avea drept rezultat comiterea şi mai multor infracţiuni.
autor -Doamnă preşedintă, am două amendamente orale la acest alineat. Un amendament la considerentul B, iar celălalt la alineatul (4).
Amendamentul la alineatul (4) are două părţi. Una înlocuieşte "Utrecht” cu "Oslo” - este o rectificare tehnică, dar importantă - iar cealaltă adaugă după "acorduri bilaterale” cuvintele "pentru GMC”. Sunt lucruri mărunte care ne ajută să înţelegem mai bine textul şi cu care este de acord toată lumea.
autor -Doamnă preşedintă, cel de-al doilea amendament oral este şi el foarte simplu. Constă doar în ştergerea cuvântului "comunist” dinainte de "insurgenţi” şi să înlocuim "120.000 de vieţi” cu "40.000 de vieţi”.
Doamnă preşedintă, propun inserarea unui amendament oral după alineatul (1): "Solicită eliberarea imediată şi necondiţionată a tuturor lucrătorilor secţiunii belgiene a organizaţiei Medici fără Frontiere, care au fost răpiţi ieri din birourile organizaţiei Medici fără Frontiere Belgia din SarafUmra, la 200 de kilometri, în vestul ElFasher, capitala Darfurului de Nord”.
(FR) Doamnă preşedintă, cuvântul "ieri” nu ar trebui să existe în această frază, pentru că rezoluţia trebuie să dureze mai mult de o zi.
(FR) Doamnă preşedintă, îmi cer scuze, dar nu înţeleg de ce trebuie să existe o limită de timp. Nu există nici o limită de timp.
Repet: "Solicită eliberarea imediată şi necondiţionată a tuturor lucrătorilor”. Termenul "imediat” vă deranjează?
Doamnă Roure, este vorba de cuvântul "ieri”. Aţi spus "ieri”.
(FR) Doamnă preşedintă, sunt de acord. Îmi cer scuze. Ştergeţi cuvântul "ieri”. Aveţi dreptate.
autor - Doamnă preşedintă, grupul meu propune eliminarea alineatelor (2) şi (6). Nu pentru că nu susţinem conţinutul acestora, ci pentru că nu considerăm că sunt necesare în această rezoluţie şi că, având în vedere natura delicată a situaţiei, acest fapt l-ar putea convinge de domnul Al Bashir să îşi schimbe decizia şi să permită ONG-urilor să se întoarcă. Prin urmare, solicităm eliminarea alineatelor (2) şi (6). Înţeleg că va exista o cerere similară din partea socialiştilor şi că aceştia vor solicita şi eliminarea alineatului (5), propunere pe care şi noi o susţinem, din motive similare.
Confirm spusele de mai înainte ale domnului Tannock şi, din aceleaşi motive, solicităm eliminarea alineatului (5).
(DE) Doamnă preşedintă, aş dori să formulez o solicitare. Întrucât alegerile se vor desfăşura pe 7 iunie şi întrucât în prezent există un flux foarte mare de vizitatori, aş dori să întreb dacă se poate ca, în timpul sesiunilor din aprilie şi mai ţinute aici, la Strasbourg, toate sălile, inclusiv plenul, să fie deschise vizitatorilor până la miezul nopţii, ca să ne putem ocupa cât mai bine de toţi vizitatorii.
În primul rând, doresc să-i urez bun venit noului Secretar General al Parlamentului European, Klaus Welle, care se află în partea mea stângă şi să-i doresc toate cele bune în eforturile sale.
În partea mea dreaptă se află David Harley, Secretar General Adjunct. Domnia sa reprezintă, ca să spunem aşa, continuitatea cu Secretariatul. De asemenea, doresc să-i urez toate cele bune.
Următorul punct pe ordinea de zi este reprezentat de intervenţiile cu durata de un minut privind problemele de importanţă politică.
(FR) Domnule Preşedinte, aş dori să atrag atenţia Parlamentului European asupra sosirii Preşedintelui Republicii Belarus, dl Lukashenko, la Praga. Sosirea preşedintelui Lukashenko este în concordanţă cu valorile pe care le reprezentăm? Uniunea Europeană poate avea relaţii cu un preşedinte care deţine toată puterea, pe termen nelimitat şi fără mandat? Care va fi imaginea Uniunii Europene dacă acceptă prezenţa unui preşedinte care a eliminat câţiva dintre oponenţii săi politici şi care limitează drepturile cetăţenilor? Ce imagine va avea Uniunea în faţa administraţiei Obama, în condiţiile în care un cetăţean american se chinuie într-o închisoare din Republica Belarus şi este posibil să moară, dacă nu se ia nicio măsură în cel mai scurt timp? Consider că această invitaţie nu ar fi trebuit să aibă loc niciodată.
(ES) Domnule Preşedinte, aş dori să mă adresez tuturor în legătură cu El Musel, cel mai important port din regiunea mea, Asturia.
Este absolut esenţial să se elibereze de către Comisie fonduri pentru cheltuielile suplimentare ale acestui port. Domnul comisar Tajani a înţeles acest lucru, la fel ca şi predecesorul său, dl Barot; ambii au recunoscut provocările majore din punct de vedere funcţional şi privind mediul ale portului El Musel.
În mijlocul crizei, întrucât sunt necesare în mod vital lucrări precum cele la El Musel, este timpul să depăşim obstacolele excesiv de birocratice şi consumatoare de timp, să gândim la scară largă şi să avansăm cu această finanţare, foarte importantă pentru Asturia, pentru nordul Spaniei, dar şi pentru relansarea economică a Europei. Aş dori să repet, pentru relansarea economică a Europei, la care Spania este foarte onorată să contribuie.
(BG) Rezultatul ultimei şedinţe a Consiliului European reprezintă un exemplu al modului în care se pune în aplicare unul dintre principiile de bază ale Uniunii Europene: solidaritatea.
Cele 5,6 miliarde de euro provenite din finanţare, vor oferi posibilitatea popoarelor vechiului continent de a depăşi consecinţele crizei financiare şi economice mondiale. Cele 105 milioane de euro aprobate pentru Bulgaria, alocate pentru salvgardarea securităţii energetice, pentru crearea unei conexiuni de internet pe bandă largă şi pentru agricultură, reflectă susţinerea şi încrederea sporite în programul guvernamental de gestionare a crizei.
Este de o importanţă vitală pentru ţara mea aprobarea din partea Comisie Europene şi susţinerea din partea Parlamentului European a prelungirii solicitate pentru compensare până în 2013, pentru închiderea precoce a unităţilor trei şi patru ale centralei nucleare de la Kozloduy. Bulgaria a suferit cel mai mult din cauza pierderilor rezultate din războiul recent al gazelor naturale dintre Rusia şi Ucraina. Aşadar, este important să se respecte principiul tratamentului egal a tuturor statelor membre.
Număr pe degete, pornind de la Preşedintele Comisiei, dl Barroso şi îi îndemn pe colegii mei deputaţi în Parlamentul European, să permită triumful dreptăţii şi solidarităţii în Europa.
Domnule Preşedinte, aş dori să supun atenţiei problema atacurilor şi remarcilor din cadrul unor departamente, cu privire la sistemul financiar şi bancar irlandez.
Sistemul irlandez funcţionează în cadrul de directivă cu politici legislative şi de reglementare, dictată de UE. Sistemul irlandez este atât de puternic sau atât de slab precum cadrul UE. După cum ştim cu toţii, sistemul de reglementare a eşuat la nivel mondial. Irlanda nu reprezintă un loc mai bun sau mai rău decât un altul.
Aduc obiecţii comentariilor ostile privind Irlanda, care provin din partea mass-mediei din Londra, New York sau Germania. Toate aceste locuri au experimentat provocări bancare şi de reglementare şi probleme similare, sau, în multe cazuri, mult mai dificile decât cele pe care le-am avut în Irlanda. Atacurile constante din partea unor vecini ai noştri din UE se bazează mai degrabă pe prejudecăţi decât pe fapte obiective şi nu susţin solidaritatea în UE, într-o perioadă în care Europa se confruntă cu provocări economice şi financiare majore.
(HU) Renumită pe plan mondial,Roşia Montană Gold Corporation, o companie româno-canadiană, intenţionează să dezvolte cea mai mare mină de aur de suprafaţă din Europa, în oraşul transilvănean Verespatak (Roşia Montană) Parlamentul European, în cadrul rezoluţiei sale din decembrie 2004, şi-a exprimat îngrijorarea serioasă cu privire la ameninţarea cu dezastrul natural pe care îl presupune proiectul. La rândul său, Adunarea Generală a ICOMOS din 2005 a hotărât protejarea patrimoniului istoric al acestei aşezări antice.
Compania, al cărei nume este însoţit de o serie de scandaluri, intenţionează să folosească aceeaşi metodă de procesare bazată pe tehnologia cu cianuri, care a contaminat în anul 2000 întregul curs al râului Tisa. Patrimoniul arhitectural al Verespatak (Roşia Montană) a fost de asemenea distrus, iar locuitorii săi pauperizaţi. Se pare că Guvernul României se pregăteşte să ridice interdicţia temporară cu privire la investiţie.
Solicit Parlamentului European să intervină pentru salvarea Verespatak şi pentru protejarea mediului său natural. În ceea ce o priveşte, Comisia Europeană trebuie să contribuie la reabilitarea oraşului distrus şi a mediului său natural.
împlinirea a 10 ani de la războiul josnic dezlănţuit de NATO şi de guvernele Uniunii Europene, atât de centru stânga, cât şi de centru dreapta, împotriva poporului iugoslav;
împlinirea a 6 ani de la izbucnirea războiului criminal şi ocuparea Irakului de către SUA şi aliaţii săi serviabili, un război care a costat vieţile a aproximativ 1,5 milioane de irakieni;
împlinirea a 60 de ani de la înfiinţarea NATO, maşina de război imperialistă şi o ameninţare pentru pacea în lume, care se pregăteşte să celebreze cea de-a 60a-a aniversare printr-o reuniune la nivel înalt care va avea loc la Strasbourg.
La Washington, acum zece ani, pe 23 şi 24 aprilie 1999, liderii statelor membre NATO au semnat cea de-a 50-a declaraţie aniversară aprobând noua sa doctrină. Astfel, a fost adoptată noua strategie NATO, ceea ce a condus la o răsturnare oficială a normelor dreptului internaţional. O serie de alte intervenţii criminale ale NATO au urmat în Afganistan, Irak, Iran şi în Orientul Mijlociu.
În perioada de pregătire a reuniunii la nivel înalt NATO, autorităţile franceze au transformat centrul Strasbourgului într-o zonă restricţionată accesului şi au activat facilităţile puse la dispoziţie de Convenţia Schengen, pentru a împiedica demonstranţii pentru pace să intre în Franţa. Acestea au mobilizat un număr considerabil de forţe armate şi de poliţie pentru a ţine demonstranţii sub control. Aceste măsuri, care încalcă vehement drepturile democratice de bază, ilustrează cât de mult imperialiştii şi NATO se tem de popor.
Poporul are nevoie să răspundă celebrărilor şi sărbătorilor ce marchează împlinirea a 60 de ani de la acţiunile criminale imperialiste ale NATO, prin consolidarea mişcării pacifiste antiimperialiste, reiterând solicitarea fundamentală ca organizaţia NATO să fie dizolvată...
Domnule Preşedinte, intergrupurile au o istorie îndelungată şi remarcabilă în acest Parlament. În cadrul intergrupurilor, deputaţii Parlamentului European se pot uni, în pofida dezbinării politice pentru a soluţiona chestiuni particulare.
De exemplu, cel mai vechi intergrup - cel pentru persoanele cu handicap - evaluează cu atenţie legislaţia care trece prin acest Parlament, pentru a se asigura că este favorabilă persoanelor defavorizate şi educă alţi parlamentari cu privire la chestiunile legate de persoanele cu dizabilităţi.-
În pofida muncii valoroase depuse de intergrupuri, acestea au fost marginalizate pe parcursul anului trecut şi, chiar au fost oprite de la a-şi desfăşura activitatea prin regulile interne parlamentare, care refuză să pună la dispoziţia intergrupurilor săli de lucru şi sloturi orare în calendarul şedinţelor din Strasbourg. -
Consider că trebuie să rezolvăm această chestiune cât mai urgent - înainte de viitoarea legislatură - deoarece, în caz contrar, intergrupurile vor aparţine trecutului; Parlamentul va fi mult mai sărac din cauza acestei dispariţii, iar europenii nu vor mai fi la fel de bine reprezentaţi.
(BG) Doamnelor şi domnilor, în ultimii ani în Bulgaria a fost observată o practică demnă de dispreţ, cunoscută sub numele de "cumpărarea voturilor”.
Acordul de parteneriat economic CE/CARIFORUM - Acord de parteneriat economic preliminar CE/Coasta de Fildeş - Acordul de parteneriat CARIFORUM - CE - Acord interimar de parteneriat economic CE - Coasta de Fildeş - Acord interimar de parteneriat economic CE - Ghana - Acord interimar de parteneriat economic CE - statele din Pacific - Acord interimar de parteneriat economic CE - statele părţi la APE din SADC - Acord de parteneriat economic statele din Africa de Est și de Sud - CE - Acord de parteneriat economic CE - statele partenere din Comunitatea Africii Orientale - Acord interimar de parteneriat economic CE - Africa Centrală (dezbatere)
Următorul punct pe ordinea de zi este dezbaterea comună privind Acordurile de parteneriat:
recomandarea adresată de dl Martin, în numele Comisiei pentru comerţ internaţional, referitoare la propunerea de decizie a Consiliului privind încheierea unui Acord de parteneriat economic între statele Cariforum, pe de o parte, şi Comunitatea Europeană şi statele sale membre, pe de altă parte [05211/2009 -C6-0054/2009 -, şi
recomandarea adresată de dna Mann, în numele Comisiei pentru comerţ internaţional, referitoare la propunerea de decizie a Consiliului de încheiere a Acordului de parteneriat economic preliminar între Côte d'Ivoire, pe de o parte, şi Comunitatea Europeană şi statele sale membre, pe de altă parte [05535/2009 - C6-0064/2009 - 2008/0136 (AVC)];
întrebarea orală adresată Consiliului de către dl Markov şi dl Martin, în numele Comisiei pentru comerţ internaţional, privind Acordul de parteneriat economic între statele Cariforum, pe de o parte, şi Comunitatea Europeană şi statele sale membre, pe de altă parte - B6-0203/2009);
întrebarea orală adresată Comisiei de către dl Markov şi dl Martin, în numele Comisiei pentru comerţ internaţional, privind Acordul de parteneriat economic între statele Cariforum, pe de o parte, şi Comunitatea Europeană şi statele sale membre, pe de altă parte - B6-0204/2009);
întrebarea orală adresată Consiliului de către dl Markov şi dl Mann, în numele Comisiei pentru comerţ internaţional, privind Acordul de parteneriat economic preliminar între Comunitatea Europeană şi statele sale membre, pe de o parte, şi Côte d'Ivoire, pe de altă parte - B6-0217/2009);
întrebarea orală adresată Comisiei de către dl Markov şi dl Mann, în numele Comisiei pentru comerţ internaţional, privind Acordul de parteneriat economic preliminar între Comunitatea Europeană şi statele sale membre, pe de o parte, şi Côte d'Ivoire, pe de altă parte - B6-0218/2009);
întrebarea orală adresată Consiliului de către dl Markov şi dl Fjellner, în numele Comisiei pentru comerţ internaţional, privind Acordul de parteneriat economic preliminar între Comunitatea Europeană şi statele sale membre, pe de o parte, şi Ghana, pe de altă parte - B6-0205/2009);
întrebarea orală adresată Comisiei de către dl Markov şi dl Fjellner, în numele Comisiei pentru comerţ internaţional, privind Acordul de parteneriat economic preliminar între Comunitatea Europeană şi statele sale membre, pe de o parte, şi Ghana, pe de altă parte - B6-0206/2009);
întrebarea orală adresată Consiliului de către dl Markov şi dl Ford, în numele Comisiei pentru comerţ internaţional, privind Acordul interimar de parteneriat economic (APE) între Comunitatea Europeană, pe de o parte, şi statele din Pacific, pe de altă parte - B6-0207/2009);
întrebarea orală adresată Comisiei de către dl Markov şi dl Ford, în numele Comisiei pentru comerţ internaţional, privind Acordul interimar de parteneriat economic (APE) între Comunitatea Europeană, pe de o parte, şi statele din Pacific, pe de altă parte - B6-0208/2009);
întrebarea orală adresată Consiliului de către dl Markov şi dl Sturdy, în numele Comisiei pentru comerţ internaţional, privind Acordul interimar de parteneriat economic între Comunitatea Europeană şi statele sale membre, pe de o parte, şi statele părţi la APE din SADC, pe de altă parte - B6-0209/2009);
întrebarea orală adresată Comisiei de către dl Markov şi dl Sturdy, în numele Comisiei pentru comerţ internaţional, privind Acordul interimar de parteneriat economic între Comunitatea Europeană şi statele sale membre, pe de o parte, şi statele părţi la APE din SADC, pe de altă parte - B6-0210/2009);
întrebarea orală adresată Consiliului de către dl Markov şi dl Caspary, în numele Comisiei pentru comerţ internaţional, privind acordul interimar de stabilire a unui cadru pentru un Acord de parteneriat economic între statele din Africa de Est şi de Sud, pe de o parte, şi Comunitatea Europeană şi statele sale membre, pe de altă parte - B6-0211/2009);
întrebarea orală adresată Comisiei de către dl Markov şi dl Caspary, în numele Comisiei pentru comerţ internaţional, privind acordul interimar de stabilire a unui cadru pentru un Acord de parteneriat economic între statele din Africa de Est şi de Sud, pe de o parte, şi Comunitatea Europeană şi statele sale membre, pe de altă parte - B6-0212/2009);
întrebarea orală adresată Consiliului de către dl Markov, în numele Comisiei pentru comerţ internaţional, privind acordul de stabilire a unui cadru pentru un Acord de parteneriat economic între Comunitatea Europeană şi statele membre ale acesteia, pe de-o parte, şi statele partenere din Comunitatea Africii de Orientale, pe de altă parte - B6-0213/2009);
întrebarea orală adresată Comisiei de către dl Markov, în numele Comisiei pentru comerţ internaţional, privind acordul de stabilire a unui cadru pentru un Acord de parteneriat economic între Comunitatea Europeană şi statele membre ale acesteia, pe de-o parte, şi statele partenere din Comunitatea Africii Orientale, pe de altă parte - B6-0214/2009);
întrebarea orală adresată Consiliului de către dl Markov şi dl Arif, în numele Comisiei pentru comerţ internaţional, privind Acordul preliminar de parteneriat economic între Comunitatea Europeană şi statele membre ale acesteia, pe de o parte, şi Africa Centrală, pe de altă parte - B6-0215/2009);
întrebarea orală adresată Comisiei de către dl Markov şi dl Arif, în numele Comisiei pentru comerţ internaţional, privind Acordul preliminar de parteneriat economic între Comunitatea Europeană şi statele membre ale acesteia, pe de o parte, şi Africa Centrală, pe de altă parte - B6-0216/2009).
raportor - Dle preşedinte, atunci când suntem direct implicaţi într-o anumită chestiune, avem întotdeauna tendinţa de a exagera importanţa acesteia, însă, în acest caz, nu consider că putem exagera importanţa problemei cu care avem de-a face. Ne confruntăm în această seară cu o serie de acorduri care au capacitatea de a afecta vieţile, calitatea acestora şi sănătatea a literalmente milioane de oameni din ţările în curs de dezvoltare.
Înainte de a aborda aspectele esenţiale ale raportului meu, aş dori să-i aduc un omagiu colegei mele, Glenys Kinnock, care, în calitate de copreşedintă a Adunării Parlamentare Paritare ACP-UE, s-a aflat printre cei care au contribuit cel mai mult la conştientizarea preocupărilor privind ACP, Acordurile de parteneriat economic (APE) şi impactul acestora asupra dezvoltării, nu doar în cadrul acestui Parlament, ci în toată lumea. După cum mulţi dintre dumneavoastră ştiu, la sfârşitul acestui mandat parlamentar Glenys se va retrage şi cred că ne va lipsi foarte mult munca depusă de ea în legătură cu ACP, în special în ceea ce priveşte APE.
APE au un trecut dificil în acest Parlament. Au existat adevărate tensiuni între comerţ şi obiectivele privind dezvoltarea. Unele dintre acestea ar fi putut fi evitate, dar într-o anumită măsură acestea sunt, de fapt, inerente naturii acordurilor.
În primul rând, aceste acorduri ne-au fost impuse printr-o hotărâre a OMC, iar liberalizarea unilaterală, principala cerinţă a EPA, nu este uşor de negociat.
În al doilea rând, termenul limită artificial stabilit pentru încheierea acordurilor APE complete şi interimare a însemnat că negocierile, care ar fi trebuit să aibă loc între parteneri egali, nu s-au desfăşurat în condiţii de egalitate, deoarece partea ACP ar fi suferit pierderi în cazul nerespectării termenului limită.
În final - şi aceasta nu este o critică adusă ACP, ci realităţii negocierilor - negocierile din partea noastră au fost purtate de experţi în materie de comerţ. Prin natura lor, experţii în materie de comerţ au ca scop obţinerea celui mai bun acord în favoarea Uniunii Europene. Aceştia nu au vizat neapărat obţinerea celor mai bune rezultate în materie de dezvoltare. Repet: aceasta nu este o critică; sunt pregătiţi special pentru acest lucru. Dar aceasta este realitatea negocierilor.
De la încheierea negocierilor am încercat, în calitate de Parlament, să echilibrăm situaţia dintre comerţ şi dezvoltare.
Aş dori să vorbesc în calitate de raportor pentru APE Cariforum, care, în acest moment, este, bineînţeles, unicul Acord de parteneriat economic complet. De vreme ce acest APE a fost semnat, nu putem modifica textul, avem doar ocazia de a-l aproba sau refuza. Consider că, în cazul în care vom primi anumite asigurări şi interpretări ale textului din partea Comisiei şi a Comisarului, vom putea să ne dăm acordul asupra APE Cariforum chiar în această săptămână.
Unul dintre personajele lui Lewis Carroll, şi anume Humpty Dumpty, spunea pe un ton dispreţuitor: "Când eu folosesc un cuvânt, cuvântul acela înseamnă ceea ce vreau eu să însemne, nici mai mult nici mai puţin”. Sincer vorbind, până de curând, situaţia a fost asemănătoare în ceea ce priveşte eforturile de a înţelege unele cuvinte din APE Cariforum: nu a fost întotdeauna uşor să înţelegem în mod clar semnificaţia textului.
Aş dori să ascult astăzi clarificările comisarului în legătură cu anumite puncte.
Următorul punct pe ordinea de zi este raportul elaborat de doamna Roth-Behrendt, în numele Comisiei pentru mediu, sănătate publică şi siguranţă alimentară, referitor la propunerea de regulament al Parlamentului European şi al Consiliului privind produsele cosmetice (reformare) - C6-0053/2008 -.
Domnule preşedinte, doamnelor şi domnilor, probabil nu voi avea nevoie de cele patru minute care mi-au fost alocate la începutul acestei dezbateri, întrucât problema pe care o discutăm astăzi este una foarte simplă şi foarte plăcută. Discutăm o nouă versiune a Directivei privind produsele cosmetice, care în prezent este un regulament. De fapt, acest regulament va fi adus în discuţie şi ne-am dori foarte mult să îl actualizăm, să îl îmbunătăţim şi să îl facem mai coerent.
Ne gândim la trei îmbunătăţiri minore. În primul rând, regulamentul asigură că folosirea substanţelor carcinogene în produsele cosmetice a fost într-adevăr interzisă, însă trebuie să păstrăm proporţiile, astfel încât substanţele a căror utilizare este permisă în produsele alimentare să nu fie interzise nici în cazul produselor cosmetice, ca de exemplu vitamina A sau alcoolul. Acest aspect este unul pe care Comisia l-a recunoscut şi pe care l-a luat în considerare în propunerea sa.
Comisia a recunoscut de asemenea faptul că noile tehnologii, ca de exemplu nanotehnologia, au nevoie de atenţie specială, în special atunci când avem de-a face cu particule microscopice care trebuie să poată trece prin straturile pielii. Pur şi simplu vrem să ne asigurăm că nu prezintă niciun pericol. Şi din acest punct de vedere sunt mulţumit de faptul că am ajuns la un compromis pe care îl susţin din toată inima.
În fine, domnule preşedinte, există o altă problemă pe care vreau să o abordez, şi anume promisiunile făcute de produse. Ar trebui să le examinăm şi pe acestea şi să le actualizăm. Dacă ne-am grăbit să ajungem azi aici, şi dacă de dimineaţă deodorantul ne promitea că nu vom transpira timp de 14 ore şi totuşi suntem plini de transpiraţie în această după-amiază, atunci este foarte posibil să fim extrem de surprinşi şi să spunem că ceea ce promitea produsul nu este nici pe departe adevărat. Promisiunile care sunt respectate reprezintă aspecte importante ale unui produs sincer şi credibil. Există legi menite să garanteze siguranţa produselor şi, în acelaşi timp, să asigure existenţa unor produse veritabile şi clare.
Sunt foarte recunoscătoare pentru excelenta colaborare cu preşedinţia cehă. Aş dori să îi mulţumesc în special doamnei Popadičová; dumneaei nu a putut fi astăzi alături de noi, dar a făcut tot ce i-a stat în putinţă, un lucru care nu este întotdeauna uşor în cadrul acestui Consiliu.
Aş dori să mulţumesc în mod special şi Comisiei, a cărei colaborare a fost una extrem de constructivă şi de succes. Nici acest lucru nu este uşor de realizat în această Cameră. Mai mult decât atât, aş dori să le mulţumesc colegilor mei, în special colegelor care lucrează de mult timp asupra acestei probleme. Aş dori să le mulţumesc pentru efortul depus lui Françoise Grossetête, Margret Auken, Hiltrud Breyer şi Fréderique Ries, care nu au putut fi astăzi aici. Nu am căzut întotdeauna de acord în privinţa unor aspecte, ca de exemplu felul în care trebuie abordate notificările referitoare la nanotehnologie sau ce anume ar trebui făcut în privinţa etichetării, însă am reuşit să ajungem la un compromis foarte bun. Sunt foarte mulţumită de acest lucru.
Aş dori doar să mai adaug câteva cuvinte despre problema etichetării. Cred că anumite delegaţii, poate chiar şi propria mea delegaţie şi statul membru pe care îl reprezint, trebuie să ia în considerare câteva lucruri. Etichetarea nu are nimic de-a face cu semnele de avertizare. Etichetele permit consumatorilor să ia decizii în mod liber, în cunoştinţă de cauză. Consumatorii au dreptul de a fi informaţi în legătură cu nanotehnologiile şi au dreptul să ştie că o anumită substanţă conţine particule mici, chiar microscopice. Consumatorii au dreptul să decidă dacă vor să folosească loţiune de plajă şi dacă vor să utilizeze loţiunea de plajă pe pielea copiilor lor. Consumatorii au dreptul să decidă. Personal, aş face acest lucru cu mare plăcere şi chiar aş fi încântată să folosesc aceste produse. Alţii poate nu ar face-o. Oricum, este important să ne asigurăm că toţi oamenii au posibilitatea de a face aceste alegeri.
Ştiu că dumneavoastră, domnule comisar Verheugen, veţi da astăzi o declaraţie referitor la întreaga problemă a prevenirii contrafacerii medicamentelor. Sunt extrem de recunoscătoare şi sper că veţi aborda şi problema riscurilor reprezentate de comerţul pe internet sau problema oportunităţilor asociate acestui tip de comerţ. Dacă veţi face acest lucru, atunci mâine, când vom vota în privinţa versiunii compromisului pe care Consiliul l-a votat deja săptămâna trecută, va fi o zi mai bună pentru unii dintre colegii mei care în general susţin acest compromis, dar care ar dori asigurări suplimentare. Vă mulţumesc foarte mult.
vicepreşedintele Comisiei - (DE) Domnule preşedinte, doamnelor şi domnilor, aş dori să adresez sincere mulţumiri raportoarei, doamnei Roth-Behrendt şi celor două raportoare alternative ale sale, doamna Ries şi doamna Grossetête, pentru colaborarea lor constructivă şi intensă, care ne-a ajutat să ajungem la un consens încă de la prima lectură.
Acesta este un regulament care are trei consecinţe importante şi care face trei paşi importanţi înainte. Asigurăm o mai mare securitate şi o mai bună transparenţă pentru consumatori şi am obţinut o simplificare semnificativă a legislaţiei curente. În special problema securităţii s-a aflat în centrul muncii noastre.
Aş dori să punctez câteva aspecte. Acum, pentru prima dată, creăm cu adevărat un mecanism pe care aş dori să îl descriu drept un "câine de pază pentru produsele cosmetice”, şi anume o monitorizare constantă a produselor cosmetice. Este un sistem care există deja pentru produsele farmaceutice. Creştem nivelul de monitorizare al pieţei de către statele membre şi creăm un sistem care să asigure trasabilitatea obligatorie a produselor cosmetice. Toate acestea se aplică tuturor producătorilor, de la amatori până la angrosişti şi comercianţi cu amănuntul, cu alte cuvinte tuturor părţilor implicate în lanţul de distribuţie.
Doamna Roth-Behrendt a vorbit deja despre nanotehnologie. Am găsit o soluţie în acest caz, soluţie pe care aş dori să o descriu drept model, întrucât aceasta va fi folosită din nou săptămâna aceasta în privinţa altor legi importante. Prevederile speciale referitoare la nanomaterialele folosite în produsele cosmetice introduc un mecanism creat pentru furnizarea informaţiilor necesare înainte ca materialele să devină disponibile pe piaţă. Prin acest lucru se asigură că informaţiile relevante privind siguranţa sunt prezentate şi că autorităţile au timp să ia toate măsurile de precauţie necesare.
A existat o dezbatere îndelungată, intensivă şi fructuoasă în ceea ce priveşte posibilitatea ca materialele clasificate drept carcinogene, mutagene sau reprotoxice să fie folosite în situaţii excepţionale. Sunt foarte încântat de faptul că Parlamentul şi Consiliul au căzut de acord cu Comisia asupra faptului că ar trebui să oprim interdicţia generală asupra utilizării acestor substanţe în produsele cosmetice. Excepţiile minime pe care Comisia le-a propus, sunt menite doar să evite discrepanţele în legătură cu legislaţia privind produsele alimentare, întrucât nu este foarte clar faptul că o persoană poate consuma alcool, dar nu îl poate folosi în produsele cosmetice.
În afară de garantarea siguranţei produselor, propunerea îmbunătăţeşte nivelul de informaţii puse la dispoziţia consumatorilor. Un exemplu este adăugarea pe lista ingredientelor a informaţiilor privind substanţele care apar sub formă de nano-particule. Mai mult decât atât, legislaţia prevede o inspectare foarte strictă a informaţiilor puse la dispoziţie de către producători. Sunt fericit să confirm faptul că statele membre şi Comisia, prin strânsa lor colaborare în această privinţă, doresc să prevină posibilitatea ca vreun consumator să fie păcălit.
Aşa cum am precizat, acest regulament face parte şi din programul nostru de simplificare. În acest fel, ambiguităţile şi contradicţiile vor fi scoase dintr-o directivă care este deja veche de 33 de ani şi care, în acest timp, a fost modificată de 55 de ori. Este foarte probabil să nu existe decât foarte puţine persoane care ar putea înţelege cu adevărat această directivă. Tocmai de aceea am propus o simplificare semnificativă a legislaţiei UE.
Aş dori să subliniez şi faptul că punerea la punct a unui sistem central de raportare a produselor cosmetice înainte ca acestea să fie puse pe piaţă în UE va avea drept rezultat economii făcute în industrie.
Am precizat deja că Parlamentul European, Consiliul şi Comisia au colaborat îndeaproape, într-un mod constructiv. În numele Comisiei, pot să accept toate amendamentele propuse de raportoare, doamna Roth-Behrendt.
Comisia a furnizat de asemenea explicaţiile solicitate de Parlament în ceea ce priveşte faptul că documentul este un regulament, nu o directivă, privind vânzările pe internet, produsele contrafăcute, prevederile de tranziţie şi limita de timp pentru intrarea în vigoare a regulamentului, dar şi în ceea ce priveşte problema definirii nanomaterialelor. Pentru a nu mai pierde timp, aş dori să vă rog să aprobaţi toate explicaţiile înaintate serviciilor de conferinţă, întrucât Parlamentul cunoaşte deja conţinutul acestora.
Comisia ia act de preocupările statelor membre în ceea ce privește înlocuirea directivelor cu regulamente.
Comisia consideră că, acolo unde dispozițiile existente ale unei directive sunt suficient de clare, precise și detaliate, acestea pot fi transformate în dispoziții direct aplicabile în cadrul unui regulament, prin reformare. Acest lucru este cu atât mai adevărat în cazul în care dispozițiile respective sunt de natură tehnică și au fost deja transpuse integral în legislația națională de către toate statele membre.
În contextul diverselor opinii exprimate, Comisia acceptă faptul că situația specifică a Regulamentului privind produsele cosmetice nu va fi folosită ca precedent pentru interpretarea Acordului instituțional cu privire la acest aspect.
Comisia se angajează să clarifice situația privind comercializarea pe Internet a produselor cosmetice înainte de data intrării în vigoare a regulamentului.
Ca și Parlamentul European, Comisia este preocupată de faptul că sectorul produselor cosmetice ar putea fi afectat de contrafaceri, ceea ce ar conduce la creșterea riscurilor pentru sănătatea umană. Prin urmare, Comisia va lua măsuri pentru consolidarea cooperării între autoritățile naționale competente în vederea combaterii contrafacerilor.
Comisia va elabora o notă explicativă referitoare la dispozițiile tranzitorii și la data aplicării regulamentului (ținând seama, în special, de articolele 7, 8, 10 și 12a).
Comisia ia act de faptul că se depun încă eforturi pentru elaborarea unei definiții comune a nanomaterialelor. Prin urmare, Comisia confirmă faptul că, în cadrul viitoarei legislații comunitare, ar trebui să se țină seama de progresele înregistrate în ceea ce privește stabilirea unei definiții comune și ia act de faptul că procedurile de comitologie incluse în prezenta propunere permit, de asemenea, actualizarea definiției enunțate de aceasta.
Domnule preşedinte, în primul rând daţi-mi voie să felicit nu doar Consiliul, ci şi raportoarea, doamna Roth-Behrendt, Comisia Europeană, colegii mei raportori alternativi şi, în special, pe doamna Ries, pentru munca pe care am realizat-o împreună. S-a întâmplat să avem schimburi dure de replică, însă în final am ajuns la un rezultat foarte satisfăcător, care consolidează, pe de-o parte, siguranţa produselor cosmetice în beneficiul consumatorilor şi, pe de altă parte, reduce poverile administrative, care au devenit redundante pentru industria noastră europeană.
Acest regulament era necesar, deoarece era nevoie de clarificarea unei legislaţii care a fost modificată de aproape 50 de ori în ultimii 30 de ani. Transpunerea directivei genera probleme în cele 27 state membre. Au existat câteva incertitudini legale, iar textul devenise foarte greoi şi mult prea costisitor pentru afacerile noastre, din punctul de vedere al punerii în aplicare. Ţin să vă aduc aminte şi faptul că producătorii de cosmetice din Uniunea Europeană sunt lideri mondiali în acest sector, unde există peste 3.000 de producători de cosmetice. Este o industrie foarte inovatoare care reprezintă o piaţă de 65 miliarde de euro şi care generează, direct sau indirect, peste 350.000 de locuri de muncă. Prin urmare, este important să ne preocupăm de produsele cosmetice.
Comercializarea produselor biodestructive - O nouă propunere de revizuire privind biocidele (dezbatere)
Următorul punct pe ordinea de zi îl reprezintă dezbaterea comună privind următoarele:
Raportul elaborat de doamna Sârbu, în numele Comisiei pentru mediu, sănătate publică şi siguranţă alimentară, referitor la propunerea de directivă a Parlamentului European şi a Consiliului de modificare a Directivei 98/8/CE privind comercializarea produselor biodistructive în vederea prelungirii anumitor termene - C6-0346/2008 -, şi
declaraţia Comisiei privind noua propunere de revizuire a Directivei privind produsele biocide.
raportoare - Aş vrea să subliniez faptul că este un succes acordul la care am ajuns împreună cu Comisia şi Consiliul pentru extinderea termenului de evaluare a substanţelor active până în 2014, pentru a crea în timp util o piaţă reglementată a produselor biodistructive.
Acest lucru s-a reflectat şi în rezultatul votului din Comisia pentru mediu şi din acest motiv doresc să mulţumesc colegilor mei care au sprijinit acest compromis între cele trei instituţii.
Extinderea perioadei de tranziţie este extrem de importantă pentru a garanta că toate produsele biodistructive care conţin substanţe active vor fi comercializate pe piaţă în mod legal.
Am considerat esenţial ca revizuirea acestei directive să se realizeze printr-o primă lectură, pentru a nu risca depăşirea termenului de zece ani pentru examinarea sistematică a produselor biocide şi, implicit, riscul retragerii lor de pe piaţă începând cu anul 2010.
Prelungirea termenului va asigura timpul necesar statelor membre să evalueze aceste substanţe până în 2014, când revizuirea propriu-zisă a Directivei privind biocidele va intra cel mai probabil în vigoare.
Un alt element propus în proiectul de raport este limitarea la maxim 2 ani a posibilităţii de extindere a termenelor limită pentru dosarele rămase prin procedura de comitologie, pentru a evita posibilitatea întârzierii pe termen nedefinit a întregului proces. Măsura este necesară pentru situaţia în care revizuirea directivei nu va fi finalizată până în anul 2014.
Elementele legate de protecţia datelor şi de fenomenul "free riding”, prin care companiile fac uz de informaţiile înregistrate de alte companii în cadrul unei scheme la nivel naţional, sperăm noi, vor fi adresate în revizuirea propriu-zisă a Directivei privind biocidele.
Doresc să menţionez că amendamentele adoptate în cadrul Comisiei pentru mediu fac parte dintr-un acord cu Comisia şi Consiliul, acestea regăsindu-se în proiectul final ce urmează să fie votat mâine în plen. Odată cu finalizarea votului în plen, vom avea sprijinul Consiliului pentru obţinerea unui acord în primă lectură.
Domnule preşedinte, doresc să îi mulţumesc raportoarei, doamna Sârbu, pentru sârguinţa sa şi eforturile depuse pentru ajungerea la un acord la prima lectură, privind propunerea de modificare a Directivei 98/8 privind introducerea pe piaţă a produselor biocide.
Aş dori să spun că în prezent Comisia Europeană este pregătită să accepte pachetul de compromis, în special punctul referitor la nevoia de a prelungi perioada de tranziţie cu patru ani în loc de trei şi punctul referitor la limitarea de doi ani impusă pentru alte prelungiri de termen, pentru facilitarea programului de revizuire.
Domnule preşedinte, domnule comisar Dimas, doamnelor şi domnilor, putem fi mândri de faptul că am ajuns la standarde atât de înalte de sănătate şi igienă în Uniunea Europeană. Folosirea produselor biocide a avut o contribuţie semnificativă la aceste realizări. Atunci când sunt folosite ca dezinfectante şi pesticide, aceste substanţe ne protejează de boli periculoase, sau, după caz, de purtătorii acestor boli. Substanţele biocide sunt indispensabile. Acestea trebuie să fie inofensive pentru oameni şi pentru mediu şi de aceea este nevoie acum să trecem în revistă toţi agenţii biocizi.
Siguranţa necesită timp, iar revizuirea durează mai mult decât se planificase iniţial. Nu putem risca să pierdem produse importante pentru că înregistrarea lor nu a fost finalizată. Din acest motiv salut faptul că Parlamentul, Consiliul şi Comisia au căzut de acord încă de la prima lectură să prelungească termenul limită stabilit pentru Directiva privind produsele biocide, cred, că până în 2014, domnule comisar.
Totuşi, de ce a apărut această propunere atât de târziu? Pericolul ca anumite substanţe să rămână pe dinafară din cauza termenului de expirare era un lucru pe care l-am putut prevedea de ceva timp, iar discuţiile din Parlament trebuie să se desfăşoare acum sub o şi mai mare presiune de timp.
Domnule comisar, aşteptăm de ceva timp o propunere a Comisiei referitoare la revizuirea Directivei privind produsele biocide. Anumite domenii importante trebuie să fie urgent armonizate şi reglementate. Printre exemple se numără definirea criteriilor de aprobare, perioada de aprobare şi, cel mai important, protecţia datelor. Producătorii au nevoie de reglementări clare şi de certitudini. De asemenea, este nevoie de reglementări şi pentru utilizarea şi manipularea produselor. Testarea unei substanţe active costă câteva mii de euro, iar această investiţie poate fi recuperată numai dacă rezultatele nu sunt accesibile şi pentru alţi solicitanţi, cel puţin cele pentru o anumită perioadă de timp. Nimeni nu vrea să rămână fără standardele noastre înalte de igienă. Acestea trebuie menţinute pentru a putea face faţă unor noi provocări.
Sper că acum Comisia va prezenta un raport clar şi bine documentat care îndeplineşte toate aceste cerinţe şi sper că acest lucru se va întâmpla cât mai curând posibil.
Domnule preşedinte, doamnelor şi domnilor, vă mulţumesc, domnule Verheugen că aţi venit şi ne-aţi oferit ocazia să discutăm împreună pe marginea acestui document. În ceea ce priveşte propunerea de modificare a directivei privind introducerea pe piaţă a produselor biocide, Parlamentul a recunoscut nevoia de a oferi anumite prelungiri pentru perioada de revizuire, prelungiri necesare pentru evaluarea corectă a principalelor substanţe active ale anumitor produse biocide, din cauza naturii specifice a testelor necesare şi a cerinţelor pieţei. Totuşi, ar trebui să fiţi conştienţi de faptul că ne aşteptăm ca revizuirea mai amănunţită a Directivei 98/8/CE privind produsele biocide să exprime punctele noastre de vedere în ceea ce priveşte conţinutul. Prin urmare, aş dori să sugerez Comisiei Europene câteva idei la care să reflecteze.
În primul rând, ar fi benefic să facem trecerea de la o directivă la un regulament, un instrument legislativ care ar permite ca aceleaşi prevederi să intre în vigoare simultan în toate statele membre, astfel reglementând sectorul în mod uniform. Un punct-cheie va fi punerea în comun a datelor, în conformitate cu liniile directoare ale UE şi, aşa cum s-a pus în aplicare deja în cadrul REACH, testarea pe vertebrate ar trebui să fie evitată sau redusă în mod semnificativ şi în cazul produselor biocide, datorită punerii în comun obligatorii a datelor obţinute în urma acestor teste de către cei care înregistrează aceeaşi substanţă activă, evitând astfel duplicarea studiilor.
Punerea în comun a datelor ar permite o mai mare eficienţă în sistemul de evaluare a dosarelor şi ar reduce costurile aferente elaborării acestor dosare, fapt care ar fi semnificativ atât pentru întreprinderile mici şi mijlocii, cât şi pentru autorităţile naţionale responsabile pentru examinarea aplicaţiilor.
Trebuie pus accentul pe simplificarea procedurilor şi pe aplicarea recunoaşterii reciproce a autorizaţiei pentru un anumit produs şi utilizarea acestuia între diversele state membre, pentru accelerarea procedurilor şi a introducerii pe piaţă a produselor biocide în statele menţionate anterior. În urma acestei măsuri, gama de cheltuieli şi perioadele de timp comune pentru examinarea aplicaţiilor în diverse ţări ar trebui armonizate, iar procesul de autorizare ar trebui simplificat în cazul formulelor cu diferenţe minime sau variaţii de culoare, de exemplu, evitând astfel testele specifice suplimentare care ar necesita o evaluare adiţională făcută de fiecare stat membru.
În cele din urmă, trebuie să evităm discriminarea între producătorii europeni de bunuri tratate cu produse biocide şi bunurile extra-comunitare ce conţin asemenea produse. Las la latitudinea Comisiei să găsească o soluţie pe care sperăm că noul Parlament o va putea susţine.
în numele Grupului IND/DEM - (PL) Domnule preşedinte, armonizarea legislaţiei privind produsele biocide în Uniunea Europeană pare să fie din ce în ce mai necesară, ţinând cont de faptul că reglementările din diverse ţări specifice sunt extrem de variate. Lipsa unor prevederi legislative comune pune în pericol sănătatea şi vieţile oamenilor şi reprezintă în acelaşi timp o ameninţare pentru mediu, mai ales în contextul pieţei libere.
Totuşi, propunerea conţinută în versiunea iniţială a textului, şi anume o perioadă de aplicare a legislaţiei de zece ani nu pare a fi realistă, din cauza procedurilor de înregistrare extrem de complicate şi costisitoare pentru substanţele chimice folosite în aceste produse. Aceste proceduri, care au fost menite să asigure un nivel ridicat de siguranţă ar putea, în mod ironic, să contribuie la reducerea nivelului de control, care este cu atât mai problematic dacă luăm în considerare faptul că, în unele cazuri, reglementările naţionale controlau produsele biocide introduse pe piaţă.
Totuşi, eliminarea acestor mecanisme şi introducerea unor proceduri de evaluare mai puţin eficiente şi mai ieftine ar putea limita vânzarea produselor biocide. Un registru european central al substanţelor active folosite în produsele biocide nu va garanta nici el siguranţa, mai ales dacă luăm în considerare faptul că agenţii biologici sunt extrem de variabili şi rezistenţi la substanţele active. Existenţa unei game limitate de compuşi eficienţi va avea drept rezultat creşterea nivelurilor de rezistenţă. Mai mult decât atât, costurile ridicate şi procedurile complicate folosite în acest proces vor scoate de pe piaţă micile companii, având drept rezultat monopolizarea pieţei de către marile companii ce acţionează în acest sector.
Propunerea de a stabili o perioadă extinsă de tranziţie de 14 ani, care ar putea fi prelungită cu încă doi ani, a devenit şi mai valoroasă, datorită faptului că nu va fi posibil să înregistrăm substanţele active sau să transpunem aceste regulamente în legislaţiile naţionale înainte de anul 2014.
- (CS) Domnule preşedinte, aş dori să îi adresez domnului comisar o întrebare, întrucât am o părere diferită. Mi se pare regretabil faptul că UE nu poate reuşi în zece ani, adică până în 2010, să finalizeze revizuirea şi înregistrarea celor aproximativ 900 de substanţe dezinfectante, conservanţi şi pesticide care sunt comercializate pe piaţa europeană. Mă surprinde faptul că avem nevoie de încă trei ani pentru acest lucru, iar raportorul a mai adăugat încă un an la această perioadă. Acest lucru presupune întârzieri ale procesului de armonizare şi prin urmare a realizării unei mai bune protecţii pentru piaţă în ceea ce priveşte aceste materii dăunătoare. Se pare că nu am avut de ales decât să anunţăm o amânare, pentru că în caz contrar, multe produse ar fi dispărut de pe piaţă. Permiteţi-mi, totuşi, să vă ofer o alternativă. Ar putea fi un lucru benefic dacă unele dintre produsele importate de pe pieţele asiatice necontrolate ar fi scoase obligatoriu de pe piaţă. O astfel de măsură ar accelera dezvoltarea unor materii alternative mai sigure. M-ar interesa să aflu dacă a existat o tentativă de colaborare între Comisie şi centrele de testare şi instituţiile din statele membre şi dacă s-a încercat folosirea resurselor din statele membre pentru a se putea respecta termenul limită iniţial care era mai scurt. Poate Comisia sau raportorul să îmi dea un răspuns la această întrebare?
(PL) Domnule preşedinte, din cauza specificităţii acestei legi şi a potenţialului pericol al interpretării incorecte a acestei legi, ar trebui să acordăm atenţie specială problemei agenţilor biocizi.
Un an de la Lisabona: parteneriatul UE-Africa în practică (dezbatere)
Următorul punct pe ordinea de zi este raportul elaborat de doamna Martens, în numele Comisiei pentru dezvoltare, intitulat "La un an după Lisabona: parteneriatul Africa-UE în practică”.
Dle preşedinte, doamnelor şi domnilor, aş vrea să mulţumesc mai întâi Comisiei pentru dezvoltare şi raportorului acesteia, dna Martens, pentru acest raport, care realizează o primă evaluare a Parteneriatului strategic Africa-UE, la un an după reuniunea la nivel înalt de la Lisabona.
Observ cu mare satisfacţie aspectele pozitive subliniate de acest raport şi progresele făcute în cursul unui an, perioadă relativ scurtă pentru un exerciţiu atât de extins şi, mai presus de toate, ambiţios din punct de vedere politic. Pentru a menţiona doar unul dintre aceste progrese, în după-amiaza aceasta a avut loc o întâlnire între Delegaţia ad-hoc a Parlamentului pentru relaţiile cu Parlamentul Panafrican al Uniunii Africane şi Comisia ad-hoc al Parlamentului Panafrican al Uniunii Africane pentru relaţiile cu Parlamentul European privind rolul parlamentelor în punerea în aplicare şi monitorizarea strategiei Africa-UE.
Aceasta este în sine un rezultat concret. Ia naştere o nouă arhitectură instituţională între cele două continente şi vreau să îi felicit pe cei doi preşedinţi pentru munca depusă.
Nu voi elabora pe marginea aspectelor pozitive ale raportului Martens, ci aş vrea să ating trei puncte cheie pe care le evidenţiază raportul în ceea ce priveşte îmbunătăţirea parteneriatului dintre UE şi Uniunea Africană. Primul punct se referă la rolul parlamentelor. Ştiţi cât de multă încredere am în rolul parlamentelor, atât în calitate de actori, cât şi în calitate de atenţi observatori ai procesului democratic. Aceasta este dubla calitate în care Parlamentul European şi cel Panafrican sunt invitate să ia parte la Parteneriatul strategic Africa-UE.
Vă pot asigura, aşadar, de tot sprijinul meu în ceea ce priveşte propunerile enunţate în propunerea comună a Parlamentului European şi a Parlamentului Panafrican şi reluate în raport. Acestea constau în primul rând în participarea la nivel corespunzător la grupurile comune de experţi, în legătură cu cele patru parteneriate tematice care vă privesc. În al doilea rând, implicarea în întocmirea rapoartelor anuale de activitate. În al treilea rând, participarea la grupul operativ comun şi, în al patrulea rând, participarea preşedinţilor la reuniunea la nivel înalt Africa-Uniunea Europeană.
Aş putea adăuga că unele dintre aceste propuneri s-au concretizat deja sau sunt în curs de concretizare. În ceea ce priveşte societatea civilă şi actorii nestatali, sunt mai convins decât oricine altcineva de faptul că principala provocare pentru 2009 constă în grăbirea obţinerii de rezultate concrete înainte de evaluarea intermediară planificată pentru toamna anului 2009 şi în îndeplinirea dezideratului privind crearea unui parteneriat centrat pe persoanele din afara instituţiilor.
În acest context, actorii nestatali sunt chemaţi să joace un rol important, acela de a face parte din grupurile comune de experţi pentru fiecare dintre cele opt parteneriate tematice. De partea europeană a fost instituit primăvara trecută un grup de coordonare a societăţii civile, pentru a monitoriza şi a participa la punerea în aplicare a parteneriatului. Şi de partea africană a fost creat recent un grup de coordonare a societăţii civile, sub egida Consiliului Economic, Social şi Cultural al Uniunii Africane.
Reprezentanţii societăţii civile europene şi africane ar trebui să se reunească într-un forum la sfârşitul lunii aprilie 2009, pentru a elabora propuneri concrete de aderare la Troica ministerială Africa/Uniunea Europeană.
În ceea ce priveşte parteneriatele strategice, mai ales cel în materie de guvernanţă şi drepturile omului, salut orientarea Parlamentului către o noţiune de guvernare foarte dragă mie: buna exercitare a funcţiilor executive şi a puterilor conferite de dreptul public de către un stat imparţial şi capabil să răspundă nevoilor şi aspiraţiilor cetăţenilor săi.
În acest scop, aşadar, am înfiinţat acum doi ani secţiunea pentru guvernanţă în valoare de 2,7 miliarde de euro pentru toate ţările ACP. Această abordare se bazează pe trei principii: dialog, stimularea reformelor şi asumarea acestora de către ţara parteneră. Cu toate acestea, raportul exprimă îndoieli şi preocupări, mai ales în privinţa profilurilor de guvernanţă: elaborarea, utilizarea şi posibilul impact negativ al acestora asupra Mecanismului african de evaluare reciprocă.
Aş vrea să vă amintesc faptul că profilurile de guvernanţă care acoperă toate dimensiunile acestora, respectiv dimensiunea, politică, economică, socială, instituţională, de mediu şi aşa mai departe, au fost doar punctul de pornire şi nu au dirijat în niciun fel programarea acestei secţiuni.
Mai mult decât atât, rezultatele şi concluziile acestei analize au fost discutate cu guvernul ţării partenere în timpul dialogului pentru programare. Pe baza acestora, guvernul a fost încurajat să îşi explice propriul plan de reformă sau, după caz, să îl completeze ori să îl detalieze; să demonstreze relevanţa, ambiţia şi credibilitatea acestor reforme pe baza a trei criterii de evaluare, care au permis apoi determinarea nivelului de stimulare financiară pentru fiecare ţară. În acest context, o atenţie deosebită a fost acordată ţărilor care au aderat la Mecanismul african de evaluare reciprocă şi care au efectuat evaluarea, arătându-şi dorinţa de a continua în aceeaşi direcţie. Acest exerciţiu a evidenţiat puternic contextele foarte diferite din fiecare ţară; nevoile respective de reformă, precum şi diferitele capacităţi de elaborare şi de propunere a unui plan de guvernanţă. A fost nevoie, aşadar, de flexibilitate şi pragmatism în alocarea fondului de stimulare a guvernanţei. În ianuarie 2009, Comisia a publicat un raport interimar privind situaţia fondului de stimulare şi l-a trimis tuturor instituţiilor Uniunii Europene, pentru a servi scopurilor pertinente.
raportoare - (NL) Dle preşedinte, dle comisar, doamnelor şi domnilor, discutăm raportul "La un an după Lisabona: parteneriatul Africa-UE în practică”, adică punerea în aplicare a Strategiei comune Africa-UE pentru dezvoltarea Africii, astfel cum s-a stabilit cu ocazia reuniunii la nivel înalt UE-Africa din decembrie 2007.
Reuniunea la nivel înalt a fost o ocazie extrem de importantă. A fost, de fapt, prima dată când Uniunea Europeană şi Uniunea Africană au pus împreună bazele unei strategii fundamentate pe valori şi principii comune şi pe respect reciproc, prima dată când s-a căzut de acord pentru atingerea Obiectivelor de Dezvoltare ale Mileniului împreună şi pentru găsirea de soluţii la provocările comune în domenii precum securitatea, migraţia şi clima.
Suntem cu toţii conştienţi de criticile din propriile noastre ţări, unde oamenii se întreabă dacă are sens să continuăm să investim bani în Africa, mai ales în aceste vremuri de criză economică. Aş vrea să subliniez încă o dată cât de importante continuă să fie eforturile noastre pentru dezvoltarea Africii, această afirmaţie fiind valabilă pentru ambele continente. Dl comisar Michel a pus punctul pe i când a spus, în cadrul unei reuniuni pe această temă organizată cu puţin timp în urmă: cu cât există mai multă sărăcie, cu atât există mai multă instabilitate. Acest lucru este important şi din punct de vedere al tendinţelor demografice. În scurt timp, Africa va avea 20% din populaţia lumii, iar Europa doar 5%. Avem probleme comune, înfruntăm provocări comune. Când oamenilor le lipsesc oportunităţile în Africa, este normal că le vor căuta în Europa. Africa merită sprijinul nostru şi nu numai din acest motiv.
Astăzi, discutăm punerea în aplicare a strategiei convenite şi avem un plan de acţiune. Trebuie să continuăm să acţionăm împreună pentru a realiza strategia şi planul de acţiune. Sunt mulţumită de rezultatele obţinute până acum în legătură cu parteneriatele. În rapoartele mele anterioare mi-am exprimat întotdeauna preocuparea legată de lipsa unul rol clar, specific pentru parlamente în ceea ce priveşte punerea în aplicare a unei strategii comune. În 2007, Parlamentul Panafrican şi Parlamentul European au emis o declaraţie comună care rezumă ceea ce implică acest lucru. O voi citi acum în engleză.
raportoare - "Ca instituţii care reprezintă voinţa oamenilor, parlamentele noastre trebuie să se asigure că nevoile acestora sunt satisfăcute, că preocupările lor sunt ascultate de decidenţi şi că dorinţele lor se reflectă în politicile propuse de instituţiile care îi guvernează. Parlamentele noastre au de jucat un rol esenţial în modelarea dezbaterii privind priorităţile comune pentru viitorul continentelor noastre; acestea reflectă diversele curente de opinie din societăţile noastre şi sunt, prin urmare, locul în care trebuie să se desfăşoare dezbaterea, în care punctele de vedere divergente pot fi reconciliate şi unde se pot căuta compromisuri.” -
raportoare - (NL) Sunt, prin urmare, mulţumită că în această reuniune am căzut de acord asupra rolului parlamentelor. S-a ajuns la acest acord şi datorită dlui Gahler, datorită colegilor noştri din Parlamentul Panafrican şi tuturor celor implicaţi. Acest rol se referă la participarea la grupul de experţi în legătură cu cele opt parteneriate şi cu grupul operativ de coordonare. Parlamentele îşi vor exprima părerile în rapoartele anuale de activitate, iar preşedintele Parlamentului European şi cel al Parlamentului Panafrican vor fi invitaţi să îşi expună viziunile în cadrul reuniunilor la nivel înalt din Africa. Acesta este un amănunt important.
Voi încheia cu încă o întrebare pentru dl comisar. Ştim că definiţiile ODA vor fi din nou, în scurt timp - în luna aprilie - pe ordinea de zi a convorbirilor EU-SADC şi că va fi implicată Comisia Europeană. Ne poate spune dl comisar care este viziunea sa cu privire la această discuţie şi care va fi contribuţia Comisiei Europene?
în numele Grupului PPE-DE - (PL) Dle preşedinte, politica de dezvoltare, unul dintre cele mai importante domenii de politică a UE, are ca scop rezolvarea problemelor globale. Din fericire şi nu sub nicio formă accidental, prima strategie de parteneriat comun a fost creată pentru Africa şi implica Africa.
Unul dintre motivele care justifică importanţa deosebită a politicii de dezvoltare este faptul că a devenit un instrument de politică bazată pe experienţele anterioare. În acest context, scopul fundamental al cooperării pe probleme de dezvoltare este contracararea proceselor şi mecanismelor din trecut. Jomo Kenyatta, părintele independenţei keniene, a descris acest lucru într-un mod intens, deşi simplu. Ştiu că acest citat faimos îi este cunoscut dlui comisar. Cu o anumită ocazie, dl Kenyatta a spus: "Când au sosit misionarii, africanii aveau pământul, iar misionarii aveau Biblia. Ei ne-au învăţat să ne rugăm cu ochii închişi. Când i-am deschis, ei aveau pământul, iar noi aveam Biblia.”
Politica bazată pe experienţele anterioare nu este însă unicul motiv pentru implicarea Europei în probleme legate de dezvoltare. Există şi motive mai pragmatice. Africa rămâne cel mai sărac continent din lume. Cu toate acestea, pentru prima dată în 30 de ani, trece printr-o perioadă de creştere economică. În orice caz, am putea adăuga că această creştere economică este mai mare decât în Europa. Există, bineînţeles, ţări africane care, ca urmare a activităţii unor guverne inepte, au ajuns chiar să îşi distrugă propriile economii. În general, putem spune că Africa este un continent cu potenţial neexploatat. Sunt încântat că UE ajută la revitalizarea şi la activarea acestui potenţial.
De aceea, unul dintre obiectivele strategiei este asigurarea unui dialog şi a unei cooperări mai extinse, în alte domenii decât cele care ţin în mod clasic de problemele de dezvoltare. Strategia acoperă o gamă largă de politici, inclusiv cele privind securitatea, energia şi schimbările climatice. Este îngrijorător totuşi că s-a progresat foarte puţin în majoritatea acestor domenii. Trebuie să admitem, de asemenea, faptul că anumite state membre ale UE nu au demonstrat acelaşi angajament faţă de parteneriatul cu Africa. Sunt convins că al doilea an de parteneriat va fi unul mai bun şi că vom reuşi să ne atingem obiectivele mai rapid.
Dle preşedinte, dle comisar, de un an ne felicităm pentru evoluţia acestui nou proces, de încheiere a acestui nou acord între Uniunea Europeană şi Africa. În aceste condiţii, permiteţi-mi, dle comisar, să fiu mai puţin rezervat decât de obicei. Consider că acum, cu ocazia primei aniversări a acestui acord, trebuie făcută o serie de constatări.
În Africa, totul lipseşte. Lipsesc managerii, medicii, profesorii şi personalul tehnic. Aici, se vorbeşte despre imigrare controlată şi, cu toate acestea, nu am luat încă măsurile necesare pentru a permite diasporei, de exemplu, să se pună la dispoziţia statelor din care provine. Africa nu reuşeşte nici măcar să-şi hrănească populaţia. Aici, reînnoim subvenţiile la exportul de produse agricole şi promovăm biocombustibilii, ceea ce duce la uriaşe monoculturi în Africa.
Acolo, totul se distruge în continuare, sărăcia se răspândeşte, bolile omoară şi apa lipseşte. Aici, vorbim mult, facem promisiuni, dezbatem şi votăm rezoluţii; însă ce se întâmplă practic cu popoarele din Africa? Eu consider - asemenea dumneavoastră, şi ştiu că sunteţi ferm convinşi de acest lucru - că este timpul să unim parlamentele acestor ţări şi astfel să le unim popoarele. Cred că niciun demers între Uniunea Europeană şi Africa nu va reuşi atâta timp cât rămânem la nivelul politicienilor şi tehnicienilor. Popoarele Africii trebuie unite, iar acest lucru trebuie înfăptuit prin parlamentele acestora.
Sunt încântat să aud că se doreşte dezvoltarea acestei relaţii speciale la nivel parlamentar. Cu toate acestea, am reţineri, dle comisar, deoarece chiar înainte de această dezbatere am avut o lungă discuţie cu colega dvs., dna Ashton, cu privire la Acordurile de parteneriat economic. În mod ciudat, este aproape imposibil de obţinut o implicare a parlamentelor ţărilor partenere în aceste acorduri. Nu reuşim să convingem o parte din această Cameră şi nici Comisia de faptul că ar fi absolut necesar ca parlamentele acestor ţări să-şi spună mai întâi cuvântul, înainte să ne cereţi nouă, Parlamentului European, opinia cu privire la aspecte care vor afecta în mod direct vieţile oamenilor care trăiesc acolo. În aceste condiţii, sper că lucrurile se vor schimba în această privinţă.
De asemenea, cred că este important - din fericire, şi dvs. aţi evidenţiat acest lucru - să implicăm ONG-urile şi societatea civilă africană mult mai mult şi mult mai bine în acest proces; am menţionat şi diaspora, însă aceasta are legătură cu noi, cei din UE. Nu ştiu ce s-a făcut în mod concret în această privinţă însă, în orice caz, consider că orice ar fi, acordă şanse de succes procesului pe care l-aţi demarat.
Următorul punct pe ordinea de zi este o scurtă prezentare a unei serii de rapoarte, opt în total, deci aş dori să îi rog pe toţi membrii să respecte cu stricteţe timpul alocat acestei proceduri şi, de asemenea, aş ruga Comisia să formuleze răspunsuri la obiect, altfel vom avea probleme în respectarea ordinii de zi. Acest lucru va fi util şi pentru interpreţi.
Următorul punct pe ordinea de zi este raportul elaborat de domnul Hutchinson, în numele Comisiei pentru dezvoltare, referitor la contractele OMD.
Dle preşedinte, dle comisar, doamnelor şi domnilor, de aproape trei ani, Uniunea Europeană şi statele membre se dedică îmbunătăţirii eficienţei colaborării noastre cu ţările în curs de dezvoltare. S-a făcut câte ceva, însă există o rezistenţă puternică, mai ales în statele membre şi, prin urmare, mai sunt de făcut progrese enorme.
Accesul la serviciile sănătate şi la educaţia elementară reprezintă doar un vis pentru milioane de oameni, dintre care mulţi sunt femei. În fiecare zi, 72 de milioane de copii - majoritatea fete - nu merg la şcoală. În fiecare minut, o femeie moare ca urmare a complicaţiilor legate de sarcină sau în timpul naşterii şi un copil moare la fiecare trei secunde din cauza unei boli pe care un doctor ar fi putut-o preveni foarte uşor.
Din punct de vedere geografic, după cum am amintit, Africa Subsahariană este cea care continuă să treacă prin situaţia cea mai gravă şi, dat fiind cursul actual al evenimentelor, există riscul ca această situaţie să continue mulţi ani la rând.
În acest context, este adevărat că sprijinul bugetar, adică ajutorul financiar inclus direct în bugetul ţărilor beneficiare, ar putea contribui în mod util la acordarea unui ajutor mai previzibil, orientat către sectoare prioritare, deci mai eficient. De aceea, Comisia a venit cu ideea perfectării contractelor Obiectivelor de Dezvoltare ale Mileniului (ODM), pe care intenţionează să le propună anumitor ţări pentru a angaja fonduri pentru o perioadă de şase ani şi pentru a organiza o monitorizare anuală care să evidenţieze obţinerea rezultatelor privind sănătatea şi educaţia.
Raportul nostru subliniază importanţa unei astfel de iniţiative, însă ridică şi o serie de întrebări care necesită răspunsuri clare. De exemplu, care sunt criteriile pe care Comisia le va propune spre îndeplinire ţărilor în curs de dezvoltare care aspiră la perfectarea acestui tip de contract? Care ar fi durata unui astfel de proiect şi care ar fi condiţiile pentru realizarea acestuia? De asemenea, am vrea să evidenţiem faptul că nu a fost publicată încă nicio comunicare oficială a Comisiei pe marginea acestui subiect; dacă doriţi să cunoaşteţi mai multe detalii, nu există la ora actuală documente interne pe care să le consultaţi, doar informaţiile de bază, disponibile pe site-ul web al Comisiei pentru dezvoltare.
Deşi sprijinul bugetar al Comisiei are mai multe caracteristici pozitive, cum este faptul că este legat de obţinerea de rezultate privind sănătatea şi educaţia, sau că este de obicei planificat pe durata a trei ani, trebuie să ştiţi că este departe de a fi perfect. De exemplu, vă reamintesc faptul că, asemenea majorităţii furnizorilor de ajutoare, Comisia va acorda sprijin bugetar doar ţărilor care au pus în aplicare un program al Fondului Monetar Internaţional. Această situaţie este problematică, mai cu seamă când ştim că astfel de programe pot limita capacitatea guvernului de a investi în dezvoltare şi că sunt stabilite obiective prea ambiţioase, mai ales în ceea ce priveşte inflaţia şi deficitul bugetar.
Apoi, chiar şi în cazul în care Comisia decide să ofere sprijin bugetar pe termen lung, nu se poate garanta sub nicio formă că acest ajutor nu va deveni obiectul unor proceduri birocratice care, după cum ştim, pot duce la întârzieri semnificative de plată.
În cele din urmă, sprijinul bugetar suferă de o serioasă lipsă de transparenţă şi de proprietate din partea ţărilor implicate şi a populaţiilor acestora. Acordurile de finanţare sunt făcute doar foarte rar publice, iar Comisia nu include de obicei organizaţiile societăţii civile şi membrii parlamentului în dialogurile sale cu guvernele ţărilor în curs de dezvoltare, după cum am menţionat mai devreme.
Totuşi, în prezent este recunoscut la scară largă faptul că, în sensul eficienţei, dezvoltarea trebuie să fie întrutotul în mâinile, nu doar ale guvernelor, ci şi ale populaţiei din ţările în curs de dezvoltare.
În câteva cuvinte, proiectul contractelor ODM va reprezenta doar o ocazie de a îmbunătăţi eficienţa ajutorului nostru, dacă este definit foarte bine, împreună cu condiţiile de eligibilitate, execuţie şi evaluare pe care le prevede. Raportul nostru subliniază aşadar importanţa iniţiativei, în timp ce îndeamnă la atenţie şi evidenţiază nevoia unei mai mari clarităţi din partea Comisiei cu privire la intenţiile sale şi a oferirii de răspunsuri la întrebările specifice ridicate în raport.
Nu vreau să închei fără a vorbi pentru un moment despre recentul Raport special al Curţii de Conturi privind ajutorul pentru dezvoltare acordat de Comisia Europeană în domeniul serviciilor de sănătate în Africa Subsahariană. Concluziile raportului sunt îngrijorătoare. Din punct de vedere financiar, observăm că valoarea ajutoarelor publice în sectorul sanitar nu a crescut din 2000. Mai mult decât atât, se pare că sprijinul bugetar a fost folosit foarte puţin în acest sector în Africa Subsahariană. În consecinţă, dle comisar, înţelegeţi de ce în raportul nostru ne întoarcem la ideea că este absolut esenţial să ne concentrăm mai mult pe sectorul sanitar, dar şi că nu există nimic care să garanteze că vom reuşi acest lucru prin contractele ODM.
Dle preşedinte, doamnelor şi domnilor, mai întâi, aş vrea să mulţumesc Comisiei pentru dezvoltare şi raportorului acesteia, dl Hutchinson, pentru acest raport care revine asupra unei serii de chestiuni şi preocupări pe care le împărtăşim întrutotul.
Dacă dorim să realizăm Obiectivele de Dezvoltare ale Mileniului (ODM) până în 2015, este nevoie de acordarea unui ajutor pentru dezvoltare mai bun şi mai eficient, dar în egală măsură mult mai previzibil şi mai puţin volatil, după cum ne aminteşte foarte bine raportul domniei voastre.
Aceste eforturi vor fi făcute, desigur, folosind o combinaţie de mai multe instrumente. Cu toate acestea, din punctul meu de vedere, în ţările care permit acest lucru, sprijinul bugetar, fie el general sau sectorial, rămâne instrumentul cel mai potrivit şi mai bine adaptat.
Sprijinul bugetar reprezintă cea mai bună metodă de a întări sistemele şi procesele naţionale, de a spori proprietatea din partea ţării, de a facilita armonizarea, de a reduce costurile tranzacţiilor, eficientizând astfel gestionarea cheltuielilor publice şi de a accelera realizarea obiectivelor de dezvoltare.
Comisia a sporit deja foarte mult utilizarea sprijinului bugetar şi va continua să facă acest lucru pe parcursul următorilor şase ani, în cadrul celui de-al zecelea Fond European de Dezvoltare (FED). Scopul este de a face acest instrument mai eficient şi mai previzibil şi din acest motiv Comisia, consultând statele membre şi alte părţi interesate, a elaborat o formă de sprijin bugetar pe termen mai lung, formă pe care am denumit-o contractul ODM, destinat ţărilor care întrunesc anumite criterii: rezultate anterioare bune, gestionare fiabilă a finanţelor publice, politică sectorială corespunzătoare şi aşa mai departe. Contractul ODM este evoluţia normală a sprijinului bugetar general, nu doar pentru că este mai previzibil, ci, mai presus de toate, pentru că este orientat spre rezultate şi poate avea un răspuns gradat în funcţie de performanţe. Este vorba de state partenere care se angajează să îşi orienteze politicile, şi prin urmare cheltuielile, către realizarea ODM.
Contractul ODM oferă următoarele elemente cheie: un angajament pe durata a şase ani, faţă de durata normală de trei ani a sprijinului bugetar general; o plată garantată fixă de cel puţin 70% din angajamentele totale, cu condiţia să nu existe nicio încălcare a condiţiilor în care devin scadente plăţile sau a elementelor esenţiale şi fundamentale ale cooperării; o componentă variabilă de până la 60%, destinată răsplătirii performanţei în vederea realizării ODM şi legată de indicatorii rezultatelor, în principal în domeniile sănătăţii şi educaţiei, cât şi progresele realizate în gestionarea finanţelor publice.
Ţările sunt eligibile dacă au pus deja în practică în mod satisfăcător un sprijin bugetar ca parte al celui de-al nouălea FED, precum şi dacă dau dovadă de un puternic angajament în ceea ce priveşte monitorizarea şi îndeplinirea ODM. Scopul este de îmbunătăţi gestionarea resurselor bugetare ale ţărilor în care donatorii au propria coordonare.
După evaluarea a 10 ţări, Comisia a atribuit contracte ODM în şapte dintre acestea: Burkina Faso, Ghana, Mali, Mozambic, Rwanda, Uganda, Tanzania şi Zambia. Aceste programe au fost prezentate şi atribuite de către statele membre în luna decembrie. Trei contracte au fost deja semnate: cu Zambia şi cu Rwanda, pe care le-am semnat personal, precum şi cu Mali. Celelalte vor fi finalizate în cursul următoarelor săptămâni. Împreună, aceste şapte programe reprezintă cca 1,8 miliarde de euro. Cu alte cuvinte: aproape 50% din sprijinul bugetar general total şi aproape 14% din totalul celui de-al zecelea FED pentru programe indicative naţionale.
Este de la sine înţeles - de fapt, raportul domniei voastre încurajează acest lucru - că vom încerca să extindem această măsură şi la alte ţări, inclusiv non-ACP, în funcţie de experienţa câştigată din cooperarea cu aceste prime ţări. În mod evident, va fi necesară şi elaborarea altor abordări pentru ţările care nu sunt încă eligibile pentru sprijinul bugetar, însă contractul ODM constituie deja o contribuţie importantă la îmbunătăţirea eficienţei ajutorului şi la accelerarea progresului către realizarea Obiectivelor de Dezvoltare ale Mileniului.
în scris - Contractele ODM promit să constituie o trecere semnificativă spre o foaie de parcurs mai clară în vederea realizării Obiectivelor de Dezvoltare ale Mileniului. Bineînţeles, este important ca potenţialul acestor contracte să nu fie diminuat de procedurile administrative excesive ale Comisiei, după cum a semnalat raportorul.
Natura condiţională a asistenţei pentru dezvoltare acordate de UE ar putea predomina doar în cazul în care UE ar acţiona într-o situaţie de monopol, fiind singurul furnizor de asistenţă pentru dezvoltare. În acest moment, eforturile noastre în Africa, de exemplu, sunt într-o măsură destul de mare zadarnice, deoarece Republica Populară Chineză practică "dumpingul politic”, oferind ajutor fără cerinţe legate de tranziţia către democraţie, statul de drept şi respectarea drepturilor omului.
Unele guverne din Africa ar putea ocoli birocraţia Comisiei, neluând în seamă oferta noastră de ajutor pentru dezvoltare, fapt extrem de periculos, întrucât prin aceasta pierdem ocazia de a îndruma aceste ţări în direcţia corectă.
Aş vrea să solicit Comisiei să ia în considerare această preocupare prin simplificarea procedurilor şi în acelaşi timp prin menţinerea unui control suficient asupra plăţilor resurselor furnizate.
Responsabilitatea socială a întreprinderilor subcontractante în lanţul de producţie (prezentare succintă)
Următorul punct pe ordinea de zi este raportul elaborat de domnul Lehtinen, în numele Comisiei pentru ocuparea forţei de muncă şi afaceri sociale, referitor la responsabilitatea socială a întreprinderilor subcontractante în lanţul de producţie.
raportor - (FI) Dle preşedinte, dle comisar, lanţurile de subcontractare sunt un lucru obişnuit în afaceri. Acestea contribuie la organizarea eficientă şi flexibilă a activităţii. Sunt esenţiale pentru ca piaţa internă să funcţioneze corect şi constituie o reţea economică şi logistică necesară.
Cu toate acestea, în scopul garantării viabilităţii pieţelor şi a protecţiei consumatorilor, este esenţial să folosim legislaţia pentru a stabili responsabilităţile cheie ale contractanţilor şi ale subcontractanţilor. În acest raport, Comisia este îndemnată să stabilească un instrument juridic precis de determinare a responsabilităţii contractanţilor la nivel european, respectând în acelaşi timp diferitele sisteme juridice existente în statele membre şi principiile subsidiarităţii şi proporţionalităţii.
În opt state membre legislaţia în această direcţie este deja în vigoare, însă trebuie să putem reglementa relaţiile dintre lanţurile de subcontractare şi la nivelul Comunităţii. Problemele europene comune trebuie rezolvate prin reguli comune. Altfel, ţările care nu au reglementat acest domeniu de afaceri pot distorsiona concurenţa în detrimentul celorlalţi.
Aceasta nu constituie, prin urmare, o problemă legată doar de protecţia lucrătorilor, ci şi de punere la adăpost a competitivităţii companiilor care respectă regulile. Cu alte cuvinte, ţine de prevenirea economiei gri. Atâta timp cât lanţurile de subcontractare reprezintă un mod mascat de a păstra un nivel scăzut al salariilor şi de a evita plata impozitelor şi a contribuţiilor sociale, povara va cădea pe umerii contribuabilului şi ai companiilor concurente, în majoritate întreprinderi mici şi mijlocii. La rândul lor, subcontractanţii, în multe cazuri firme mici, au nevoie de reguli clare atunci când lucrează pentru contractanţi foarte mari.
Am văzut deja în ce fel sistemele adaptate fiecărei ţări pot acţiona şi ca forţe preventive. Pragul de neglijare a obligaţiilor angajatorilor va fi mai înalt în condiţiile în care oamenii se pot aştepta să fie pedepsiţi pentru activităţi ilicite.
Este în interesul tuturor europenilor să respecte condiţii minime privind ocuparea forţei de muncă şi reguli clare. În aceste condiţii, forţa de muncă se poate muta cu încredere dintr-o ţară în alta, întreprinderile pot avea încredere în contracte, iar consumatorii pot fi siguri că preţul unui produs sau al unui serviciu este cel corect şi a fost determinat în mod transparent. Nu este o coincidenţă faptul că raportul vorbeşte în mod special despre responsabilitatea socială a întreprinderilor.
Oricât de importantă ar fi subcontractarea pentru sporirea productivităţii şi a competitivităţii, recunoaştem întrutotul necesitatea unor măsuri eficiente de garantare a faptului că aceasta nu încurajează şi nu facilitează nerespectarea condiţiilor de muncă, mai ales în cazul unor lanţuri lungi de subcontractare. Sunt necesare pedepse corespunzătoare, eficiente şi disuasive de garantare a faptului că subcontractanţii îşi respectă integral obligaţiile legale şi contractuale, mai ales în ceea ce priveşte drepturile lucrătorilor. O mai mare transparenţă în procesul de subcontractare va duce la o mai bună protecţie generală a drepturilor lucrătorilor, o chestiune care este şi va rămâne foarte importantă pentru Comisie, după cum ştiţi.
În timp ce aş putea fi de acord cu principiul general pe care îl enunţaţi, conform căruia problemele europene necesită soluţii europene, aş fi mai prudent în ceea ce priveşte concluzia expusă în paragraful 14 al raportului, şi anume faptul că problema poate fi rezolvată doar printr-un instrument juridic precis care introduce responsabilitatea solidară la nivel european.
Aceasta pare a fi şi tonul abordat de raport în paragraful 15, în care se solicită o evaluare de impact privind valoarea adăugată şi fezabilitatea unui astfel de instrument comunitar. În ceea ce priveşte solicitarea adresată Comisiei în paragraful 25, de a garanta respectarea prevederilor directivei privind detaşarea muncitorilor, aş vrea să evidenţiez faptul că am înfiinţat de curând un grup de lucru la nivel înalt în materie de detaşare a lucrătorilor. Acest grup de lucru este alcătuit din reprezentanţi ai statelor membre şi ai partenerilor sociali şi are ca scop îmbunătăţirea aplicării practice a directivei şi, mai ales, a cooperării administrative între statele membre. Prima reuniune a grupului va avea loc la data de 25 martie.
În această privinţă, aş vrea să menţionez un studiu intitulat "Răspunderea în procesele de subcontractare în sectorul european al construcţiilor” publicat în 2008 de Fundaţia Europeană pentru Îmbunătăţirea Condiţiilor de Viaţă şi de Muncă, care subliniază atât diferenţele majore dintre sistemele naţionale de răspundere solidară, cât şi nivelul acestora de eficienţă. Acest studiu a evidenţiat, de asemenea, faptul că se pare că nu există o soluţie universală şi a recomandat organizarea mai multor dezbateri şi efectuarea de studii, mai ales în ceea ce priveşte problemele transfrontaliere.
Problema pe care încercăm să o rezolvăm este una de natură socială, însă soluţia propusă are în mod clar implicaţii care depăşesc domeniul social. Trebuie, aşadar, să studiem în amănunt repercusiunile economice şi juridice ale acesteia.
Sunt în totalitate de acord că această problemă necesită o analiză mai aprofundată şi că, înainte de a prezenta proiecte legislative, trebuie să studiem cu atenţie diversele metode nelegislative de abordare a unora dintre problemele ridicate în raport, cu alte cuvinte: o mai bună cooperare şi coordonare între autorităţile naţionale, autorităţile de control şi alte autorităţi naţionale responsabile cu aplicarea legii; cunoaşterea bunelor practici în cadrul companiilor; orientări şi standarde actuale; iniţiative privind responsabilitatea socială; şi acorduri transnaţionale între companii, în care există deja prevederi inovatoare privind procedurile de evaluare a riscurilor şi monitorizarea subcontractanţilor.
în scris - Răspândirea subcontractării în Europa a avut consecinţe de amploare pentru relaţiile de muncă. Nu se subcontractează doar mâna de lucru. Obligaţiile legale şi financiare asociate, precum respectarea nivelului de salarizare şi a condiţiilor de muncă şi plata impozitelor şi a contribuţiilor la asigurările sociale sunt externalizate, la rândul lor, subcontractanţilor şi agenţiilor de ocupare a forţei de muncă. Este îngrijorător faptul că subcontractarea poate fi folosită din ce în ce mai mult drept un mod de a reduce responsabilitatea socială directă.
Astfel, ideea "răspunderii solidare” este esenţială în scopul garantării responsabilităţii companiilor pentru practicile subcontractanţilor acestora. În mod evident, punerea în aplicare a obligaţiilor legale devine mai dificilă în cadrul lanţurilor lungi şi complexe de întreprinderi interconectate. Acest lucru este valabil mai ales în relaţiile transfrontaliere, unde pot fi stabilite diverse niveluri de contractanţi din diferite state membre, aflate sub incidenţa unor legislaţii diferite. Momentan, doar opt state membre dispun de o legislaţie naţională care acoperă responsabilitatea întreprinderilor subcontractante.
Susţin cu tărie acest raport avizat de Confederaţia Europeană a Sindicatelor, care invită Comisia să stabilească un instrument juridic comunitar precis de introducere a responsabilităţii solidare la nivel european şi care solicită, de asemenea, Comisiei să înceapă o evaluare a fezabilităţii unui instrument privind responsabilitatea la nivelul lanţurilor de subcontractanţi, ca un mod de sporire a transparenţei în procesul de subcontractare.
Următorul punct pe ordinea de zi este raportul elaborat de dl Karim, în numele Comisiei pentru comerţ internaţional, privind Acordul de liber schimb UE-India.
supleantul raportorului - Dle preşedinte, mi-am petrecut mult timp în acest Parlament spunându-le oamenilor că nu sunt dl Karim şi că sunt, de fapt, dl Kamall. Trebuie să fie derutant să auzi că dl Kamall vorbeşte despre un raport Karim. Vorbesc în numele dumnealui, întrucât, datorită unor circumstanţe neprevăzute, nu poate fi aici în această seară, lucru pentru care îşi cere scuze.
Raportul domniei sale abordează într-adevăr aspecte precum comerţul cu bunuri, servicii, investiţiile şi proprietatea intelectuală şi problemele privind dezvoltarea. Grupurile PPE-DE, ALDE şi UEN prezintă acum o rezoluţie comună alternativă, deoarece se considera că decizia iniţială a comisiei a fost rezultatul unui vot mai degrabă nereprezentativ, care nu a abordat mai multe clauze protecţioniste ale raportului. Rezoluţia alternativă subliniază mai bine cât de importantă este India pentru UE ca partener comercial şi beneficiile pe care liberalizarea comerţului le poate aduce ambelor ţări.
UE şi India au iniţiat negocierile în iunie 2007 cu privire la ceea ce se numeşte un acord de liber schimb, pe care însă mulţi l-ar numi, probabil mai corect, un acord comercial preferenţial. Raportul evidenţiază necesitatea perfectării unui acord de liber schimb global, ambiţios şi echilibrat între UE şi India, acord care ar trebui să îmbunătăţească accesul pe piaţă pentru bunuri şi servicii, acoperind foarte multe domenii de comerţ şi incluzând prevederi legate de transparenţa reglementărilor în domenii relevante pentru investiţiile în schimburile comerciale reciproce, cât şi standarde sanitare şi fitosanitare, protecţia proprietăţii intelectuale, facilitarea comerţului şi legislaţie vamală.
Principalele puncte ale raportului indică faptul că, la o analiză a comerţului de bunuri, tarifele aplicate medii ale Indiei au scăzut la niveluri care acum sunt comparabile cu ale altor ţări din Asia, în special tariful vamal mediu aplicat al Indiei, care este acum de 14,5%, în comparaţie cu media UE de 4,1%. De asemenea, raportul menţionează preocupările Indiei privind implicaţiile REACH, certificatele costisitoare pentru exporturile de fructe către UE şi procedurile de conformitate costisitoare pentru marcajul CE, şi evidenţiază faptul că aceste probleme trebuie rezolvate în acordul comercial preferenţial.
Raportul subliniază şi faptul că liberalizarea serviciilor nu trebuie să împiedice în niciun fel dreptul de a reglementa serviciile, inclusiv serviciile publice. Cu toate acestea, ar trebui recunoscut şi faptul că, adeseori, statul nu este capabil să furnizeze aşa-numitele servicii "publice” şi că entităţile nestatale - sectorul privat - joacă un rol în furnizarea serviciilor de bază celor săraci, mai ales atunci când însuşi statul nu poate face acest lucru singur, de cele mai multe ori din cauza lipsei fondurilor.
Comerţul cu servicii dintre UE şi India este relativ dezechilibrat, în condiţiile în care UE exportă 1,5% din serviciile sale Indiei, iar India exportă 9,2% din servicii către UE. De asemenea, raportul încurajează India să dezvolte o legislaţie corespunzătoare în domeniul protecţiei datelor pentru a ne asigura că, în cadrul comerţului cu servicii, putem avea încredere în capacitatea companiilor indiene de a face faţă unor mari cantităţi de date, întrucât există îngrijorări privind protecţia datelor.
Raportul recunoaşte şi faptul că, adesea, capitolele privind investiţiile au fost însoţite de angajamente privind liberalizarea mişcărilor de capital şi renunţarea la controalele de capital. Solicităm aşadar Comisiei să nu mai includă astfel de clauze, dată fiind importanţa controalelor de capital în acţiunile de atenuare a impactului crizei financiare, în special în cazul ţărilor mai sărace.
În continuare, raportul salută angajamentul Indiei faţă de o protecţie fermă a proprietăţii intelectuale şi faţă de utilizarea flexibilităţilor din Acordul TRIPS, în scopul îndeplinirii anumitor obligaţii în materie de sănătate publică. Încă o dată, ar trebui să fim cu toţii conştienţi că prea multe obligaţii în materie de sănătate publică pot duce la situaţia în care cetăţenii din ţările mai sărace să nu poată avea acces la medicamente, deoarece companiile farmaceutice nu sunt stimulate să dezvolte medicamente pentru aceste ţări.
În cele din urmă, raportul recunoaşte că un capitol privind dezvoltarea consistent reprezintă o parte esenţială a oricărui acord comercial şi că ar trebui să garantăm schimburile comerciale şi investiţiile străine directe. De asemenea, recunoaşte faptul că există o preocupare, mai ales în această Cameră, privind aspecte precum standardele de mediu şi standardele fundamentale în materie de muncă sau legislaţia privind sănătatea şi siguranţa la locul de muncă. Ar trebui, de asemenea, să recunoaştem că, în căutarea unui fel de echilibru între aspectele legate de comerţ şi cele privind protecţia mediului, standardele OIM, etc., putem adesea exagera, ajungând în situaţia în care acestea devin mai importante decât comerţul, iar ţările sărace sunt condamnate la şi mai multă sărăcie, pentru că facem dificilă dezvoltarea de capacităţi de către antreprenorii din respectivele ţări.
Dle preşedinte, aş vrea să mulţumesc Parlamentului European pentru interesul deosebit pe care l-a manifestat în negocierile noastre privind încheierea unui acord de liber schimb între Uniunea Europeană şi India.
Le sunt recunoscător în special dlui Kamall şi Comisiei pentru comerţ internaţional pentru activitatea excelentă pe care au desfăşurat-o împreună cu comisiile asociate, Comisia pentru afaceri externe şi Comisia pentru dezvoltare, prin elaborarea raportului privind Acordul de liber schimb UE-India. Schimburile cu Parlamentul au fost consistente, iar proiectul de propunere de rezoluţie tratează aproape toate aspectele posibile ale negocierilor pe marginea unui acord de liber schimb între Uniunea Europeană şi India. Opiniile exprimate sunt un instrument util pentru negocierile pe care le purtăm în vederea încheierii de acorduri de liber schimb.
Când vorbim despre Acordul de liber schimb UE-India, este important să ţinem cont de contextul general şi de complexitatea relaţiilor noastre strategice cu această ţară, inclusiv de acordul de cooperare din 1994 şi de planul comun de acţiune, pentru a menţiona doar două dintre iniţiativele şi dialogurile majore care au fost create.
Suntem convinşi că este extrem de important să lucrăm împreună pentru a finaliza cu succes negocierile pe marginea unui acord de liber schimb ambiţios care le va permite ambelor părţi - Uniunea Europeană şi India - să aibă de câştigat.
Cu cât acordul de liber schimb este mai ambiţios, cu atât sunt mai mari beneficiile economice care se vor acumula pentru fiecare parte - UE şi India. Aceasta este una dintre concluziile principale ale studiului de impact şi dezvoltare durabilă care a fost realizat de către un consultant independent, în paralel cu negocierile.
Obiectivul evaluării impactului şi a dezvoltării durabile a fost analizarea impactului economic, social şi de mediu al viitorului acord de liber schimb şi identificarea oricăror măsuri de sprijin necesare.
Evaluarea impactului şi a dezvoltării durabile a ajuns în prezent în etapa finală şi ar trebui să fie disponibilă în aprilie, cu alte cuvinte, la timp pentru a sprijini negocierile în curs.
Permiteţi-mi să vă ofer un scurt raport intermediar privind aceste negocieri. De la lansarea în iunie 2007 au avut loc şase sesiuni de negocieri, a şasea sesiune având loc săptămâna trecută la Delhi, în perioada 17 - 19 martie. Preconizăm convocarea a încă două sesiuni în acest an, cel mai bine după alegerile indiene din aprilie şi înainte de reuniunea la nivel înalt Uniunea Europeană-India din noiembrie.
Cât despre fondul acestor negocieri, s-au făcut progrese în legătură cu toate aspectele legate de acordul de liber schimb, însă mai sunt încă multe de făcut.
Mai exact, am schimbat propuneri de tarife vamale, am purtat discuţii îmbucurătoare privind mai multe sectoare esenţiale ale serviciilor şi am făcut progrese în discuţiile privind conţinutul textelor în aproape toate domeniile acordului. Cu toate acestea, suntem încă departe de un acord.
Înainte de a încheia, aş vrea să exprim încă o dată recunoştinţa Comisiei faţă de Parlament şi faţă de raportor. Comisia aşteaptă cu nerăbdare alte ocazii de cooperare eficientă cu Parlamentul.
Miercuri, Parlamentul şi-a exprimat opinia privind viitorul acord de liber schimb dintre Uniunea Europeană şi India. Datorită activităţii prestate de socialişti, textul adoptat în comisie relevă fragilitatea economică şi socială a Indiei, o ţară în care 80% din populaţie trăieşte cu mai puţin de 2 USD pe zi. Pentru a înfrunta această realitate, Grupul Socialist din Parlamentul European a propus o serie de amendamente care indică faptul că orice consolidare a relaţiilor comerciale ale UE cu India ar trebui să fie însoţită de un cadru strict, pentru a preveni orice liberalizare a serviciilor publice, pentru a garanta accesul la serviciile de sănătate publică şi la medicamentele esenţiale, şi pentru a proteja interesele celor mai vulnerabili cetăţeni şi a celor mai vulnerabile sectoare. Nu este o surpriză faptul că dreapta din Parlament a format o alianţă pentru a propune în plen un text mult mai liberal, solicitând în special liberalizarea serviciilor bancare, de asigurare, poştale şi a achiziţiilor publice. În cadrul votului de miercuri, voi apăra viziunea socialistă a unui comerţ just şi echitabil şi mă voi opune oricărei încercări a dreptei de a trăda aceste principii.
în scris - (RO) Comerţul cu mărfuri al UE cu India a crescut de mai mult de două ori ca valoare între 2000 şi 2007; exporturile au crescut de la 13,7 miliarde Euro la 29,5 miliarde Euro, pe când importurile au crescut de la 12,8 miliarde Euro la 26,3 miliarde Euro. India deţinea în 2007 2,4 % din exporturile UE şi 1,8% din importurile UE şi a fost al nouălea partener comercial al UE.
Salut acest raport deoarece solicită încheierea unui Acord de liber schimb (ALS) cuprinzător, ambiţios şi echilibrat între UE şi India, care va îmbunătăţi accesul pe piaţă al bunurilor şi serviciilor, acoperind în mare parte tot comerţul, inclusiv prevederile privind transparenţa reglementării în sectoarele relevante pentru comerţul reciproc şi investiţii, inclusiv standardele şi evaluarea conformităţii, măsurile sanitare şi fitosanitare, drepturile de proprietate intelectuală, inclusiv executarea, facilitarea comerţului şi controlul vamal, achiziţia publică şi comerţul şi competiţiile şi, de asemenea, comerţul şi dezvoltarea şi clauza drepturilor omului ca element esenţial al ALS.
obţinerea de beneficii bilaterale crescânde pentru un număr din ce în ce mai mare de cetăţeni,
Următorul subiect pe ordinea de zi este raportul elaborat de dna Batzeli, în numele Comisiei pentru agricultură şi dezvoltare rurală, privind preţurile la alimente în Europa.
raportoare - (EL) Dle preşedinte, aş dori să încep prin a mulţumi raportorilor alternativi din Comisia pentru agricultură şi dezvoltare rurală şi celor patru comisii competente ale Comisiei Europene cu care am colaborat intens pentru a realiza acest raport.
Dle comisar, aş vrea să încep prin a adresa o întrebare foarte simplă: când consumatorii merg la supermarketuri să cumpere lapte sau iaurt, de ce cumpără aceste produse? Pentru lapte şi pentru iaurt sau pentru sticlă şi cutie? Vă pun această întrebare pentru că, în mod abil, consumatorilor li s-a transmis percepţia şi atitudinea că ar cumpăra un produs alimentar pentru care industria care îl procesează, îl pune pe piaţă şi îl transportă este astăzi mai importantă decât produsul agricol, materia primă însăşi. Acum cca 15 ani, produsele agricole reprezentau aproximativ 50% din valoarea finală a produsului; astăzi nu depăşesc 20%.
Agricultorii, atât cei care cultivă pământul, cât şi cei care cresc vite, sunt astăzi persoane "anonime” pentru consumatori. Puterea lor de negociere, în ceea ce priveşte nu doar preţul final, cât şi conservarea elementelor calitative şi nutritive din produsul final, a rămas în urma rolului pe care ar trebui să-l joace.
Nu încercăm să tragem linii de demarcaţie, să clasificăm sectoarele de producţie din lanţul de aprovizionare, agricultorii, producătorii, comercianţii cu ridicata sau pe cei cu amănuntul drept "cei buni”, "cei răi” şi "cei urâţi”, deoarece nu cred că trăim într-o societate şi într-o economie de tipul "vestului sălbatic”; consider că trăim într-o economie bazată pe reglementările pieţei interne a Uniunii Europene, o piaţă care oferă oportunităţi de creştere şi de competitivitate atunci când funcţionează transparent, dar care îndepărtează şi elimină producătorii şi activităţile economice atunci când este invadată de funcţii opace şi neloiale.
Întrebarea la care trebuie, prin urmare, să răspundem astăzi şi în viitor vizează două aspecte:
mai întâi, cel al unei apropieri între consumatori şi producători printr-o politică a calităţii în sectorul alimentar şi prin întărirea şi formularea de comun acord a unor noi căi de a le oferi consumatorilor acces direct la zonele agricole de producţie şi la producătorii agricoli;
în al doilea rând, aspectul protejării - şi nu mă refer la stabilirea - veniturilor producătorilor şi consumatorilor printr-o politică de stabilire a preţurilor transparentă, care va include condiţii obligatorii privind controlarea şi monitorizarea sectoarelor de producţie intermediare de-a lungul întregului lanţ de aprovizionare.
În mod evident, aici ne referim în principal la întreprinderile mici şi mijlocii la nivel local şi naţional, precum şi la companiile mamă şi filialele mari din Europa, precum şi la lucrători, care trebuie să lucreze în condiţiile unei pieţi interne transparente şi nu ale unor dereglări economice cum sunt cartelurile şi oligopolurile.
preţurile reale de producător sunt într-o tendinţă de scădere periculoasă;
preţurile de consum sunt aproape de cinci până la zece ori mai mari decât preţurile de ieşire din fermă şi, în ciuda scăderii inflaţiei, rămân foarte mari;
gradul de concentrare în comerţul cu amănuntul şi în alte unităţi de procesare a crescut de patru ori de-a lungul ultimilor cinci ani şi concentrarea va spori ca urmare a crizei economice şi a falimentului întreprinderilor mici şi mijlocii şi a celor locale, situaţie care va face ca negocierile dintre producători, companii şi consumatori să fie din ce în ce mai dificile;
anomaliile din lanţul de aprovizionare şi practicile aferente acestuia pun în mod evident în pericol condiţiile unei concurenţe sănătoase,
este absolut vital să existe un plan european coordonat şi intervenţii integrate în sectorul alimentar, de la producător până la consumator. Nu ar fi o exagerare dacă următoarea intervenţie a Comisiei, după reglementarea şi monitorizarea sistemului financiar, s-ar derula în sectorul alimentar, care este, de asemenea, direct legat de operaţiuni speculative în respectivul sector.
Cetăţenii au impresia că lanţurile de aprovizionare, industria producătoare şi comerţul cu amănuntul controlează coşul de cumpărături al gospodinei şi nu politica financiară a statului şi a Uniunii Europene.
Consider, prin urmare, că votând pentru raportul elaborat de Comisia de agricultură şi aşteptând propunerile finale ale Uniunii Europene în această privinţă, vom trata problemele eterne ale funcţionării pieţei produselor alimentare, care trebuie în schimb să funcţioneze imparţial, în interesul cetăţenilor europeni, al agricultorilor europeni şi al ţărilor în curs de dezvoltare şi să creeze un mediu sigur pentru legile pieţei şi ale instituţiilor.
Mai întâi, aş vrea să-i mulţumesc dnei Batzeli şi membrilor Comisiei pentru agricultură şi dezvoltare rurală, care au elaborat acest raport. Discutăm despre acesta într-un moment extrem de dificil, într-un moment crucial pentru lanţul de aprovizionare cu alimente al Uniunii Europene.
După cum ştiţi cu toţii, recesiunea a dus la o bruscă încetinire a activităţii majorităţii sectoarelor economice ale Uniunii Europene. Sectorul agricol a suferit o adevărată prăbuşire în privinţa preţurilor pieţei, ceea ce pune sub semnul întrebării veniturile agricultorilor. Situaţia este deosebit de gravă în sectoarele cu valoare adăugată mare, precum cel al cărnii şi al produselor lactate.
În acest context, este esenţial ca lanţul de aprovizionare cu alimente să funcţioneze eficient dacă dorim să atenuăm efectele crizei asupra veniturilor agricultorilor şi să ne asigurăm că produsele alimentare ajung la consumatori la preţuri mai mici. Din acest motiv, lanţul de aprovizionare cu alimente şi problema preţurilor alimentelor rămân o prioritate între preocupările Comisiei.
În plus, analiza factorilor structurali ne face să ne temem de o nouă escaladare a preţurilor materiilor prime agricole pe termen mediu şi lung. Prin îmbunătăţirea funcţionării lanţului de aprovizionare cu alimente, ar trebui să fie posibil ca, pe viitor, astfel de creşteri ale preţurilor alimentelor să fie evitate şi instabilitatea preţurilor de consum să fie controlată. Împărtăşesc majoritatea preocupărilor enumerate în raport în ceea ce priveşte nevoia de îmbunătăţire a funcţionării globale a lanţului de aprovizionare. Este nevoie, în special, de mai multă transparenţă de-a lungul întregului lanţ, pentru a-i informa mai bine pe consumatori şi a îmbunătăţi modul în care valoarea adăugată este repartizată pe parcursul acestuia.
De anul trecut, Comisia a introdus o serie de iniţiative care au ca scop îmbunătăţirea funcţionării lanţului de aprovizionare cu alimente. Drept urmare, Grupul la nivel înalt privind competitivitatea industriei agro-alimentare a elaborat un set de recomandări strategice. În plus, anul trecut a fost prezentată o Carte verde privind calitatea produselor agricole.
În comunicarea privind preţurile alimentelor adoptată în decembrie, Comisia a propus, de asemenea, sub forma unei foi de parcurs, mai multe soluţii de îmbunătăţire a funcţionării lanţului de aprovizionare cu alimente din Europa. Este absolut necesară realizarea de progrese în punerea în aplicare a acestei foi de parcurs. Trebuie să avansăm mai ales în ceea ce priveşte introducerea unui Observator European permanent pentru lanţul de aprovizionare cu alimente şi preţurile alimentelor. Prin furnizarea de informaţii fiabile privind preţurile de la un capăt la celălalt al lanţului, vom putea contribui la combaterea lipsei de transparenţă, îmbunătăţindu-ne în acelaşi timp înţelegerea cu privire la modul de funcţionare a acestuia.
De asemenea, trebuie să facem progrese în ceea ce priveşte analizarea modului în care este repartizată valoarea adăugată de-a lungul lanţului. Consider că această chestiune este foarte importantă. După cum s-a recunoscut în comunicarea privind preţurile alimentelor, dezechilibrele dintre puterea de negociere a producătorilor agricoli şi restul lanţului au un efect grav asupra marjelor de profit ale producătorilor din sectorul agricol. Nu mai încape vorbă că eforturile în direcţia clarificării şi înţelegerii modului de distribuire a valorii adăugate ar fi un prim pas către reinstaurarea echilibrului puterii de negociere de-a lungul lanţului. În această privinţă, ar trebui subliniat faptul că nu poate fi construită competitivitatea lanţului alimentar al Uniunii Europene în detrimentul anumitor componente ale acestuia. Este esenţial ca producătorii de alimente şi comercianţii cu amănuntul din sectorul agro-alimentar să poată continua să se bazeze pe o platformă de producţie agricolă durabilă şi competitivă în cadrul Uniunii Europene.
Sunt convins că, odată ce a fost pusă integral în aplicare, foaia de parcurs propusă de Comisie ne va permite să răspundem la majoritatea întrebărilor şi preocupărilor incluse în raportul dnei Batzeli.
Raportul în privinţa căruia trebuie să ajungem la o decizie joi încearcă să răspundă în mod practic dificultăţilor cu care se confruntă milioane de cetăţeni care suferă din cauza preţurilor mari ale alimentelor.
Următorul punct pe ordinea de zi este raportul elaborat de dna Badia i Cutchet, în numele Comisiei pentru cultură şi educaţie, privind studiile în domeniul artei în Uniunea Europeană.
Dle preşedinte, deşi educaţia în domeniul artei este în prezent o materie obligatorie în aproape toate statele membre, există diferenţe semnificative în modul în care este predată.
Din punct de vedere istoric, studiile în domeniul artei erau legate de educaţia din primii ani de învăţământ. Astăzi, însă, abordarea privind învăţarea pe tot parcursul vieţii şi dezvoltarea de noi tehnologii ale informaţiei şi comunicării (TIC) au extins domeniul care era dedicat în mod tradiţional artei şi culturii şi au generat noi forme de acces şi de expunere pentru sector.
Dezvoltarea constantă a TIC a favorizat, de asemenea, promovarea unei economii bazate pe cunoaştere, în care capacităţile intelectuale şi creativitatea ocupă un loc de seamă.
Propunerea de rezoluţie pe care o vom vota mâine se bazează pe ideea că educaţia artistică reprezintă baza formării profesionale în domeniul artelor şi promovează atât creativitatea, cât şi dezvoltarea fizică şi intelectuală în acest domeniu; consideră că educaţia artistică constituie o componentă esenţială a educaţiei copiilor şi tinerilor şi susţine că predarea acesteia în şcoli va pune bazele pentru o adevărată democratizare a accesului la cultură.
În plus, apreciază instruirea ca fiind un factor foarte important pentru succesul profesioniştilor din domeniul artistic şi de creaţie, întrucât studiile în domeniul artei, menite să dezvolte o carieră şi o profesie, solicită studenţilor, pe lângă talent, o cultură solidă, care poate fi dobândită numai printr-o formare multidisciplinară şi sistematică. În acest fel cresc şi posibilităţile de angajare în domeniu, în măsura în care ele oferă cultură generală, o metodologie de cercetare, abilităţi antreprenoriale şi cunoştinţe de economie, precum şi competenţe în diverse domenii de activitate.
De asemenea, într-un mod foarte special, recunoaşte potenţialul economic şi de creare de locuri de muncă pe care îl reprezintă industriile din domeniul creaţiei, culturii şi artei in Uniunea Europeană, care au o contribuţie mai importantă decât a altor industrii recunoscute la scară largă, precum cea chimică şi a produselor alimentare.
Mai mult decât atât, nu ar trebui să uităm faptul că şcolile şi centrele de educaţie în domeniul artei şi al design-ului ajută la crearea unor noi stiluri şi mişcări artistice şi facilitează deschiderea către alte culturi, ceea ce consolidează imaginea Uniunii Europene în lume.
Proiectul de raport consideră că educaţia artistică trebuie să fie o componentă obligatorie a programelor de învăţământ în toate etapele de şcolarizare şi încurajează statele membre să îşi coordoneze politicile în materie de studii în domeniul artei la nivelul Uniunii Europene şi să promoveze mobilitatea atât a elevilor, cât şi a profesorilor în acest sector, acordând o atenţie sporită recunoaşterii calificărilor între statele membre.
De asemenea, solicităm Consiliului, Comisiei şi statelor membre să definească rolul educaţiei artistice în calitate de instrument pedagogic esenţial pentru consolidarea valorii culturii, să stabilească strategii comune pentru promovarea politicilor privind educaţia artistică şi formarea cadrelor didactice specializate în acest domeniu şi să recunoască rolul important al artiştilor şi al creativităţii în societate, după cum a demonstrat Anul European al Creativităţii şi Inovaţiei.
În cele din urmă, raportul subliniază importanţa utilizării resurselor oferite de noile tehnologii ale comunicaţiei şi informaţiei şi a internetului drept canale ale unui învăţământ modern şi adaptat perioadei moderne, atunci când se introduce dimensiunea artei în programele şcolare şi recomandă realizarea în comun a unui portal european destinat educaţiei artistice şi culturale, pentru a asigura dezvoltarea şi încurajarea modelului cultural european.
Din toate aceste motive, vă solicit să sprijiniţi în majoritate raportul, întrucât sprijinul dvs. va trimite un mesaj clar de susţinere pentru profesionişti, elevi şi pentru mediul de afaceri din sectorul creativ şi cultural.
Dle preşedinte, doamnelor şi domnilor, mai întâi aş vrea să-i mulţumesc dnei Badia i Cutchet pentru raportul din proprie iniţiativă privind studiile în domeniul artei în Uniunea Europeană.
Această chestiune ocupă un loc din ce în ce mai important la nivel european. De fapt, suntem cu toţii de acord că artele şi cultura alcătuiesc o parte fundamentală a educaţiei. Acestea contribuie la dezvoltarea sensibilităţii şi a încrederii în sine, calităţi esenţiale nu numai pentru rolul nostru de cetăţeni, ci şi pentru rolul de operator economic care există în fiecare dintre noi. Nu încape îndoială în această privinţă. Educaţia în domeniul artei este un indicator al stării de bine, al creativităţii şi al integrării sociale. Este esenţial să fie promovată în cadrul sistemelor educative ale Europei de la cea mai fragedă vârstă posibil.
Împărtăşim acest punct de vedere şi suntem bucuroşi că raportul domniei voastre face referire la o serie de iniţiative semnificative luate la nivelul Uniunii Europene, precum Anul European al Creativităţii şi al Inovaţiei.
Importanţa artelor şi a educaţiei în domeniul artei în construirea unei societăţi mai bune merge mână în mână cu impactul acesteia asupra vieţii economice. Conform ultimelor estimări, contribuţia industriei culturii şi creativităţii la generarea de venituri este estimată la 2,6% din PIB-ul european. În plus, orice activitate economică poate beneficia de pe urma artelor şi a educaţiei culturale. Inovaţia încurajează crearea de sinergii între domenii de activitate tradiţionale şi domenii inovatoare. Astăzi, trebuie să combinăm tehnologia şi design-ul, integrând în acelaşi timp principiile durabilităţii şi viabilităţii economice. Această combinaţie necesită o redefinire a modurilor în care se transmit şi se dobândesc cunoştinţele.
Aceste diferite aspecte sunt prezentate în Cadrul european de referinţă din 2006 privind competenţele cheie pentru învăţarea pe tot parcursul vieţii. În acest cadru se afirmă că exprimarea artistică şi culturală este esenţială pentru dezvoltarea competenţelor creative, care sunt atât de utile în contextul vieţii profesionale.
Agenda europeană pentru cultură a introdus noi metode, în special dialogul structurat cu societatea civilă şi, recent, noi metode deschise de coordonare culturală. Punerea în aplicare a acestor metode a fost posibilă datorită unui plan de lucru iniţial de trei ani, adoptat de Consiliu la 21 mai 2008, care defineşte cinci domenii de acţiune prioritară. În acest cadru, un grup de lucru format din experţi ai statelor membre a fost înfiinţat în jurul temei sinergiilor dintre cultură şi educaţie. Acest grup va elabora recomandări pentru identificarea de bune practici la nivel naţional şi va face, de asemenea, o serie de recomandări statelor membre şi instituţiilor europene. Mai mult decât atât, va furniza metode de evaluare a progreselor realizate în domeniile de politică aflate sub incidenţa mandatului acestuia. În sfârşit, acest grup ar trebui să vină cu contribuţii valoroase la Forumul european pentru cultură, programat să aibă lor la 29 şi 30 septembrie 2009, în Bruxelles.
Tocmai citeam un răspuns din partea colegului meu, dl comisar Figel.
Raportul Parlamentului European privind studiile în domeniul artei în Uniunea Europeană face parte din eforturile continue de a dezvolta un dialog intercultural şi este de o importanţă vitală în contextul Anului European al Creativităţi şi Inovaţiei.
Fără îndoială, studiilor în domeniul artei trebuie să li se acorde o atenţie sporită, mai specifică. Este important faptul că reprezintă o parte obligatorie a programei educaţionale şi aceasta de cât mai timpuriu, deoarece stimulează dezvoltarea emoţională şi culturală a tinerei generaţii.
Acordarea unui scop practic mai accentuat acestor studii şi includerea predării interactive ar rezulta într-o înţelegere mai profundă a valorilor culturale naţionale şi europene. Conferirea unei mai mari mobilităţi pentru elevi, profesori şi profesioniştii angajaţi în acest sector reprezintă calea directă către crearea unei conştientizări a identităţii europene şi către dezvoltarea toleranţei culturale şi religioase.
Statele membre trebuie să investească în crearea de oportunităţi mai bune pentru studiile informale şi independente în domeniul artei şi să prevină o scădere a numărului de programe în acest domeniu. Susţinerea lor pentru viaţa profesională a artiştilor va spori interesul general pentru diferite forme de studii artistice.
Parteneriatele public- privat în acest domeniu vor contribui la modernizarea programelor educative şi la încurajarea unei integrări mai active a noilor tehnologii în procesul de predare. Majoritatea resurselor pentru o politică europeană coordonată privind studiile în domeniul artei iau forma investiţiilor pentru sporirea influenţei culturale globale a Europei, pentru creativitate şi, în mod indirect, pentru economia UE.
Dialog activ cu cetăţenii cu privire la Europa (prezentare succintă)
Următorul punct pe ordinea de zi este raportul elaborat de domnul Hegyi, în numele Comisiei pentru cultură şi educaţie, referitor la un dialog activ cu cetăţenii cu privire la Europa.
Europa este tărâmul făgăduinţei pentru popoare de pe continente îndepărtate sau din Balcani care doresc să se alăture Europei. În acelaşi timp, Europa este în multe privinţe simbolul dezamăgirii, al plictiselii sau al birocraţiei pentru cei care s-au integrat deja: cetăţenii UE, fie ei intelectuali formatori de opinie sau cetăţeni obişnuiţi.
Când am primit raportul, am început să-l citesc cu mare entuziasm. Trebuie să spun că entuziasmul meu a scăzut într-o anumită măsură către final, întrucât eu însumi am înţeles cât de multe obstacole există pentru angajarea într-un dialog activ cu cetăţenii şi cât este de îndepărtat aparatul birocratic al Uniunii Europene de viaţa de zi cu zi şi de dorinţele cetăţenilor săi. În orice caz, graţie raportului, mi-am dat seama că, şi poate că aceasta nu este o surpriză, cu cât este mai scăzut nivelul de educaţie sau statutul cetăţenilor noştri, cu atât mai puţin aceştia înţeleg integrarea şi cu atât sunt mai eurosceptici.
Prin urmare consider, şi aceasta este cea mai importantă parte a raportului meu, că, în afara tinerilor, care pot deveni uşor partizanii cauzei integrării europene prin intermediul mijloacelor educaţionale, ar trebui să ţintim mai întâi către cei la care nu am reuşit până acum să ajungem. Aici sunt incluşi locuitorii micilor sate, clasa muncitoare, pensionarii şi, în general, cei cu mijloace şi situaţii mai modeste. Trebuie să încercăm într-un fel să le comunicăm ideea de Europa şi valorile unităţii europene.
În raportul meu, recomand să permitem mult mai multor studenţi să obţină o bursă Erasmus; în acest sens a fost redactată o propunere separată de către ramura tânără a Partidului Socialist Ungar. Doar un mic procent din studenţii universităţilor ungare pot să beneficieze de acest program de mobilitate studenţească, deşi ar fi de dorit ca toţi cei care obţin o diplomă de studii universitare să fi petrecut cel puţin jumătate de an studiind în străinătate.
Ideea mea era că ar trebui să existe o programă europeană comună, unică, de un an, pentru predarea istoriei. Studenţii ar trebui să studieze aceeaşi istorie europeană în toate cele 23 de limbi oficiale şi în toate cele 27 de state membre timp de cel puţin un an. Comisia nu a sprijinit prea mult această propunere şi a inclus o versiune diluată a acesteia în textul său.
Am sugerat, pe baza recomandărilor unor profesori universitari ungari, să creăm o universitate europeană deschisă, cu alte cuvinte, un fel de "Volkshochschule”, un colegiu comunitar popular. Cetăţenii europeni ar trebui să poată să se înscrie oriunde în Europa, indiferent de adeverinţele de absolvire sau de diplome, pentru un program de instruire relativ liber structurat care să ofere cunoştinţe despre istoria Uniunii Europene şi despre crearea şi funcţionarea acesteia.
A fost de mult dorinţa membrilor Parlamentului European, însă s-ar putea spune şi solicitarea lor, ca Euronews, finanţat, cel puţin parţial, din fonduri UE, să transmită programe în fiecare dintre limbile oficiale ale statelor membre. Este ceva absurd în faptul că Euronews transmite în arabă sau în rusă, însă nu şi în maghiară sau în altă limbă a statelor membre. Mă întristează să vă comunic cu această ocazie, dle comisar, faptul că - presupun că auziţi acest lucru pentru prima dată - pachetele de televiziune prin cablu din Budapesta nu mai includ Euronews în limba engleză şi oferă în schimb un program în limba chineză, deoarece, din nefericire, există o cerere mai mare pentru posturi de televiziune chineze decât pentru Euronews, dat fiind că ultimul nu se transmite în maghiară şi există un număr important de chinezi care trăiesc în ţara noastră în prezent.
Au existat multe dezbateri şi aş vrea să îl informez pe dl comisar, dacă tot este prezent, că mi-ar fi plăcut de asemenea să recomand ca funcţionarii UE să poată comunica mai deschis cu media decât a fost cazul până acum. Însă problema este că adesea nu există nimeni care să poată explica în mod competent poziţia Comisiei şi, prin urmare, se face auzită numai opinia oponenţilor acesteia.
În încheiere, pentru că îmi expiră timpul alocat, ultima mea frază este că am recomandat ca organizaţiile non-guvernamentale locale să se implice în campaniile UE, pentru că acestea cunosc mult mai bine comunităţile locale şi cunosc limba în care pot comunica cu populaţiile acestora.
Dle preşedinte, permiteţi-mi doar o mică, în totalitate personală, digresiune care nu are nicio legătură cu întrebarea adresată de colegul meu. Nu înţeleg întrutotul dorinţa dumneavoastră de a vedea ONG-urile participând la campania electorală. Nu o înţeleg, însă voi transmite această solicitare colegului meu.
Situaţia politică şi economică din prezent determină în mod evident o mai mare nevoie de dialog activ cu cetăţenii. Aceştia trebuie să fie informaţi în privinţa schimbărilor din cadrul Uniunii Europene care au un efect direct sau indirect asupra vieţii lor de zi cu zi şi în care trebuie să poată să se implice.
Acestea au stat la baza activităţii Comisiei în ultimii patru ani. Salut cu entuziasm raportul elaborat de dl Hegyi, intitulat "Dialog activ cu cetăţenii cu privire la Europa”. Ne străduim să le oferim cetăţenilor celor 27 de state membre ale Uniunii Europene o gamă largă de informaţii fundamentale privind Uniunea Europeană, astfel încât aceştia nu numai că vor putea să înţeleagă cum ar putea contribui Uniunea Europeană la reacţia în faţa provocărilor majore cu care se confruntă Europa şi lumea astăzi, ci vor putea să facă şi un schimb de opinii în această privinţă.
De asemenea, încercăm să creăm forumuri mai accesibile în care să se continue această dezbatere, folosind toate resursele şi tehnologia disponibilă astăzi: forumuri online, prin intermediul mijloacelor media şi la nivel local.
Deşi sunt de acord cu o parte dintre recomandările prezentate în raport, colega mea nu poate susţine ideea conform căreia comunicarea nu a funcţionat până acum. De asemenea, spune că, deşi comunicarea s-a îmbunătăţit cu siguranţă în ultimii ani, trebuie să fim realişti în privinţa rezultatelor care se pot obţine cu un buget de doar 100 de milioane de euro pentru 27 de state membre, 23 de limbi şi aproape 500 de milioane de oameni.
În plus, în mod evident, Comisia nu poate fi singura care comunică cu cetăţenii cu privire la Europa. Este necesar un efort colectiv din partea tuturor instituţiilor şi a statelor membre. De aceea am negociat un acord cu statele membre şi cu Parlamentul pentru o comunicare comună cu privire la Europa. Acest acord politic intitulat "Parteneriatul pentru comunicarea privind Europa” a fost semnat la 22 octombrie 2008. Este prima dată când instituţiile statelor membre ale Uniunii Europene îşi iau un angajament comun în sensul unei comunicări privind Europa cu cetăţenii Uniunii. Este important ca noi să punem integral în aplicare acest acord. Sunt absolut de acord în ceea ce priveşte importanţa procesului de consultare a cetăţenilor şi nevoia de a extinde dialogul la toate nivelurile societăţii.
Dialogul periodic între Comisie şi reprezentanţii societăţii civile a început cu peste treizeci de ani în urmă. Acesta ia în considerare politica de deschidere şi de incluziune pe care Comisia o aplică de mulţi ani şi ilustrează marea varietate de domenii de acţiune şi diversitatea părţilor implicate.
Aş dori să scot în evidenţă faptul că, în general, cooperarea dintre delegaţiile Comisiei şi birourile de informare ale Parlamentului din statele membre este foarte bună.
Apropiatele alegeri europene sunt un foarte bun exemplu al voinţei politice a acestor două instituţii de a colabora în sensul stabilirii de priorităţi de comunicare comune.
În ceea ce priveşte nevoia de informare la nivel local şi regional, destinată în special tinerilor, celor care votează pentru prima dată şi femeilor, observ cu satisfacţie felicitările pe care le-a primit Comisia pentru alegerea proiectelor incluse în Planul D.
Voi folosi această ocazie pentru a anunţa că, în contextul alegerilor europene, Comisia intenţionează de asemenea să desfăşoare activităţi speciale în cadrul iniţiativei "Debate Europe”, rezultată din Planul D. Cât despre crearea unui nou site web şi stabilirea de legături cu posturile de televiziune locale, aş vrea să spun că se află în derulare un proiect al Comisiei de creare a unor reţele de operatori de radio şi de televiziune care vor transmite programe privind probleme europene. Odată ce vor fi funcţionale, aceste reţele, împreună cu Euronews, vor ajunge în casele a 60-90 de milioane de cetăţeni în fiecare săptămână, în toate limbile Uniunii Europene.
În ceea ce priveşte importanţa introducerii de cursuri de drept european şi de istorie europeană în programa şcolară, Comisia este de părere că tinerilor ar trebui să li se predea în şcoli aspectele esenţiale despre Uniunea Europeană. Sperăm că statele membre vor urma această sugestie privind această chestiune importantă.
Există multe alte recomandări interesante care merită atenţia noastră, însă, din nefericire, timpul pe care îl avem la dispoziţie este limitat.
Permiteţi-mi să închei prin a reveni la aspectul esenţial al eforturilor făcute de instituţiile comunitare: comunicarea eficientă este posibilă doar printr-o cooperare strânsă a tuturor părţilor implicate. Comisia apreciază sprijinul consecvent pe care îl primeşte din partea Parlamentului. Cât despre mine, salut angajamentul personal al domniilor voastre ca membri ai Parlamentului European.
în scris - Aceasta este una dintre cele mai importante chestiuni care trebuie abordate. Populaţia europeană nu simte că este o comunitate de cetăţeni europeni. Conceptul de cetăţenie a UE este încă neclar, în timp ce cetăţenia naţionalităţii individuale rămâne predominantă.
Majoritatea cetăţenilor nu simt că sunt incluşi şi văd Uniunea Europeană ca pe o instituţie aparte. O refacere pozitivă a legăturilor include dialogul sporit între cetăţeni şi instituţiile europene, necesitatea ratificării Tratatului de la Lisabona, importanţa unui proces consultativ şi dezbateri comune deschise.
Lupta contra practicilor de mutilare genitală a femeilor în UE (prezentare succintă)
Următorul punct pe ordinea de zi este raportul elaborat de dna Muscardini, în numele Comisiei pentru drepturile femeii şi egalitatea între sexe, referitor la lupta contra practicilor de mutilare sexuală a femeilor în UE.
Dle preşedinte, doamnelor şi domnilor, cred că este deosebit de oportună participarea dlui comisar Michel la dezbaterea noastră. După cum ştim, domnia sa acordă o mare atenţie problemelor legate de drepturile omului şi de tragediile din Africa. De fapt, prezenţa dlui Michel îmi dă speranţe că şi Comisia va lua în serios o problemă care nu numai că afectează în prezent 28 de ţări africane şi mai multe ţări din Orientul Mijlociu şi din ţările învecinate, ci reprezintă o problemă dureroasă chiar în cadrul Uniunii Europene.
Imigraţia în masă care a avut loc în ultimii ani a adus această tragedie în ţările UE. Zeci de mii de fete şi de tinere sunt zilnic expuse riscului de a suferi din cauza unei practici groaznice care le provoacă un rău ireversibil din punct de vedere fizic, dar şi traume psihologice extrem de grave. Din acest motiv - deşi Parlamentul a condamnat deja această practică cu mai multe ocazii în anii trecuţi şi a oferit chiar şi finanţări prin programul DAPHNE pentru derularea a 14 proiecte destinate luptei împotriva mutilării genitale a femeilor - discutăm astăzi din nou pe marginea acestui subiect, pentru că fenomenul, din păcate, nu a scăzut în intensitate, ci are o tendinţă de creştere.
Trebuie să avem curajul să adoptăm o metodă serioasă, mai adecvată de prevenire, prin campanii culturale care să le facă să înţeleagă pe femeile imigrante, dar şi pe taţii acestor fete, că respectarea unui ritual tribal care nu are nimic în comun cu religia nu reprezintă o cale spre integrare şi nici nu creează un viitor pentru fiicele lor.
Gândiţi-vă la o fată care merge la o şcoală franceză, italiană sau belgiană şi care, după ce a socializat cu colegii ei, nu se mai încadrează dintr-o dată în normalitate şi este forţată să treacă printr-o tragedie care o va marca pe viaţă. Această fată nu este mutilată doar fizic, ci îi este şi imposibil să reia o relaţie normală cu alte persoane; se simte inferioară, diferită, iar în societatea noastră nu îi dorim pe cei care sunt diferiţi. Vrem oameni care, indiferent de religie, culoarea pielii sau originea geografică, pot conlucra pentru a construi o Europă mai bună, mai aproape de cetăţenii săi.
Din acest motiv, dle preşedinte, dle comisar, noi, ca membri ai Parlamentului - şi aş vrea să le mulţumesc tuturor colegilor mei din comisie care m-au ajutat să elaborez acest raport - vrem ca legile tuturor statelor membre să fie armonizate, astfel încât mutilarea genitală a femeilor să fie calificată drept infracţiune. Nu vrem propuneri paliative precum "înţeparea”. Vrem ca femeile să fie cu adevărat egale cu bărbaţii; nu vrem ritualuri de iniţiere, ci integrare reală. Vrem ca ONG-urile să-şi poată desfăşura activitatea, vrem o politică de prevenire care implică asociaţiile femeilor imigrante, vrem să pedepsim pe oricine care încearcă să mutileze fete şi să le atragă într-o spirală perversă a disperării şi a marginalizării.
Raportul acoperă multe domenii şi cred că membrii au avut ocazia să îl examineze şi să-l evalueze. Cred că ar trebui să ne alăturăm cu toţii acestui apel către o Europă conştientă de ceea ce vrea, apel care să combine eforturile a trei instituţii privind combaterea acestei atrocităţi care încalcă drepturile omului.
Dle preşedinte, aş vrea să-i mulţumesc dnei Muscardini pentru discursul domniei sale, atât în numele meu, cât şi în numele colegului meu, întrucât cred că a atins un subiect tragic şi scandalos în acelaşi timp. Aş vrea în special să-i mulţumesc pentru raportul excelent privind această problemă majoră a luptei împotriva mutilării genitale a femeilor în Uniunea Europeană.
Comisia Europeană a denunţat în mod foarte clar, atât în cadrul Uniunii, cât şi în ţările terţe, natura inacceptabilă a practicilor tradiţionale care subminează în mod grav dreptul fundamental al femeilor şi al tinerelor la respectul pentru integritatea lor fizică şi mentală. Este evident că suntem în totalitate de acord cu raportul. Credem că toate statele membre ale Uniunii Europene ar trebui să ia măsuri severe. Aş spune că ar trebui luate măsuri mult mai severe pentru a pune capăt acestor practici, atât în cadrul Uniunii Europene, cât şi în ţările terţe, deoarece este absolut inacceptabil şi incredibil că acestea încă mai au loc în Uniunea Europeană. De asemenea, trebuie să ne asigurăm, în cadrul dialogurilor politice pe care le menţinem cu ţările terţe, că acestea înţeleg întrutotul poziţia noastră. Aş vrea să mă îndepărtez pentru un moment de text pentru a spune că vă pot asigura că această problemă se află întotdeauna pe ordinea de zi în toate dialogurile politice pe care le avem cu ţările în curs de dezvoltare.
Chiar de curând, preşedintele Compaoré al Burkina Faso mi-a telefonat şi mi-a spus că erau pe cale să adopte o lege care interzice aceste practici, deşi acesta nu va fi un lucru uşor de realizat. Ar trebui subliniat faptul că încă există anumite clanuri şi triburi care continuă această practică şi că acesta este un subiect destul de sensibil în respectiva ţară, însă chiar dorea să progreseze şi cred că acesta este lucrul cel mai important.
De asemenea, şi ştiţi acest lucru, Comisia eliberează în mod periodic fonduri comunitare pentru a susţine proiecte, în Europa şi în ţările terţe, destinate prevenirii şi eradicării mutilării genitale a femeilor şi ajutorării victimelor şi tinerelor aflate în pericol.
În Europa, principalul nostru instrument este programul DAPHNE III, care susţine organizaţiile non-guvernamentale europene şi instituţiile publice şi autorităţile locale şi regionale în lupta împotriva mutilării genitale a femeilor. De la lansarea sa în 1997, DAPHNE a cofinanţat 14 proiecte dedicate în mod special acestei probleme, furnizând o sumă totală de cca 2,4 milioane de euro. Proiectele DAPHNE ne-au permis să punem în aplicare programe de instruire şi de sprijin comunitare, să desfăşurăm campanii de sensibilizare, să analizăm legislaţia naţională, să adunăm informaţii şi statistici, să dezvoltăm instrumente şi să stabilim bune practici care să fie folosite de actorii prezenţi la faţa locului şi să recomandăm direcţii de politică decidenţilor europeni şi naţionali.
Suntem în mod evident hotărâţi să sprijinim în continuare astfel de acţiuni şi să continuăm să tratăm această problemă în Uniunea Europeană, nu numai în contextul prevenirii violenţei şi sprijinirii victimelor, ci şi în domeniile imigraţiei, azilului şi justiţiei penale.
Voi lăsa din nou textul la o parte pentru un moment. Trebuie să vă spun că sunt oarecum şocat de un anumit fel de laşitate din partea guvernelor noastre şi a unor politicieni care consideră acest lucru ca făcând parte din cultură şi, prin urmare, ca fiind de neatins. Îmi pare rău: de la cei care vin în Europa ar trebui să ne aşteptăm cel puţin să se conformeze regulilor în vigoare. Consider că nu poate exista justiţie care să funcţioneze în două ritmuri; nu poate exista conceptul de două viteze diferite. Acest lucru nu are niciun efect asupra capacităţii unei ţări europene de a primi imigranţi, chiar dimpotrivă. Aceasta este o dezbatere la care am asistat eu însumi în ţara mea în trecut. Trebuie să spun că sunt şocat că unii oameni, sub pretextul respectării culturii imigranţilor, refuză practic să pedepsească acest lucru. Cred că dacă vrem cel puţin să lămurim această problemă în Europa, trebuie să ajungem în stadiul în care pedepsim aceste practici. Trebuie să avem acest curaj politic şi nu cred că ar limita capacitatea unei ţări de a-i primi pe imigranţi dacă ar fi să spunem: "Aceasta este constituţia noastră, acestea sunt regulile noastre, acestea sunt valorile noastre umane şi trebuie să le respectaţi. Dacă nu le respectaţi, veţi acţiona în afara legii şi veţi fi pedepsiţi.” Aici închid paranteza, însă sunt bucuros că am spus aceste lucruri, pentru că sunt la fel de iritat ca şi dumneavoastră în această privinţă.
În contextul ajutoarelor externe acordate ţărilor terţe, Comisia aplică, de asemenea, trei politici privind lupta împotriva mutilării genitale a femeilor. Mai întâi, după cum v-am spus, integrează aspectele privind emanciparea femeilor, drepturile şi sănătatea acestora în orice dialog politic şi strategic pe care îl poartă cu guvernele partenere.
În al doilea rând, susţine acţiunile care vizează şi promovează o legislaţie naţională mai bună, precum şi crearea de politici naţionale adecvate pentru promovarea şi pentru protejarea drepturilor femeilor şi pentru interzicerea tuturor practicilor dăunătoare.
În al treilea rând, susţine iniţiative care au ca scop consolidarea domeniului de acţiune a liderilor politici, împreună cu campanii de sensibilizare orientate spre toate sectoarele societăţii. Programul multianual de la Haga, care cuprinde diversele acţiuni care vor fi derulate pentru dezvoltarea domeniului justiţiei, libertăţii şi securităţii, se încheie în 2010. Vom prezenta noul program de la Stockholm 2010-2014 într-o comunicare în primăvara lui 2009. Vă pot confirma că acest program va acorda o mare importanţă aspectelor privind protecţia drepturilor fundamentale şi a victimelor, inclusiv promovarea şi protecţia drepturilor copilului şi femeilor.
Deşi Comisia nu a elaborat încă o strategie specifică pentru combaterea mutilării genitale a femeilor, suntem hotărâţi să sprijinim în continuare acţiunile care vizează prevenirea acesteia şi intenţionăm să ridicăm pe mai departe această problemă în cadrul politicilor interne şi externe ale Uniunii.
În fiecare an în Europa, 180 000 de femei imigrante suferă sau sunt în pericol de a suferi mutilare genitală. Este important să nu uităm că aceste mutilări constituie o încălcare a drepturilor omului, cu consecinţe fizice şi psihologice foarte grave. Aceste practici nu pot fi justificate în temeiul tradiţiilor culturale sau religioase. Pentru a le pune capăt, statele membre trebuie să impună respectarea interdicţiei stabilite în dreptul penal al acestora, iar practicarea mutilării trebuie să fie considerată o infracţiune. În acelaşi timp, victimele reale sau potenţiale trebuie să aibă acces la asistenţă juridică şi medicală.
UE trebuie să îşi intensifice sprijinul acordat acelor ONG-uri care fac o treabă remarcabilă la faţa locului în domeniile prevenirii şi asistenţei. La nivel naţional şi european, campaniile specifice de informare şi educare ar elimina tabuurile asociate cu aceste practici şi în acelaşi timp ar informa familiile asupra consecinţelor penale ale acestor mutilări. Este, aşadar, important ca UE să trateze această problemă prin definirea unor acţiuni preventive comune de interzicere a practicării mutilării în UE şi prin includerea acestei interdicţii în toate acordurile de cooperare încheiate cu ţările terţe. Mutilarea genitală este o problemă socială care ne priveşte pe toţi.
Multilingvismul, un avantaj pentru Europa şi un angajament comun (prezentare succintă)
Următorul punct pe ordinea de zi este raportul elaborat de domnul Graça Moura, în numele Comisiei pentru cultură şi educaţie, referitor la multilingvism: un avantaj pentru Europa și un angajament comun.
Comunicarea Comisiei intitulată "Multilingvismul: un avantaj pentru Europa şi un angajament comun” continuă o serie deja lungă de documente elaborate de Parlament, Comisie, Consiliu, Comitetul Regiunilor şi de Comitetul Economic şi Social European, în care problema multilingvismului este abordată din mai multe unghiuri.
În raportul meu, reiterez poziţiile adoptate anterior de Parlamentul European şi în general sprijin punctul de vedere al Comisiei conform căruia diversitatea lingvistică şi culturală a UE constituie un avantaj competitiv semnificativ, iar programele de predare a limbilor străine şi de schimburi şcolare şi culturale, atât în interiorul, cât şi în afara UE, trebuie să fie sprijinite fără echivoc.
De asemenea, subliniez importanţa limbii ca factor de incluziune socială. Confirm importanţa dialogului cu alte regiuni ale globului, ţinând seama de legăturile specifice lingvistice, istorice şi culturale dintre UE şi ţările terţe. Semnalez necesitatea elaborării de politici de susţinere a traducerilor, atât literare, cât şi tehnice. Abordez aspectul multilingvismului în sectorul audiovizual, necesitatea de a susţine profesorii de limbi străine şi extinderea indicatorilor de competenţe lingvistice pentru a acoperi toate limbile oficiale ale UE, fără a aduce atingere includerii altor limbi vorbite şi studiate în Europa, inclusiv greaca şi latina clasică.
În ceea ce priveşte predarea limbilor străine, atât în cursul şcolarizării, cât şi la maturitate, susţin, între altele, că educaţia în limba maternă este fundamentală faţă de toate celelalte forme de instruire. Părinţii şi tutorii trebuie să poată alege limba oficială în care vor fi educaţi copiii lor în ţările care coexistă mai multe limbi oficiale şi regionale. De asemenea, niciun copil de vârstă şcolară nu ar trebui să fie privat de educaţie în limba oficială a statului.
Aş vrea să subliniez faptul că nu există niciun punct în raportul meu care să pună la îndoială importanţa limbilor regionale sau minoritare. Recunosc în mod clar şi respect aceste limbi şi nu încerc să împiedic răspândirea acestora. Nu există niciun aspect în raportul meu care să fie incompatibil cu aceste limbi. Cu toate acestea, membrii socialişti, liberali şi verzi au supus atenţiei o propunere alternativă care omite pur şi simplu cele trei puncte pe care tocmai le-am menţionat.
Drept urmare, principiile care sunt legate de drepturile fundamentale şi de libertăţile persoanelor şi care au fost păstrate cu sfinţenie, acceptate şi practicate timp îndelungat în Uniunea Europeană sunt pe cale de a fi eliminate din cauza presiunii exercitate de naţionaliştii galicieni, catalani şi basci. În cazul în care această propunere alternativă va fi adoptată, înseamnă că Parlamentul European a cedat.
Aceste intenţii sunt perfect clare. În ediţia de astăzi a ziarului spaniol El País, puteţi citi la pagina 37 că, cu doar trei luni în urmă, Curtea Supremă a decis că în formularul de preînscriere în şcoli ar trebui inclusă o rubrică în care părinţii să menţioneze limba în care doresc să fie educaţi copiii lor în ciclul primar de învăţământ, ceea ce guvernul catalan nu a făcut încă.
Nu cred că această alternativă ar trebui să fie acceptată. Spre deosebire de argumentele prezentate în raportul meu, duce la o protecţie inacceptabilă a tendinţelor naţionaliste extremiste şi contrazice în mod inacceptabil drepturile şi libertăţile noastre fundamentale şi chiar şi principiul subsidiarităţii, fără a mai menţiona faptul că această alternativă este contrară şi principiilor consfinţite în textele anterioare ale Parlamentului European şi ale Consiliului şi care nu au fost niciodată puse la îndoială.
Solicit, prin urmare, foarte multă atenţie din partea acestei Camere. Alternativa propusă trebuie să fie respinsă şi trebuie adoptat raportul meu, aşa cum s-a întâmplat în cadrul Comisiei pentru cultură şi educaţie la 17 februarie, cu 20 de voturi pentru, 3 împotrivă şi 8 abţineri.
Dle preşedinte, Uniunea Europeană trebuie să fie un loc în care se respectă democraţia şi pluralismul, nu un loc al excluderii şi al îngrădirii iraţionale a drepturilor şi libertăţilor fundamentale.
Dle preşedinte, doamnelor şi domnilor, aş vrea să-i mulţumesc mai întâi domnului Graça Moura pentru raportul din proprie iniţiativă privind multilingvismul.
Acest raport susţine abordarea Comisiei şi pune accentul pe calitatea predării limbilor străine şi pe calitatea profesorilor, pe o abordare integrată pentru a ajunge la toate păturile societăţii, pe diversitatea lingvistică, în timp ce facilitează înţelegerea rolului mijloacelor media şi al traducerilor literare, precum şi pe legăturile lingvistice şi culturale cu ţările terţe.
Sunt de aceeaşi părere cu raportorul că multilingvismul are un impact major asupra vieţii de zi cu zi a cetăţenilor Europei, dată fiind abundenţa comunicărilor, mobilitatea şi migraţia în creştere şi globalizarea sporită.
Principiul limbii materne plus două alte limbi străine şi învăţarea limbilor străine de la o vârstă fragedă reprezintă puncte de referinţă pentru politica noastră privind multilingvismul. Abordarea noastră se bazează pe acest drept intrat în uz. Aceasta consolidează importanţa învăţării pe tot parcursul vieţii, iar obiectivul său este includerea celor mai vulnerabile grupuri ale societăţii noastre. Mă refer în special la cei care şi-au abandonat studiile, la imigranţi şi la cei care vorbesc doar o singură limbă sau care sunt mai puţin competenţi din punct de vedere lingvistic.
În plus, dorim să ne intensificăm eforturile în legătură cu ucenicii, adulţii şi persoanele mai în vârstă, care nu mai frecventează o unitate de învăţământ şi care stagnează.
Salut sprijinul pe care îl acordaţi abordării noastre. Pentru a ajunge la aceste grupuri, sunt esenţiale motivaţia individuală şi punerea în aplicare a unor metode de predare adecvate. Noile tehnologii, precum internetul şi mijloacele audiovizuale interactive, oferă multe posibilităţi de a ajunge la aceste grupuri şi de a dezvolta şi adapta metodele de predare nevoilor şi abilităţilor lor specifice. La nivel european, programul nostru de învăţare pe tot parcursul vieţii promovează toate limbile: limbile oficiale ale Uniunii Europene, limbile regionale şi minoritare şi celelalte limbi vorbite în lume. Aceasta este o reflectare atât a noii realităţi din Uniune, cât şi a nevoilor lingvistice ale cetăţenilor noştri.
În contextul mobilităţii şi imigraţiei în creştere, este esenţial ca oamenii să stăpânească limba sau limbile naţionale, pentru a se integra pe deplin în societate. Aş dori, totuşi, să subliniez faptul că, în acest context, statele membre sunt principalii decidenţi în ceea ce priveşte politica lingvistică, inclusiv limbile regionale şi ale minorităţilor, politică al cărei cadru este stabilit în Carta europeană pentru limbi regionale şi minoritare a Consiliului Europei.
Salut sprijinul general acordat de Parlament abordării noastre privind multilingvismul.
în scris - Diversitatea lingvistică şi culturală a uniunii celor 27 de state europene constituie un atu pentru înţelegere si cooperare, pentru mobilitatea transfrontalieră a forţei de muncă şi asimilarea valorilor europene. Este importantă îmbunătăţirea permanentă a politicilor UE de încurajare a educaţiei în limba materna şi de garantare a inteligibilităţii interlingvistice reciproce. Avem nevoie de cooperare între autorităţile naţionale şi Comisia Europeană pentru a implementa practici cât mai eficiente în vederea integrării prin acceptarea diferenţelor lingvistice.
Romania este unul din statele UE care asigură un grad de protecție şi de susţinere peste media europeană minoritarilor, încurajând învățământul în limbile proprii ale acestora. Universitatea "Babeş-Bolyai” din Cluj-Napoca este un strălucit exemplu de promovare a multilingvismului.
Din păcate, inclusiv la Parlamentul European au fost organizate manifestări şi au fost lansate inițiative care, in numele unei false discriminări, revendicau distrugerea Universităţii "Babeş-Bolyai” în baza separării pe criterii etnice. Este motivul pentru care doresc să atrag atenţia asupra pericolului reprezentat de exacerbarea discursului etnic. Respectarea drepturilor minoritarilor si încurajarea multilingvismului nu trebuie pervertite prin transformarea în paravane în spatele cărora se lucrează împotriva spiritului european şi a armoniei interetnice. Multilingvismul trebuie să fie un numitor comun, nu un factor de divizare a Uniunii Europene.
în scris - (RO) Există argumente pragmatice în sprijinul multilingvismului: reduce riscul de şomaj, sporeşte şansele de angajare, permite creşterea calităţii serviciilor prestate şi a productivităţii muncii, facilitează mobilitatea. Le cunoaştem cu toţii; opiniile sunt convergente din acest punct de vedere.
Aş vrea să subliniez aici importanţa altui motiv pentru a susţine multilingvismul şi măsurile aferente.
Multilingvismul contribuie la afirmarea unor valori şi atitudini esenţiale pentru modelul social european: înţelegerea reciprocă, încrederea şi solidaritatea; poate contribui la realizarea efectivă a unităţii într-o lume diversă.
În acest scop, insistăm şi asupra necesităţii de a conserva diversitatea lingvistică a Europei. O cale pentru a atinge acest obiectiv ar fi învăţarea, ca a doua limbă străină, a altor limbi decât cele de circulaţie universală. Pot fi învăţate limbile vecinilor, ale minorităţilor etnice din propria ţară, limbile vorbite în economiile emergente cu care relaţiile sunt în plină dezvoltare.
Cartea verde privind coeziunea teritorială şi stadiul dezbaterilor privind viitoarea reformă a politicii de coeziune - Cele mai bune practici din domeniul politicii regionale şi obstacolele din calea utilizării fondurilor structurale - Dimensiunea urbană a politicii de coeziune în noua perioadă de programare - Caracterul complementar şi coordonarea politicii de coeziune şi a măsurilor de dezvoltare rurală - Punerea în aplicare a Regulamentului privind fondurile structurale 2007-2013: rezultatele negocierilor privind strategiile naţionale de coeziune şi programele operaţionale - O iniţiativă europeană de dezvoltare a microcreditelor în sprijinul creşterii şi a ocupării forţei de muncă (dezbatere)
Următorul punct pe ordinea de zi îl reprezintă dezbaterea comună privind următoarele rapoarte:
A60083/2009 al dlui van Nistelrooij, în numele Comisiei pentru dezvoltare regională, referitor la Cartea verde privind coeziunea teritorială şi dezbaterile referitoare la viitoarea reformă a politicii de coeziune;-
A60095/2009 al dnei Krehl, în numele Comisiei pentru dezvoltare regională, privind cele mai bune practici din domeniul politicii regionale şi obstacolele din calea utilizării fondurilor structurale;-
A60031/2009 al dlui Vlasák, în numele Comisiei pentru dezvoltare regională, privind dimensiunea urbană a politicii de coeziune în noua perioadă de programare;-
A60042/2009 al dlui Roszkowski, în numele Comisiei pentru dezvoltare regională, privind complementarităţile şi coordonarea politicii de coeziune cu măsurile de dezvoltare rurală;-
A60108/2009 al dlui Mikolášik, în numele Comisiei pentru dezvoltare regională, privind punerea în aplicare a Regulamentului privind fondurile structurale 2007-2013: rezultatele negocierilor privind strategiile de coeziune naţională şi programele operaţionale; şi
A60041/2009 al dlui Becsey, în numele Comisiei pentru afaceri economice şi monetare, privind o iniţiativă europeană de dezvoltare a microcreditelor în sprijinul creşterii şi ocupării forţei de muncă.-
Dnă preşedintă, dorinţa expresă a Comisiei pentru dezvoltare regională a Parlamentului este organizarea unei singure dezbateri comune privind viitorul politicii de coeziune, la finalul acestei legislaturi, însă, astăzi şi mâine, nu mai puţin de cinci rapoarte importante ale unor membri ai acestei adunări urmează a fi dezbătute şi, cu atât de puţin timp înainte de alegerile europene, acestea vor fi, de asemenea, votate. Avem de a face cu cel mai mare buget al Comunităţii Europene şi cu componenta cea mai vizibilă în ceea ce îi priveşte pe cetăţeni. Datorită politicii de coeziune, Europa are o înfăţişare care vădeşte interconectare şi solidaritate. Nicio altă parte a lumii nu a generat un nivel atât de înalt de coeziune reciprocă. De asemenea, coeziunea reprezintă încă o dată un obiectiv central al noului Tratat de la Lisabona. Acesta adaugă şi o a treia componentă, aceea a coeziunii teritoriale.
Vremurile neobişnuite impun formularea unor răspunsuri noi. Criza financiară, concurenţa înăsprită ca urmare a globalizării, criza climatică şi eşecul de până acum de a îndeplini obiectivele de la Lisabona necesită o abordare mai integrată, alături de consolidarea şi eforturile de îmbunătăţire a politicii regionale. Aceste chestiuni sunt tratate în prezenta carte verde. Această carte verde nu este sub nicio formă un document obişnuit, ci reprezintă un apel pentru o mai bună guvernanţă şi coeziune teritorială, care, de asemenea, critică situaţiile în care unele regiuni se dezvoltă foarte mult şi zonele marilor oraşe înregistrează progrese, în timp ce alte regiuni sunt lăsate în urmă. Acest fel de Europă nu corespunde aşteptărilor acestui Parlament. În cadrul acestei dezbateri comune de astăzi, vom stabili, aşadar, şi orientările pentru perioada de după 2013, ulterioară revizuirii legislaţiei, cu care vom începe următoarea legislatură, în urma alegerilor.
Voi enumera pe scurt cele mai importante aspecte ale acestei dezbateri şi ale coeziunii teritoriale. În 2005, dl Guellec a expus dorinţele Parlamentului în raportul său. Noua dimensiune teritorială este stabilită acum ca obiectiv permanent la articolele 13 şi 174 din noul Tratat de la Lisabona. Aşa cum spuneam, aceasta este o opoziţie clară faţă de o Europă asimetrică, alcătuită dintr-un număr de regiuni aflate în plin avânt şi numeroase zone rurale care sunt lăsate în urmă. Această dimensiune teritorială reprezintă simultaneitatea unităţii şi diversităţii centrelor de excelenţă sau pôles d'excellence şi poziţia specifică a altor regiuni şi locuri cu propriile lor calităţi şi propria varietate. Coeziunea teritorială completează, de asemenea, politica existentă de coeziune economică şi socială. Este vorba despre un concept integrat. Acesta oferă o perspectivă asupra efectelor unei Comunităţi bazate pe sectoare şi ale activităţilor descentralizate, precum cercetarea şi dezvoltarea, politica agricolă comună, traficul şi transporturile, situaţia privind locurile de muncă şi combaterea schimbărilor climatice.
Consultările din ultimele şase luni par să sugereze că, în linii mari, conceptul de coeziune teritorială a fost acceptat, iar acest lucru trebuie salutat. Conceptul include concentrarea şi, în acelaşi timp, conectivitatea şi cooperarea, fiind un concept pe care dorim să îl dezvoltăm în continuare în perioada următoare.
Dnă preşedintă, dnă comisar, doamnelor şi domnilor, politica de coeziune este importantă pentru Europa. Ea este o expresie a solidarităţii. Cu toate acestea, politica de coeziune nu este necesară doar pentru acei membri ai societăţii noastre care se presupune că sunt mai slabi. Toţi cetăţenii noştri au nevoie de o politică de solidaritate şi de integrare europeană. Acest lucru îngreunează cu atât mai mult situaţia atunci când fondurile structurale nu sunt deloc utilizate în regiuni, al căror număr depăşeşte 260 în Uniunea Europeană. Aceasta nu se datorează faptului că sprijinul nu este necesar, ci faptului că obstacolele din calea obţinerii fondurilor sunt prea greu de depăşit. Unele dintre aceste obstacole sunt create pe plan intern. Desigur, o condiţie elementară importantă constă în respectarea regulilor şi instituirea unor sisteme de control pentru a se asigura că banii furnizaţi de contribuabilii europeni sunt utilizaţi în mod corect. Însă aceasta nu trebuie să ducă la conceperea unor formulare de cerere şi a unor explicaţii privind modul în care pot fi obţinute fondurile care să fie atât de lungi şi de greu de înţeles, încât să ai nevoie de un doctorat pentru a le înţelege.
De aceea, în raportul meu, solicit adoptarea unor măsuri specifice pentru reducerea birocraţiei la nivel european, deoarece noi suntem responsabili de acest lucru. De exemplu, sistemul de controale ar trebui simplificat, sarcinile administrative impuse proiectelor ar trebui reduse, iar dimensiunile proiectelor ar trebui modificate. Mai mult, practicile privind proiectele ar trebui simplificate, clarificate, accelerate şi orientate într-o mai mare măsură către rezultate. Cu toate acestea, sunt convinsă că se poate face ceva în această privinţă şi la nivel naţional şi regional.
Cea de-a doua parte a raportului meu se referă la cele mai bune practici din domeniul politicii de coeziune. Nu trebuie să reinventăm roata, pentru că acest lucru nu ar fi nici eficient, nici inteligent. De aceea, trebuie să găsim un sistem prin care exemplele de proiecte reuşite să poată fi puse la dispoziţia celorlalţi pentru a putea fi utilizate. Întrucât, în fiecare an, există zeci de mii de proiecte în cadrul politicii de coeziune, cheia constă în identificarea, selectarea şi oferirea de informaţii despre proiectele exemplare ale regiunilor. După părerea mea, Comisia a făcut deja câţiva paşi importanţi în acest domeniu, de exemplu prin iniţiativa RegioStars, însă progrese suplimentare sunt necesare.
În unele dintre domeniile pe care eu le consider a fi cheie, raportul propune criterii de selecţie a acestor proiecte. Printre domeniile-cheie se numără cercetarea şi inovaţia, crearea de locuri de muncă de înaltă calitate, sprijinirea IMM-urilor, proiectele legate de climat, dezvoltarea urbană integrată şi dezvoltarea proiectelor bazate pe parteneriatul public-privat, pentru a numi doar câteva. De exemplu, criteriile de selecţie a proiectelor care ilustrează cele mai bune practici ar putea fi calitatea şi durabilitatea proiectelor, forţa de impulsionare la nivelul regiunii şi al Uniunii Europene, utilizarea eficientă a resurselor şi, bineînţeles, capacitatea acestora de a fi transferate în alte regiuni.
Exemple adecvate pot fi găsite pretutindeni. În apendicele raportului, am enumerat câteva proiecte despre care am fost informată ca urmare a muncii de teren întreprinse în regiuni. Acestea provin din toate statele membre. Aş dori să menţionez câteva dintre aceste proiecte aici: un centru de excelenţă pentru tehnologiile de mediu în Slovenia, Centrul de mobilitate Burgenland din Austria, competiţia "vânătoarea de creiere” din Estonia, noua clădire a Institutului Fraunhofer pentru terapie celulară şi imunologie din Germania, parcul ştiinţific din Granada, Spania şi dezvoltarea zonei urbane problematice a Leipzig-ului de Est din Germania.
În cele din urmă, în calitate de raportoare şi coordonatoare a grupului meu, ţin să le adresez cele mai calde mulţumiri colegilor mei, pentru cooperarea de care au dat dovadă nu numai la acest raport, ci şi pe parcursul ultimilor cinci ani. De asemenea, vreau să mulţumesc Comisiei Europene, Comisiei pentru dezvoltare regională şi tuturor angajaţilor implicaţi pentru cooperarea lor. Sper că vom putea continua să colaborăm în acest mod şi în viitor.
Dnă comisar, doamnelor şi domnilor, aş dori să fac o scurtă prezentare a raportului privind dimensiunea urbană a politicii de coeziune. Acest raport examinează opţiunile şi implicarea oraşelor în administrarea şi utilizarea banilor europeni în actuala perioadă de programare. Este un raport care, în acelaşi timp, oferă îndrumare şi constituie o sursă de inspiraţie privind modalitatea de adaptare a regulilor fondurilor structurale astfel încât acestea să răspundă mai bine nevoilor oraşelor şi metropolelor europene. În întocmirea raportului m-am bazat nu numai pe studiile ştiinţifice şi opiniile experţilor din cadrul grupurilor de interese precum Consiliul Municipalităţilor şi Regiunilor din Europa şi EUROCITIES, ci, mai presus de toate, pe experienţa directă şi opiniile primarilor, consilierilor, oficialilor primăriilor, managerilor de proiect şi ale tuturor celor implicaţi în activităţi legate de fondurile europene. Una dintre întâlnirile încurajatoare, care ne-au oferit posibilitatea unor discuţii comune privind dimensiunea urbană, a fost un eveniment numit Ziua Urbană Europeană, pe care l-am organizat împreună cu parteneri la începutul lunii februarie la Praga, în cadrul preşedinţiei cehe a UE. Doresc să le mulţumesc încă o dată dnei comisar Hübner, dlui Svoboda şi colegilor mei, dl Olbrycht, dl Beaupuy şi dna Kallenbach, pentru participarea şi contribuţia lor activă.
Este normal ca atenţia noastră să se concentreze asupra oraşelor. Dintre cei aproximativ 500 de milioane de locuitori ai UE, 80% trăiesc în oraşe. În oraşe sunt situate marea majoritate a locurilor de muncă, a firmelor şi a centrelor de educaţie. Oraşele generează peste 70% din TVA-ul Europei. Oraşele reprezintă, aşadar, o forţă de impulsionare clară pentru creşterea economică a întregii Europe, ceea ce le face cu atât mai importante în vremurile de criză pe care le trăim. Cu toate acestea, numeroase oraşe se confruntă cu o serie de probleme grave. Prin urmare, oraşele şi zonele urbane necesită o atenţie specială în cadrul politicii de coeziune.
Aş dori să subliniez două idei principale din textul raportului. Prima se referă la chestiunea subdelegării, care înseamnă transferarea către oraşe a controlului asupra resurselor europene. Cu toate că legislaţia europeană permite deja subdelegarea resurselor către oraşe astfel încât acestea să le poată aloca atunci când întocmesc planuri integrate de dezvoltare, statele membre au utilizat această opţiune în mod limitat. Unul dintre principalele obiective ale acestui raport este susţinerea rolului oraşelor în procesul de coeziune. Oraşele nu mai trebuie privite doar ca beneficiari finali, ci, în schimb, trebuie considerate drept entităţi care administrează teritorii. Întocmai ca regiunile şi organismele naţionale de serviciu public deţin propriile bugete, oraşele trebuie să capete o mai mare responsabilitate în domeniul asistenţei structurale pentru programarea şi distribuirea fondurilor structurale. Dimensiunea urbană trebuie să devină obligatorie.
Cea de-a doua idee fundamentală este exploatarea reală a potenţialului instrumentului financiar JESSICA. Politica de coeziune s-a bazat până acum exclusiv pe un sistem de subvenţii sau, cu alte cuvinte, ajutoare băneşti nerambursabile. Persoanele fizice şi juridice care propun proiecte sunt, aşadar, obişnuite să primească "în mod gratuit” bani europeni şi resurse de la bugetele naţionale alocate pentru cofinanţare. Prioritatea o reprezintă adesea accesarea fondurilor în sine, şi nu o investiţie eficientă sau o evaluare a resurselor disponibile. De aceea, principiul subvenţionării duce uneori la utilizarea ineficientă a unei părţi a ajutorului structural. În actuala perioadă de programare, am asistat la punerea în aplicare a programului JESSICA în vederea creării posibilităţii de modificare sistematică a politicii de coeziune. Însă, realitatea este că această posibilitate nu prea a fost utilizată. Acest lucru trebuie să se schimbe în următoarea perioadă de programare. Politica europeană trebuie să folosească într-o mai mare măsură opţiunile legate de utilizarea fondurilor de inginerii financiare, precum fondurile de tip revolving. Atât am avut de spus pentru moment. Doresc să le mulţumesc tuturor celor care m-au ajutat la elaborarea acestui raport.
raportor - (PL) Dnă preşedintă, reforma politicii structurale a Uniunii Europene pentru perioada 2007-2013 a generat modificări ale structurii fondurilor şi ale bazei de alocare a ajutorului. O modificare importantă a fost crearea unui nou Fond european agricol pentru dezvoltare rurală legat de politica agricolă comună. În timp ce perspectiva financiară pentru anii 2000-2006 lega finanţarea pentru dezvoltarea rurală de fondurile structurale şi de politica de coeziune, separând-o de finanţarea PAC, în noul cadru financiar pentru anii 2007-2013 acestea au devenit o parte a alocaţiilor legate de PAC. Însă, ca urmare a acestor modificări, se impune întrebarea dacă această separare a dus într-adevăr la o utilizare mai eficientă a fondurilor disponibile.
Legarea fondurilor PAC de cele pentru dezvoltarea rurală reprezintă o simplificare a sistemului bugetar numai în aparenţă. De fapt, acest lucru înseamnă separarea fondurilor neagricole de domeniul de aplicare a politicii de coeziune şi, drept urmare, unele obiective sunt fie repetate, fie omise în ambele domenii. Există riscul ca fondurile disponibile în cadrul politicii regionale să fie utilizate în mare măsură la stimularea competitivităţii economice în marile centre urbane sau în regiunile cele mai dinamice, iar fondul pentru dezvoltare rurală să se concentreze pe dezvoltarea domeniilor neagricole, pe îmbunătăţirea competitivităţii agricole. În acest context, cheltuielile pentru sprijinirea activităţilor neagricole şi dezvoltarea IMM-urilor din zonele rurale s-ar afla la graniţa dintre cele două fonduri şi nu ar fi acoperite de niciunul dintre ele.
Lipsa de fonduri s-ar putea, de asemenea, resimţi în serviciile de utilitate publică de bază şi în investiţiile destinate infrastructurilor din zonele rurale, la care Fondul de coeziune este, de asemenea, menit să contribuie. În acest context, elaborarea unei strategii pe termen lung transparente privind dezvoltarea rurală, la nivelul statelor membre şi la nivel regional, devine deosebit de importantă, în vederea identificării clare a priorităţilor şi a obiectivelor în materie de dezvoltare rurală şi adaptării la acestea a diferitelor surse de finanţare disponibile. Cu toate acestea, asocierea celui de-al doilea pilon măsurilor politicii de coeziune ar necesita coordonarea strânsă a activităţilor la nivel naţional.
Până în prezent, noţiunea de zonă rurală nu a fost încă definită cu precizie. În mod tradiţional, zonele rurale se deosebeau de cele urbane prin densitatea mai mică a populaţiei, prin structura diferită a ocupării forţei de muncă, prin nivelul mai scăzut al veniturilor şi prin accesul mai redus la drumurile publice. Din punctul de vedere al coeziunii teritoriale, care, repet, nu a fost nici ea definită corespunzător, o densitate mai mică a populaţiei nu ar trebui să fie caracteristica determinantă.
Unul dintre obiectivele de dezvoltare ale Uniunii Europene este modernizarea structurilor sociale, inclusiv a structurilor de ocupare a forţei de muncă. Aşadar, coeziunea teritorială poate fi sporită prin alinierea structurilor rurale şi urbane de ocupare a forţei de muncă. Însă nivelul veniturilor şi accesul la drumurile publice rămân principalele provocări ale coeziunii teritoriale, iar aceste obiective pot fi îndeplinite cel mai eficient prin sprijinirea activităţilor neagricole din zonele rurale. Dezvoltarea rurală nu trebuie totuşi să reducă resursele destinate plăţilor directe către agricultori.
Dificultatea punerii în aplicare a politicii de dezvoltare rurală provine din suprapunerea politicilor sectoriale şi a politicilor privind coeziunea teritorială, precum şi a dimensiunilor economică şi socială şi, de aceea, activităţile precedente au pus accentul pe separarea competenţelor şi nu pe crearea de sinergii. Însă scopul coordonării ar trebui să fie crearea de sinergii în utilizarea fondurilor. În diversele state membre, există mai multe modele de coordonare a acestor activităţi, iar în prezent este dificil de susţinut că o anumită soluţie naţională constituie un model pentru celelalte ţări. Se pare totuşi că voinţa politică ar putea juca un rol mai decisiv în asigurarea succesului decât un sistem de organizare sau altul. Prin urmare, o soluţie adecvată ar putea fi aplicarea la scară comunitară a metodei deschise de coordonare pentru acest aspect al cooperării.
Cu toate acestea, trebuie spus foarte clar că politica de dezvoltare rurală are un impact enorm asupra coeziunii teritoriale. Din acest motiv, separarea măsurilor din cadrul acestei politici de politicile de coeziune şi de dezvoltare regională nu pare a fi justificabilă. Această politică are o mai mare capacitate decât PAC de a oferi asistenţă în ceea ce priveşte aspectele neagricole ale dezvoltării rurale, precum recalificarea oamenilor pentru a lucra în alte sectoare ale economiei. Însă includerea politicii de dezvoltare rurală în politica de coeziune este posibilă numai cu condiţia ca dezvoltarea rurală să primească fonduri corespunzătoare.
17. Multilingvismul, un avantaj pentru Europa şi un angajament comun (
Dle preşedinte, raportul meu este conform cu toate documentele anterioare privind multilingvismul, fie că au fost emise de Parlament, de Consiliu sau de Comisie.
Alternativa prezentată este o încercare de a aduce în cadrul Parlamentului European anumite dispute naţionaliste care au loc în Spania. Ieri, ziarul spaniol El País a relatat că Curtea Supremă a Spaniei a hotărât acum trei luni că ar trebui să se introducă o rubrică în formularele de preînscriere, în care să li se solicite părinţilor să decidă limba în care doresc să înveţe copiii lor şi, de asemenea, că autorităţile catalane nu respectă această decizie.
Semnatarii acestei alternative nu doresc ca acest drept să fie recunoscut pentru părinţii din ţări cu mai mult de o limbă oficială sau regională.
Nu doresc să recunoască nevoia vitală de a beneficia de educaţie în limba maternă, nu doar pentru reuşita şcolară în general, ci şi în special pentru învăţarea altor limbi.
Nu doresc să asigure deplina inteligibilitate reciprocă între limbile vorbite într-o ţară aflată într-o asemenea situaţie, în special în legătură cu persoanele în vârstă şi în sectoare precum justiţia, sănătatea, administraţia şi ocuparea forţei de muncă.
Aceştia nu acceptă că, în aceste ţări, nu ar trebui să se promoveze o limbă în defavoarea drepturilor vorbitorilor de altă limbă sau alte limbi.
Acest lucru contrazice tot ce au susţinut acest Parlament şi celelalte instituţii europene.
În consecinţă, punctele 11, 12, 14 şi 17 din raportul meu sunt omise din alternativă. Analizând aceste puncte, astfel de poziţii negative sunt categoric opuse drepturilor şi libertăţilor noastre fundamentale şi încalcă flagrant principiul subsidiarităţii.
Raportul meu nu atacă, nici nu prejudiciază aşa-numitele limbi minoritare. Le respectă şi le recunoaşte valoarea, dar încearcă în acelaşi timp să stabilească principii generale şi de bază.
Parlamentul acesta nu poate fi un instrument în slujba naţionalismului extremist şi nici a urii sau aversiunii regionale sau locale. Este în joc responsabilitatea noastră ca deputaţi europeni. Prin urmare, vă îndemn să votaţi împotriva alternativei şi în favoarea raportului pe care l-am întocmit.
- Doamnelor şi domnilor, vă rog să-mi acordaţi puţină atenţie. Am o solicitare de luare de cuvânt şi este posibil să mai fie şi altele. Cunoscându-le conţinutul, consider de la sine înţeles faptul că declaraţiile tocmai pronunţate de domnul raportor nu vor avea sprijinul unora dintre deputaţi, dar, după cum ştiţi, în conformitate cu dispoziţiile adoptate, doar raportorul dispune de o luare de cuvânt de două minute; nu există nicio dispoziţie în favoarea deschiderii dezbaterii.
În consecinţă, nu sunt în măsură să dau cuvântul şi să redeschid dezbaterea; Pot face acest lucru doar dacă mi se adresează o solicitare de luare de cuvânt pentru o moţiune de ordine, în conformitate cu Regulamentul de procedură. Dacă este vorba despre o moţiune de ordine, atunci dau cuvântul dlui Guardans Cambó. Vă rog să nu mă consideraţi nepoliticos dacă îi retrag cuvântul de îndată ce îmi dau seama că nu este o moţiune de ordine privind probleme legate de Regulamentul de procedură.
Dle preşedinte, este într-adevăr o moţiune de ordine. Nu voi intra într-o dezbatere, dar raportorul tocmai a spus ceva ce nu corespunde cu ceea ce se va supune la vot. A spus că propunerea alternativă elimină patru puncte din rezoluţia sa iniţială, ceea ce nu este adevărat: se modifică doar numerotarea acestora. Din cele patru cazuri menţionate, doar unul nu există în ambele rezoluţii. Acesta reprezintă o declaraţie de fapt. Celelalte trei sunt prezente în ambele rezoluţii.
Aşadar aceasta este o moţiune de ordine referitoare la clarificare. Deputaţii votează pentru ceea ce li s-a cerut să voteze. Există un singur caz care nu se referă la Curtea Supremă a Spaniei şi care este diferit în ambele rezoluţii. Întrucât declaraţia raportorului nu este corectă, cred că aceasta constituie o moţiune de ordine.
Vă mulţumesc, dle Guardans Cambó. Vom proceda acum la exprimarea votului. Amendamentul 1 este supus la vot. Votul va avea loc prin apel nominal. Votarea este deschisă.
- (IT) Dle preşedinte, doamnelor şi domnilor, aş vrea doar să întreb dacă nu se consideră a fi ridicol faptul că raportul unei persoane poate fi furat şi unul identic să fie prezentat în schimb, când, în cadrul vechiului sistem, s-au înaintat amendamente. Din acest motiv, vă invit să revizuiţi Regulamentul nostru de procedură, întrucât cauzează o confuzie incredibil de mare şi permite în mod oficial comiterea unei nedreptăţi.
- Îmi voi asuma răspunderea de a ridica această problemă în cadrul Biroului, chiar dacă aveţi la cunoştinţă că unele atribuţii de reglementare îi sunt retrase Biroului şi sunt exercitate prin coordonarea preşedinţilor de grupuri, dar, oricui îi revine sarcina de a decide, dacă este ceva ridicol, va rămâne ridicol, cu siguranţă nu se va schimba.
Dle preşedinte, îmi exprim respectul pentru raportul Martens, deoarece titlul acestuia, "La un an după Lisabona”, îmi oferă ocazia de a reflecta asupra situaţiei în care ne aflăm, la un an după Lisabona, în Uniunea Europeană. Ne aflăm într-un haos absolut: nu putem răspunde crizei economice; se observă o întoarcere la protecţionism, mai ales a guvernului Franţei, iar acum trebuie să se recunoască faptul că Tratatul de la Lisabona nu este numai eronat, ci este ineficient.
Am ascultat - sau ar fi trebuit să ascultăm - poporul irlandez, care a afirmat în mod clar prin referendumul organizat că nu doreşte acest tratat. Dar, dacă nu am ascultat înainte, ar trebui să ascultăm acum. Acesta este un tratat care nu este agreat, nu este dorit şi, cel mai important, este ineficient, iar acest Parlament ar trebui să recunoască acest fapt.
Dle preşedinte, sunt foarte conştient că Tratatul de la Lisabona este, precum tocmai a spus colegul meu, David Sumberg, un dezastru în ceea ce priveşte Uniunea Europeană.
Cu toate acestea, doresc să mă concentrez asupra excelentului raport întocmit de Maria Martens. Vorbeşte despre ceva fundamental în modul în care acordăm fonduri pentru ajutoare. Maria Martens a identificat că, dacă parlamentele naţionale din ţările ACP nu sunt împuternicite să examineze documentele de strategie de ţară şi să le discute într-un mod transparent, atunci fondurile pe care UE le acordă ţărilor ACP ar putea fi folosite în mod eronat. Conferă putere parlamentelor naţionale din ţările ACP să examineze asistenţa pentru dezvoltare care se acordă, în acelaşi mod în care Tratatul de la Lisabona ar fi trebuit să confere mai multă putere parlamentelor naţionale din cadrul UE să examineze ceea ce înfăptuim noi aici. Raportul dnei Martens ia în considerare răspunderea şi transparenţa, aşadar îl susţin.
Dle preşedinte, sunt de acord cu colegul meu antevorbitor, dl Sumberg, în demersul său de a reflecta asupra Tratatului de la Lisabona şi la situaţia în care ne aflăm la un an după Lisabona. Cu toate acestea, doresc să mă axez pe parteneriatul UE-Africa.
În orice parteneriat, cred că este important să recunoaştem cu cine întreţinem dialogul; adesea este un dialog între guverne. Dar, dacă vorbim cu antreprenorii - creatorii de bogăţie - din multe ţări africane, ei sunt cei care ne spun următoarele: "ajutaţi-ne ca noi să ne ajutăm guvernele să deschidă pieţele, astfel încât să avem acces la produsele şi serviciile pe care voi, în Occident, le consideraţi ca ceva de la sine înţeles.” Doar ajutându-i pe antreprenori putem cu adevărat să contribuim la crearea de bogăţie şi să scoatem continentul din sărăcie. Să nu uităm: creatorii de bogăţie sunt cheia spre dezvoltare şi nu în mod necesar doar organizaţiile de ajutorare.
(NL) Dle preşedinte, am votat împotriva raportului dnei Martens, dar nu pentru că aş crede că acest raport este complet dezechilibrat; dimpotrivă, există câteva puncte în raport care sunt absolut şi categoric corecte. Problema apare când un raport de asemenea natură nu aduce deloc în discuţie problema imigraţiei ilegale, în ciuda faptului că este o problemă foarte importantă, atunci când dezbatem probleme legate de cooperarea cu Africa în domeniul dezvoltării.
De asemenea, mi se pare ciudat că raportul solicită ca sistemul european al "cărţii albastre” să descurajeze atragerea africanilor în cazul sectoarelor în care este nevoie de aceştia în Africa. Aceasta este o parte fundamentală a întregului sistem al "cărţii albastre”. Problema legată de cartea albastră este că organizează exodul de creier, adică tocmai exodul persoanelor de care este absolută nevoie pentru dezvoltarea ţărilor în curs de dezvoltare. Îi atragem pe aceşti oameni la noi, ceea ce înseamnă că problemele din Africa se agravează, iar imigraţia spre Europa se va intensifica. Acest aspect este fundamental şi ar trebui să avem o dezbatere în acest sens, nu să îi fie dedicat doar un fragment în cadrul unui raport.
(PL) - (microfon iniţial deconectat) ... este un set de instrumente cuprinzător pentru a ajuta ţările din Africa în dezvoltarea lor. Este un pachet cuprinzător, întrucât doar soluţii cuprinzătoare pot avea vreun rezultat în multitudinea de probleme care s-au acumulat în Africa.
Ce am realizat până în prezent? În ultimii câţiva ani, am observat că China manifestă un mare interes pentru Africa şi desfăşoară acolo o politică expansivă de investiţie. Asemenea iniţiative vor contribui la dezvoltarea continentului, dar doar dacă africanii, adică populaţiile locale, vor fi implicaţi în mare măsură în producerea prosperităţii, mai degrabă decât angajaţii unor întreprinderi străine care investesc acolo.
Uniunea Europeană îşi datorează succesul ridicării treptate a barierelor economice. Trebuie să sprijine dezvoltarea economică a statelor individuale, să dezvolte o reţea de legături reciproce şi să crească disponibilitatea produselor africane pe piaţa mondială.
Dle preşedinte, m-am abţinut - alături de delegaţia Conservatorilor britanici - cu privire la raportul Lambsdorff privind priorităţile pentru cea de a 64-a sesiune a Adunării Generale a Organizaţiei Naţiunilor Unite. Partidul meu sprijină în mod ferm activitatea Organizaţiei Naţiunilor Unite, deşi acceptă că este o organizaţie imperfectă care necesită reformă. Cu toate acestea, există unele aspecte menţionate în acest raport pe care Conservatorii britanici le dezaprobă cu fermitate, precum rolul Curţii Penale Internaţionale şi abolirea locurilor permanente din Consiliul de Securitate pentru Regatul Unit şi Franţa, pentru a fi înlocuite de un singur loc permanent pentru Uniunea Europeană. De asemenea, credem că aplicarea pedepsei cu moartea la adulţi este o problemă care ţine de conştiinţa fiecărui deputat şi nu avem o linie politică de partid în acest sens. Aşadar ne-am abţinut în totalitate.
Dle preşedinte, aş dori să am o intervenţie asupra raportului dnei Martens.
În primul rând, permiteţi-mi să spun că Tratatul de la Lisabona nu este un dezastru şi este un nonsens să se afirme aşa ceva. Douăzeci şi şase din cele douăzeci şi şapte de state membre ale Uniunii Europene îl vor ratifica sau l-au ratificat, inclusiv Parlamentul britanic. Este păcat că deputaţii britanici nu îşi respectă propriul parlament în unele dintre comentariile pe care le fac aici.
Poporul irlandez şi-a exprimat unele îngrijorări cu privire la anumite probleme, iar guvernul şi Parlamentul irlandez vizează clarificarea acestora. Dacă vom clarifica respectivele aspecte şi poporul va vota afirmativ în al doilea referendum, la sfârşitul anului acestuia, vor apărea aici cu pălăriile de spiriduşi şi se vor manifesta în acelaşi mod scandalos ca în ocazia anterioară? Lăsaţi problemele irlandezilor în seama Irlandei. Nu avem nevoie de ajutor în această privinţă de la nişte oameni pe care ne-au trebuit 700 de ani să-i alungăm din ţara noastră!
În ceea ce priveşte Tratatul de la Lisabona, permiteţi-mi să vă spun că populaţia Uniunii Europene va fi 6% din populaţia lumii în următoarea generaţie. China şi toate acele ţări vor fi foarte puternice.
- (CS) Dle preşedinte, aş dori să explic de ce m-am abţinut de la votul pentru raportul Hutchinson. Ca membră în Adunarea ACP-UE, sunt de acord că ajutorul pentru dezvoltare nu este mereu eficient. Nu este bine coordonat şi are costuri administrative ridicate. Raportorul afirmă că ţările partenere nu se identifică întotdeauna cu strategia de dezvoltare, dar că ajutorul de stat este singurul instrument eficient - şi sunt de acord cu acest punct - deşi ar trebui să fie, desigur, mai previzibil. Cred cu fermitate că trebuie în primul rând să ne armonizăm priorităţile cu ceilalţi furnizori de asistenţă financiară, precum Statele Unite şi ţările care îşi sprijină fostele colonii. De asemenea, raportorul a subestimat impactul politicii de investiţie a Chinei asupra ţărilor în curs de dezvoltare. Această politică nu respectă nici obiectivele de dezvoltare ale mileniului, nici alte obiective, ci respectă exclusiv interesele comerciale ale Chinei.
Dle preşedinte, doresc să-l felicit pe colegul meu, dl Hutchinson, pentru excelentul raport pe care l-a elaborat cu privire la un subiect foarte important. Comisia şi Uniunea Europeană acordă un volum imens de fonduri ţărilor în curs de dezvoltare, mai ales celor din Africa. Aproximativ 50% din africani încă trăiesc cu un venit mai mic decât 1 USD pe zi şi 75% din victimele SIDA din întreaga lume provin din Africa.
Având în vedere aceste statistici cutremurătoare, se cuvine să acordăm ajutoare Africii, să îi furnizăm apă potabilă curată şi să permitem populaţiei africane să se dezvolte în mod durabil. Cu toate acestea, când acordăm fonduri guvernelor africane, precum acordă acum Comisia în cadrul aşa-numitului "ajutor bugetar”, ar trebui să insistăm ca ajutorul bugetar acordat statelor africane să fie examinat de propriile lor parlamente cu o mare rigurozitate, iar acordurile financiare semnate între Comisie şi naţiunile africane să fie deschise spre examinarea publicului şi prezentate în mod transparent în cadrul parlamentelor naţionale ale ţărilor africane şi ale ţărilor ACP. Este un punct foarte important în sensul protejării banilor contribuabilului european.
Dle preşedinte, toţi din această Cameră suntem în favoarea artelor şi a promovării artelor şi educaţiei în ţările noastre respective. Sper că nimeni nu are obiecţii în această privinţă.
Cu toate acestea, problema acestui raport este că, din nou, se solicită o perspectivă comunitară, ceea ce nu este adecvat. Diversitatea Uniunii Europene constă în faptul că statele naţionale diferite au culturi diferite, istorii diferite şi contexte diferite, prin urmare, mi se pare important ca artele şi educaţia să fie domenii pentru care să se decidă la nivel naţional. Nu este un domeniu care să necesite intervenţia Uniunii Europene sau a Parlamentului European.
"Să lăsăm să înflorească o mie de flori” a fost, cred, măreaţa frază. Atunci, să permitem celor 27 de flori - cel puţin - să înflorească în Uniunea Europeană, dar să le lăsăm să înflorească separat. Cred că, dacă vom face acest lucru, vor înflori mult mai frumos şi vor trăi mult mai mult.
(FI) Dle preşedinte, doresc să-i mulţumesc dnei Badia i Cutchet pentru raportul pe care l-a întocmit.
Pornind de la discursul poetic al dlui Sumberg, aş dori să spun că este foarte important ca floarea culturii să poată înflori pe deplin, ceea ce include şi Europa. Este vital ca educaţia să nu se axeze doar pe cunoaştere şi evaluări, ci să luăm în considerare şi importanţa dezvoltării umane. Cultura, arta şi sportul sunt de o importanţă majoră, dacă dorim să formăm întreaga personalitate.
În acest sens, este indicat să reamintim sistemelor de învăţământ de stat, printr-un proces de coordonare deschisă, necesitatea de a menţine învăţământul avansat în domeniul artelor în programa de învăţământ, ceea ce ar trebui să includă Europa, fiindcă Europa este renumită pentru diversitatea, pluralismul, deosebita tradiţie a artelor şi cultura sa. De asemenea, se cuvine să cunoaştem cultura altor ţări şi marile figuri culturale europene din diferite domenii ale culturii.
(PL) Dle preşedinte, natura universală a artei europene implică necesitatea de a reda şcolilor rolul de principale centre de răspândire a culturii. Aceasta este o ocazie de a democratiza accesul la cultură. Educaţia în domeniul artei dezvoltă sensibilitatea şi deschide potenţialul creativ. Ar trebui să fie o materie obligatorie în programele şcolare la toate nivelurile de dezvoltare.
Anul european al artei şi inovaţiei este o excelentă ocazie de a reda artei locul cuvenit - şi în educaţie - astfel încât rolul său integrativ să poată fi apreciat. Protejarea identităţii culturale tradiţionale a regiunilor şi posibilitatea de a învăţa despre acestea datorită mobilităţii, inclusiv în domeniul educaţiei culturale, reprezintă o şansă suplimentară în sensul dezvoltării creative.
De aceea este atât de important să se instituie un cadru comunitar de mobilitate pentru europenii angajaţi în activităţi artistice şi creative. Acesta este motivul pentru care am votat în favoarea raportului, deşi aş obiecta cu privire la procedura accelerată a dezbaterii acestui document şi adoptarea sa fără practic nicio dezbatere.
Pregătirea summitului G20 din 2 aprilie - cu participarea lui Gordon Brown, Primul-ministru al Regatului Unit, Membru al Consiliului European (dezbatere)
Doamnelor şi domnilor, stimaţi colegi, sunt încântat să întâmpin aici, în această după-amiază, pe prim-ministrul Regatului Unit, domnul Gordon Brown. Bine aţi venit, domnule prim-ministru, în Parlamentul European.
Dl prim-ministru va face o declaraţie Parlamentului European referitoare la pregătirile pentru reuniunea la nivel înalt a G20, care va avea loc săptămâna viitoare. Această reuniune la nivel înalt, care va avea loc la Londra, joi 2 aprilie 2009, vine în momentul unei mişcări critice în tratarea actualei crize economice şi financiare internaţionale. Oferă o oportunitate vitală pentru liderii lumii industrializate şi ai economiilor emergente de a coopera conform unei agende comune pentru stabilitatea economică imediată şi redresarea pe termen mai lung. Reuniunea la nivel înalt de la Londra trebuie să convină asupra politicilor macroeconomice şi a structurilor de reglementare care ne pot scoate din actuala criză şi care pot institui un cadru mai bun, mai durabil pentru viitor.
În calitate de Preşedinte al G20, Gordon Brown a primit un rol activ de conducere pe plan internaţional, într-o perioadă care se dovedeşte a fi unul din cele mai dificile momente din istoria recentă. Viteza cu care acesta a ajutat la dezvoltarea G20 ca instrument nou de guvernanţă economică internaţională este încurajatoare şi impresionantă. Dl prim-ministru a avut, de asemenea, un impact puternic şi pozitiv în a demonstra că Regatul Unit poate lucra eficient cu partenerii săi din Uniunea Europeană, ca împreună să găsim soluţii inovatoare pentru multiplele provocări cu care ne confruntăm în comun.
Am crezut întotdeauna că este vital ca Marea Britanie să îşi asume, în mod angajat, rolul de jucător central în Uniunea Europeană.
Domnule prim-ministru, apreciem cu tărie determinarea dumneavoastră de a avea un asemenea rol.
Am deosebita plăcere să dau cuvântul prim-ministrului britanic, dl Gordon Brown.
prim-ministru al Regatului Unit al Marii Britanii şi Irlandei de Nord-Domnule Preşedinte, permiteţi-mi să vă mulţumesc pentru această deosebită onoare a unei invitaţii de a discuta cu dumneavoastră şi pentru preşedinţia Parlamentului pe care o asiguraţi cu succes. Permiteţi-mi să vă mulţumesc, domnilor parlamentari europeni şi membri ai Comisiei Europene, conduşi de Preşedintele Barroso: datorită activităţii dumneavoastră şi a generaţiilor pe a căror activitate construim în prezent, ne bucurăm astăzi de o Europă paşnică şi unită, care se va număra cu adevărat printre cele mai mari realizări din istoria umanităţii şi care este astăzi un semn de speranţă pentru întreaga lume.
Şi dacă cineva, din orice ţară sau continent, are vreo îndoială cu privire la felul în care voinţa umană şi curajul reprezentanţilor investiţi cu o misiune pot construi un viitor nou din decenii trecute de disperare, să se gândească pur şi simplu cum, în urmă cu 60 de ani, europenii discutau despre ostilităţile care erau stabilite pentru totdeauna şi relaţiile care nu mai puteau fi reparate niciodată. Aceştia discutau despre un război rece dur, lung şi înverşunat. Nu au crezut că este posibil ca în Europa noastră să poată vreodată să fie pace, cu atât mai puţin că ar s-ar putea uni şi coopera.
Apoi să se gândească cum astăzi, după ani de cooperare şi unitate, nimeni în afara extremelor politice, nu ar pune la îndoială faptul că suntem mai puternici împreună şi mai în siguranţă împreună, decât dacă am fi separaţi.
Anul acesta, la 9 noiembrie, vom sărbători a 20-a aniversare a unui eveniment care, cu siguranţă, pentru fiecare dintre cei prezenţi în acest parlament trebuie să fie unul din cele mai importante evenimente din viaţa noastră - căderea zidului Berlinului. Zidul a fost dărâmat prin hotărârea poporului, care a stabilit că nicio barieră, intimidare sau represiune nu va mai fi lăsată vreodată să divizeze poporul Europei.
Prieteni, astăzi nu mai există Europa veche, nici Europa nouă, nici Europa de est sau de vest. Există o singură Europă şi este casa noastră, Europa.
Sunt aici mândru că sunt britanic şi mândru că sunt european, reprezentând o ţară care nu se vede pe sine ca o insulă separată de Europa, ci ca o ţară în centrul Europei - nu în suflul elicei Europei, ci chiar în curentul central al său.
Iată de ce sunt mândru că Parlamentul Britanic a ratificat prin largă majoritate Tratatul de la Lisabona.
Cred că noi în Europa ne situăm în mod unic în poziţia de a conduce lumea pentru a face faţă pe viitor provocărilor noi şi importante ale globalizării. Suntem plasaţi în mod unic datorită celor realizate în Uniunea noastră. Aş dori să mulţumesc membrilor Parlamentului European. Trebuie să fiţi mândri de ceea ce am realizat împreună - cea mai mare piaţă unică din lume, care aduce oportunităţi pentru 500 de milioane de oameni şi efortul cel mai reuşit în cooperarea economică de oriunde din lume. Trebuie să fiţi mândri pentru că aceasta este o realizare a Uniunii Europene.
Trebuie să fiţi mândri, de asemenea, de cadrul comprehensiv al protecţiei mediului pe care îl construim - o realizare importantă a coordonării europene, acest continent fiind primul în lume care se situează neechivoc pe calea unei economii cu emisii de carbon reduse.
Trebuie să fiţi mândri, de asemenea, de faptul că, prin intermediul celui mai mare program de ajutorare din lume, Uniunea Europeană şi-a luat angajamentul cel mai susţinut pentru salvarea şi schimbarea vieţilor de oriunde în lume.
Atât de multe dintre drepturile consumatorilor şi drepturile la locuri de muncă, de care ne bucurăm cu toţii în Europa, au rezultat din campaniile conduse de membri şi grupări din acest parlament.
Să nu uităm că Uniunea Europeană dispune de protecţia socială cea mai cuprinzătoare din lume - un ansamblu de drepturi şi responsabilităţi care a fost îmbunătăţit pentru poporul britanic atunci când, sunt mândru să spun acest lucru, guvernul nostru a condus Marea Britanie în ceea ce priveşte capitolul social.
Domnule Preşedinte, aceste succese ale Europei ar fi fost imposibile fără cooperarea dintre popoare, pe care dumneavoastră şi acest parlament aţi făcut-o posibilă. Da, putem observa că ideea de unitate e avansată de demnitari care se întâlnesc cu alţi demnitari de peste frontiere. Da, observăm unitatea atunci când liderii se întâlnesc. Dar unitatea care va dura este unitatea democratică înrădăcinată în valorile comune ale oamenilor reprezentaţi acum în acest parlament şi, mai mult decât tratatele, mai mult decât instituţiile, mai mult decât persoanele individuale, aceste valori definitorii care ne leagă - credinţa noastră, ca Uniune Europeană, că libertatea, progresul economic şi justiţia socială avansează împreună sau nu avansează deloc.
Acestea sunt valorile înrădăcinate în lecţiile pe care le-am învăţat lucrând împreună - adevărul că libertatea nu trebuie să devină un haos, că pieţele trebuie să fie libere, dar nu lipsite de valori şi credinţa că a fi corect este mai important decât a nu se amesteca.
Am învăţat din nou, în această criză, că bogăţia nu are mare valoare pentru societate, dacă nu serveşte mai mult decât bogaţilor. Bogaţii au valoare numai atunci când îmbogăţesc nu numai unele comunităţi, ci pe toate.
Rapoartele anuale pe 2007 ale BEI şi BERD - Garanţie comunitară pentru BEI (dezbatere)
Următorul punct pe ordinea de zi îl reprezintă dezbaterea comună privind următoarele rapoarte:
al dlui Mitchell, în numele Comisiei pentru afaceri economice şi monetare, referitor la rapoartele anuale pe 2007 ale Băncii Europene de Investiţii şi Băncii Europene pentru Reconstrucţie şi Dezvoltare; şi
al dlui Seppänen, în numele Comisiei pentru bugete, referitor la propunerea de decizie a Parlamentului European şi a Consiliului de acordare a unei garanţii comunitare Băncii Europene de Investiţii pentru pierderile rezultate din împrumuturi şi garanţii la împrumuturi acordate unor proiecte din afara Comunităţii - C6-0025/2009 -.
raportor - (FI) Dle preşedinte, Uniunea Europeană poate furniza ţărilor în curs de dezvoltare şi altor ţări din afara UE asistenţă financiară sub forma creditelor cu rate reduse ale dobânzilor din partea Băncii Europene de Investiţii. UE garantează împrumuturile astfel încât creditorul să nu înregistreze pierderi şi să-şi poată finanţa mai departe împrumuturile proprii, cu bani de pe piaţă.
Atunci când garanţiile UE pentru Banca Europeană de Investiţii au fost reînnoite şi extinse pentru a acoperi mai multe ţări decât înainte, opinia Parlamentului European a fost că deciziile trebuie să intre sub incidenţa procedurii de codecizie şi că, în plus, ţin de competenţa Parlamentului European, nu doar a Consiliului. Curtea Europeană de Justiţie a fost de acord şi, în consecinţă, decizia unilaterală a Consiliului a fost remisă procedurii de codecizie. Noua decizie urmează să fie luată până la 6 noiembrie, anul curent.
Acum avem în faţă propunerea de decizie a Comisiei, care poate fi considerată temporară şi cu privire la care Comisiei i se va permite să elaboreze o nouă propunere generală până la sfârşitul lunii aprilie, anul viitor. Parlamentul şi-a pus amprenta asupra deciziei "temporare”, iar Consiliul a acceptat acest lucru. Este un semn favorabil că, după negocieri destul de problematice, s-a ajuns acum la un consens între Consiliu şi Parlament şi că decizia poate fi luată astăzi la prima lectură, fără a fi nevoie de deliberări suplimentare.
În acest sens aş dori să mulţumesc reprezentanţilor preşedinţiei cehe, care au depus atât de multe eforturi în Consiliu pentru a se ajunge la consens. Fără participarea activă a Republicii Cehe, această decizie nu ar fi existat.
În acelaşi timp, trebuie să dezaprob persoanele care au agitat lucrurile în cadrul Băncii Europene de Investiţii. Banca Europeană de Investiţii este obişnuită să primească sprijinul Parlamentului European în activităţile sale diverse, însă de data aceasta, reprezentanţii săi nu au înţeles că a fost pusă în acţiune procedura de codecizie şi că a fost extinsă semnificativ competenţa Parlamentului cu privire la această chestiune. Parlamentul a dorit să-şi exercite integral atribuţiile, ceea ce nu era posibil în cadrul procedurilor anterioare de consultare. Cred că a fost complet nepotrivit ca Banca Europeană de Investiţii, care este una dintre instituţiile UE, să nu arate respect pentru practicile consacrate ale Parlamentului, încercând în schimb să influenţeze decizia de la periferia politică.
Cu toate acestea, s-a ajuns la un rezultat final bun. Banca Europeană de Investiţii a obţinut, în mare măsură, ceea ce dorea. A câştigat simpatia Parlamentului în procedura de luare a deciziei, în care Parlamentul şi-a format propria opinie. Decizia are acum consensul larg al grupurilor politice din spatele acesteia, ceea ce nu s-ar fi întâmplat dacă ar fi fost adoptată abordarea Băncii Europene de Investiţii. Aş dori să mulţumesc Preşedinţiei Consiliului Uniunii Europene pentru obţinerea acestui compromis. Aş dori, de asemenea, să mulţumesc Comisiei pentru bugete şi raportorilor săi alternativi pentru consensul manifestat în vederea luării unei decizii la prima lectură. Sunt sigur că aceasta va fi o decizie bună pentru toate părţile implicate.
raportor - Dle preşedinte, la început aş dori să spun că obiectez insistent legat de modul în care se scurtează aici timpul acordat deputaţilor. Timpul afectat întrebărilor nu a existat în această săptămână, nici în cadrul Consiliului, nici în cadrul Comisiei. Oamenii pot veni aici şi pot lua cuvântul pentru diferite perioade de timp. Perioada de timp pentru luările de cuvânt ale deputaţilor care prezintă rapoarte în numele Parlamentului este redusă fără avertisment. Acest lucru reprezintă o restricţie revoltătoare pentru deputaţi.
În calitate de raportor aş dori în primul rând să urez bun venit în această Cameră preşedintelui Maystadt şi preşedintelui Mirow cu ocazia primei elaborări a unui raport privind activităţile Băncii Europene de Investiţii (BEI) şi a Băncii Europene pentru Reconstrucţie şi Dezvoltare (BERD) în paralel. Nu pot exista îndoieli cu privire la faptul că actuala criză financiară a subliniat importanţa activităţii BEI şi a BERD. Ambele bănci merită aprecieri pentru eforturile lor legate de abordarea efectelor crizei economice. Ambele se ridică la înălţimea provocărilor prezentate şi le felicit pentru acest lucru. Este important să analizăm ambele bănci în acelaşi timp, astfel încât să asigurăm o mai bună cooperare între ele şi eliminarea suprapunerilor.
Ambele bănci trebuie să se asigure că există un maximum de sinergie, astfel încât să se pregătească pentru şi să sprijine redresarea economică. Decizia de majorare a împrumuturilor acordate întreprinderilor mici şi mijlocii cu 50% este binevenită în mod special. Suma planificată iniţial, de 5 miliarde EUR pe an pentru împrumuturile acordate IMM-urilor a fost majorată la 7,5 miliarde EUR pe an pentru perioada următoare de patru ani, 2008-2011.
Un exemplu de nouă finanţare este suma de 310 milioane EUR aprobată recent de BEI pentru investiţii în IMM-uri în Irlanda. BEI a specificat clar că pot fi puse la dispoziţie mai multe fonduri şi la rate foarte competitive ale dobânzilor pentru IMM-urile irlandeze şi alte IMM-uri. În opinia mea, este necesar ca Europa să gândească în termenii unui plan de ajutor de tip Marshall, care a funcţionat atât de bine după cel de-al doilea război mondial.
În cazul în care BEI ar putea fi convinsă să se împrumute, să spunem, de la China, pentru a investi în bancă, ar putea utiliza aceste resurse pentru a contribui la demararea redresării economice şi accelerarea acesteia. Împrumuturile acestea ar putea fi achitate prin alocarea în acest scop a unei părţi din taxele vamale suplimentare care urmează să fie încasate de UE din relaţii de comerţ exterior reînnoite şi a unei părţi din noile încasări de TVA. Acest lucru ar prezenta beneficiul adăugat de a elimina presiunea asupra statelor membre ale UE şi cea legată de cerinţele individuale pentru respectarea Pactului de stabilitate şi creştere în termeni de împrumuturi atrase suplimentar.
În 2007, investiţiile străine ale UE în China au fost de 7,16 miliarde EUR, în timp ce investiţiile străine ale Chinei în UE au fost de numai 0,6 miliarde EUR. Atât UE, cât şi China ar beneficia de pe urma creşterii nivelului schimburilor comerciale. Am cunoştinţă despre vizita în China a preşedintelui Comisiei, a Comisiei pentru afaceri economice şi monetare şi a preşedintelui Băncii Centrale Europene efectuată înainte de Crăciun. Recenta reuniune de monitorizare la nivel înalt între UE şi China reprezintă un semn de speranţă binevenit.
Am intrat în încurcătură pentru că nu ne-am concentrat asupra problemelor. Este timpul să începem să ne concentrăm asupra redresării, inclusiv pentru a face ca UE să fie mai competitivă, astfel cum ne-am propus în cadrul Tratatului de la Lisabona. Sunt foarte încântat de propunerile făcute în contextul crizei energetice şi al controlului climatic şi, în special, de rolului BEI în cadrul acestora. Sunt încântat, de asemenea, că a fost anunţată recenta hotărâre a Curţii privind codecizia şi că Parlamentul va avea acum un rol consolidat în relaţie cu aceste două bănci.
Am propus în raport - iar propunerea a fost susţinută de comisie şi sunt sigur că va fi susţinută de Parlament - ca Comisia şi cele două bănci să fie audiate periodic de Comisia pentru afaceri economice şi monetare, pentru a răspunde în privinţa coordonării rolurilor şi a punerii în aplicare a politicilor, în legătură cu ambele bănci. Cred că aceasta va reprezenta o evoluţie foarte utilă. Avem nevoie de o transparenţă mai mare şi de mai multă responsabilitate. L-am auzit pe primul ministru Brown vorbind despre acest lucru în termeni de criză financiară internaţională. Ar trebui însă să privim aceste aspecte în termeni de responsabilitate în faţa acestei Camere, pentru propriile instituţii financiare şi cei care sunt finanţaţi parţial de instituţii financiare.
Salut obiectivul general al intenţiilor băncilor, în special în ceea ce priveşte controlul climatic şi energia şi sper că această Cameră va sprijini obiectivul central al raportului pe care l-am înaintat.
Dle preşedinte, în această după-amiază, în numele Comisiei, aş dori să-i urez bun venit preşedintelui Băncii Europene de Investiţii, dl Maystadt şi preşedintelui Băncii Europene pentru Reconstrucţie şi Dezvoltare, dl Mirow. În faţa acestei Camere, doresc să le mulţumesc amândurora şi, de asemenea, instituţiilor pe care le conduc, pentru cooperarea extrem de pozitivă cu Comisia, în special în timpul acestei lupte dificile cu criza economică.
Dle Seppänen, vă mulţumesc foarte mult pentru cuvintele dumneavoastră şi pentru eforturile depuse în calitate de raportor cu privire la un subiect care a fost dificil, dar care a înregistrat un rezultat fericit, astfel cum aţi afirmat şi dumneavoastră; mai precis, acordul la prima lectură pentru rezolvarea problemelor juridice care au apărut cu privire la mandatul extern al Băncii Europene de Investiţii sau BEI.
Acest mandat extern ne permite, prin acţiunile BEI şi în coordonare cu politicile europene, să acţionăm ferm şi eficient în privinţa politicilor şi zonelor de interes special pentru Uniunea Europeană şi pentru toate instituţiile europene, inclusiv acest Parlament.
Comisia îşi exprimă satisfacţia că, de acum înainte, Parlamentul va fi direct implicat în discuţiile cu privire la acest mandat extern. Cu toate acestea, trebuie să mulţumim, de asemenea, atât Parlamentului, cât şi Consiliului, pentru flexibilitatea de care au dat dovadă ajungând la un acord suficient de rapid pentru a evita crearea sau creşterea incertitudinii, înainte de sfârşitul acestui an, cu privire la posibilitatea de a continua folosirea resurselor şi instrumentelor acestui mandat extern.
În ceea ce ne priveşte, viitoarea Comisie va prezenta acestui Parlament şi Consiliului, la începutul lui 2010, textul juridic corespunzător. Sperăm că, încă o dată la prima lectură, vom putea asigura stabilitatea juridică pentru un mandat extern care, astfel cum am spus şi mai înainte, permite dezvoltarea unor politici europene de interes pentru noi toţi.
Doresc, de asemenea, să-l felicit pe dl Mitchell şi să-i mulţumesc pentru raport. Este prima dată când un raport se referă nu numai la Banca Europeană de Investiţii, ci şi la Banca Europeană pentru Reconstrucţie şi Dezvoltare sau BERD. Considerăm că este corectă abordarea acestor instituţii financiare concomitent, în special astăzi când eficienţa acţiunilor lor trebuie să contribuie la consolidarea politicilor noastre privind criza economică şi când cooperarea între aceste două instituţii este deosebit de importantă.
Solicităm ambelor bănci să facă un efort uriaş. În cadrul planului de redresare adoptat la sfârşitul anului trecut am cerut ambelor instituţii să-şi majoreze considerabil capacitatea de acordare de împrumuturi, într-un moment în care şi pentru ele însele este dificil să atragă fonduri de pe pieţe.
Acestea răspund acestui îndemn de creştere a activităţii acţionând în acele domenii pe care le considerăm prioritare, astfel cum a afirmat şi dl Mitchell, cum ar fi întreprinderile mici şi mijlocii, sectorul eficienţei energetice, precum şi alte domenii. În special, suntem foarte satisfăcuţi de acordul la care ambele bănci au ajuns cu Banca Mondială, într-o iniţiativă comună de consolidare a instrumentelor lor financiare şi de îmbunătăţire a eficienţei lor în utilizarea instrumentelor de împrumut în ţările din Europa Centrală şi de Est, care se confruntă cu o situaţie deosebit de dificilă.
Sperăm că între momentul prezent şi anul următor, munca de teren şi discuţiile grupului de experţi constituit de Consiliu şi Comisie, în acord cu dl Maystadt, privind analizarea viitorului mandatului extern al BEI şi, de asemenea, analiza strategică a BERD, care va avea loc, de asemenea, la începutul următorului mandat al acestui Parlament şi în cadrul următoarei Comisii, ne vor permite, într-un moment mai calm decât cel prezent, în termeni de situaţie economică, să continuăm utilizarea cunoştinţelor lor practice, a facilităţilor de împrumut, a resurselor financiare, a resurselor umane şi a experienţei, pentru a sprijini politicile care, şi suntem cu toţii de acord, trebuie să fie cele care să ghideze direcţia viitoare a Uniunii Europene în următoarea decadă.
Dle preşedinte, doamnelor şi domnilor, aş dori să rezum avizul Comisiei pentru control bugetar privind raportul anual al Băncii Europene de Investiţii.
Comisia pentru control bugetar invită BEI să joace un rol mai activ şi să introducă o politică mai activă de combatere a fraudei, care să implice toleranţă zero pentru fraudă, corupţie, spălarea de bani şi finanţarea terorismului. Independent de orice eforturi pe care BEI le-a făcut în trecut, care merită recunoaşterea noastră, aceasta trebuie să urmeze acum o politică ce nu este numai consemnată pe hârtie, ci implică, de asemenea, măsuri concrete şi criterii de transparenţă în vederea trasabilităţii. Prin urmare, întreprinderilor care s-au dovedit a fi corupte nu ar trebui să li se permită să obţină împrumuturi, iar informatorii ar trebui să beneficieze de protecţie efectivă. Funcţia de investigare şi prevenire a BEI trebuie să deţină un rol mai semnificativ decât în trecut.
Instrument de gestiune pentru alocarea resurselor bugetare - Revizuirea la jumătatea perioadei a cadrului financiar 2007-2013 (dezbatere)
Următorul punct pe ordinea de zi îl reprezintă dezbaterea comună privind următoarele rapoarte:
al dlui Virrankoski, din partea Comisiei pentru bugete, privind metoda EBA-GBA ca instrument de gestiune pentru alocarea resurselor bugetare; şi
al dlui Böge, din partea Comisiei pentru bugete, privind evaluarea intermediară a cadrului financiar 2007-2013.
raportor - (FI) Dle preşedinte, în faţa noastră se află raportul privind elaborarea şi gestiunea bugetului pe activităţi. Doresc să mulţumesc întregii Comisii pentru bugete pentru sprijinul său puternic şi coerent, precum şi secretariatului comisiei şi tuturor celor care m-au asistat.
Gestiunea bazată pe activităţi (GBA) şi elaborarea bugetului pe activităţi (EBA) au fost introduse în perioada Comisiei Prodi, avându-l ca vârf de lance pe comisarul Kinnock. Stimulentele pentru reformă au fost furnizate de raportul unui grup extern de experţi care a fost însărcinat să studieze criza prin care trecea Comisia anterioară. Acest raport reprezintă un fel de revizuire intermediară a ceea ce numim "reformele Kinnock”.-
Scopul EBA şi GBA este de a clarifica administrarea prin înscrierea în buget a resurselor disponibile şi a resurselor umane în funcţie de domeniul de politică. Administraţia ar trebui să poată arăta rezultatele obţinute în mod clar pentru a face vizibilă în mod clar valoarea lor comparată cu aportul de resurse.
Ţinta principală o reprezintă rezultatele şi mai puţin modul în care au fost acestea obţinute. Abordarea o reflectă pe cea utilizată în afaceri.
Sistemul poate fi, de asemenea, exprimat mai simplu. Nu este suficientă cheltuirea banilor - sau chiar "risipirea” - în mod legal sau în conformitate cu normele: rezultatele sunt cele care determină calitatea administrării, nu bunele intenţii.
Rezultatele arată, de asemenea, cât de eficiente sunt gestiunea şi administrarea. Să luăm exemplul politicii structurale şi de coeziune. În cazul în care, la doi ani şi trei luni după începerea perioadei de programare, nu s-au adoptat peste trei sferturi din sistemele de administrare şi control, administrarea nu poate fi privită ca fiind eficientă. Ar putea fi vina atât a Comisiei, cât şi a statelor membre, cu toate că rămâne valabil faptul că administrarea este birocratică şi ineficientă.
EBA şi GBA pun accentul pe acest lucru şi promovează eficienţa. Acestea reduc birocraţia şi consolidează statutul juridic al cetăţenilor şi al celor afectaţi de prejudiciile administrării, în ceea ce priveşte gestiunea.
Gestiunea bazată pe activităţi pune accentul pe responsabilitatea individuală, dar permite, de asemenea, libertate de acţiune. Cu un sistem administrativ bun există o împărţire clară a responsabilităţii. Gestiunea poate fi atribuită unor persoane, atât la nivelul inferior, cât şi la cel superior.
Deoarece scopul gestionării este o bună productivitate, un gestionar nu ar trebui să impună constrângeri nenecesare asupra activităţii. Sunt necesare doar reglementări esenţiale. Nu sunt necesare rapoarte şi planificări neesenţiale.
Acest raport se bazează pe studii recente, dintre care cele mai importante sunt enumerate în secţiunea expunerii de motive. Tonul lor general sugerează că punerea în aplicare a EBA şi GBA este un succes şi că a adus o schimbare culturală majoră în cadrul Comisiei în timp ce a contribuit simultan la clarificarea sarcinilor şi responsabilităţii individuale şi la realizarea unei gestiuni mai eficiente, transparente şi orientate spre rezultate. -
Birocraţia şi faptul că aceasta este în creştere reprezintă, cu toate acestea, un pericol real. Noi trebuie să evaluăm în special dacă actualul proces anual de planificare şi analiză implică prea multă planificare, în special în comparaţie cu prezentarea şi evaluarea rezultatelor obţinute.
Ar trebui să examinăm, de asemenea, corelarea dintre obiectivele strategice cincinale ale Comisiei, "Programul său de guvernare” şi cadrele financiare multianuale (CFM) şi, mai mult, strategia politică anuală (SPA). Strategia politică anuală (SPA) este deseori asociată cu elemente care nu au nicio legătură evidentă cu programul de guvernare, cu obiectivele strategice cincinale sau cadrul financiar multianual (CFM). Acest lucru provoacă în general probleme la elaborarea bugetului, deoarece resursele sunt incluse în revizuirea cadrului financiar, lucru la care obiectează, în special, Consiliul. Au existat exemple clare în acest sens aproape la fiecare cinci ani. --
Comisia are în special dificultăţi în determinarea "priorităţilor negative”, în a depista activităţile care nu sunt necesare sau care sunt mai puţin importante şi care ar trebui abandonate. Sperăm că, în această privinţă, Comisia va fi mai îndrăzneaţă în abordarea sa.
Este încă dificil să estimăm cheltuielile administrative, cu toate că acestea sunt înscrise în buget separat, deoarece administraţia este încă finanţată prin credite funcţionale, iar acest lucru include agenţiile executive şi, în mod frecvent, asistenţa tehnică în statele membre. De aceea raportul acordă atenţie importanţei monitorizării resurselor umane.
În cele din urmă, dle preşedinte, raportul din faţa noastră se bazează pe patrimoniul nostru european - articolul 15 din Declaraţia drepturilor omului şi ale cetăţeanului a marii Revoluţii franceze din 1789: "Societatea are dreptul să solicite unui agent public să răspundă pentru administrarea sa.”.
Dle preşedinte, dle comisar, doamnelor şi domnilor, astăzi discutăm evaluarea intermediară a cadrului financiar 2007-2013. Doresc să vă reamintesc încă o dată că iniţial am convenit asupra unei serii de declaraţii interinstituţionale pe care acest raport le solicită a fi puse în aplicare şi pe care le transmitem noului Parlament ales, sub forma unor orientări pentru conduita viitoare a Parlamentului European în cadrul dezbaterilor sale din următoarele luni.
Au existat trei declaraţii principale care au solicitat includerea Parlamentului în dezbaterile viitoare privind politica de venituri şi cheltuieli, într-un mod cum nu s-a mai întâmplat în trecut. Prin urmare, Comisia s-a angajat să prezinte un raportul privind funcţionarea Acordului interinstituţional la sfârşitului anului 2009. Comisia s-a angajat, de asemenea, să prezinte o analiză completă, cuprinzătoare a bugetului, care să trateze toate aspectele privind cheltuielile UE, inclusiv politica agricolă comună, precum şi toate aspectele privind resursele, inclusiv compensaţiile Regatului Unit, în 2008/2009. În plus, nu trebuie să uităm că o evaluare intermediară a multora dintre programele multianuale va avea loc în această Cameră în 2010.--
Oricine studiază documentele consultărilor publice va vedea că statele membre, în contrast cu alte părţi interesate care şi-au exprimat părerea, încearcă să se eschiveze de la responsabilităţile şi angajamentele lor trecând direct la Perspectiva financiară următoare. Tocmai am venit de la o discuţie privind aşa-numitul Plan de redresare economică şi doresc să spun că ceea ce se întâmplă aici, cu căutarea constantă a unor marje care nu mai sunt disponibile şi cu noile planuri care încalcă drepturile bugetare ale Parlamentului, clarifică faptul că nu putem continua ca până acum. De aceea, solicit Comisiei să prezinte o propunere în toamnă care nu numai să acopere perioada de după 2013, ci şi să includă, de asemenea, o analiză a Perspectivei financiare şi să deschidă noi perspective pentru viitor.
Declarăm în mod clar în acest raport că ne vom concentra în principal asupra deficitelor existente şi perspectivei pe termen lung, fără a trata în amănunt impactul bugetar al Tratatului de reformă de la Lisabona. Din acest motiv, în cadrul Comisiei pentru bugete am votat marea majoritate în favoarea unei abordări în trei etape: rezolvarea deficienţelor şi deficitelor evidente ale chestiunilor nesoluţionate, pe care nu le-am putut negocia cu succes şi clarificarea faptului că există capitolelor bugetare - domeniile principale de concentrare a politicilor noastre - care sunt subfinanţate în mod cronic. De exemplu, nu ne vom atinge obiectivele de cercetare şi inovare. În domeniile capitolelor 3a şi 3b nu vom putea obţine ceea ce ne-am dorit în ceea ce priveşte cultura, tineretul, educaţia şi asigurarea securităţii noastre interne şi externe. Politica externă şi de securitate comună este, de asemenea, subfinanţată în mod cronic.
De aceea am adresat Consiliului următoarea ofertă: să discutăm aceste deficienţe şi să menţinem negocierile în acest domeniu, dar nu ca parte a luptei privind procedura bugetară anuală. Propunerea noastră este de a rezolva aceste probleme printr-o analiză ambiţioasă şi, în acelaşi timp, de a prelungi actuala Perspectivă financiară până în 2015 sau chiar 2016, astfel încât să obţinem pe termen lung legitimitatea democratică în cadrul financiar. Acest lucru va implica alinierea mandatului Comisiei şi a perioadei acoperite de cadrul financiar mai aproape una de alta. În plus, nu trebuie să uităm, în special în contextul dezbaterii privind Banca Europeană de Investiţii, să ne asigurăm că nu există bugete secundare în afara bugetului comunitar.
Doresc să închei prin a spune că acest raport este în acord cu rapoartele elaborate de Comisia pentru afaceri constituţionale. De aceea, transmitem următorul mesaj Comisiei şi Consiliului: pentru noi obiectivul de realizare a unui cadru financiar cincinal care să se derulează în paralel cu mandatul Comisiei nu este negociabil. Suntem pregătiţi să negociem doar modul în care să ne îndeplinim obiectivul. Vă mulţumesc foarte mult.
membră a Comisiei - Dle preşedinte, vă mulţumesc foarte mult pentru aceste două rapoarte - pe care le evaluăm pentru noul Parlament şi, probabil, pentru actuala Comisiei, precum şi pentru noua Comisie - privind modul în care vom negocia, instrumentele cu care va trebui să gestionăm bugetul european şi ce fel de buget european va fi în viitor.
În ceea ce priveşte acest punct, doresc să felicit pe toată lumea, inclusiv Parlamentul şi Comisia. Timp de cinci ani am avut evenimente fără precedent. Am revizuit cadrul financiar de trei ori - ceea ce nu s-a mai întâmplat niciodată până acum - Galileo, Facilitatea pentru alimente şi, acum - 5 miliarde EUR.
Acest lucru se datorează exact capacităţii instituţiilor de a folosi astăzi în cel mai bun mod acest mediu rigid în care ne desfăşurăm activitatea prin cadre financiare, pentru a furniza ceea era necesar acolo unde era necesar.
Prin urmare, Comisia ia act de ambele rapoarte, în special de raportul dlui Böge privind forma viitoare a bugetului european. Comisia este pregătită şi va fi pregătită în continuare să negocieze pe baza celor incluse în raportul dumneavoastră. Noi vom confirma obligaţia de a furniza o analiză şi evaluare intermediare privind modul în care funcţionează Acordul interinstituţional. Confirmăm faptul că vom elabora rapoarte privind aspectele la care ne-am obligat, şi după cum s-a promis în cadrul Acordului interinstituţional, privind reforma bugetară până la sfârşitul acestui an.-
Luând aceste lucruri în considerare, doresc să mulţumesc personal Parlamentului. Este probabil una dintre ultimele mele ocazii de a vă vorbi aici şi doresc să vă mulţumesc tuturor pentru cooperarea pe care mi-aţi oferit-o, pentru toată înţelegerea de care aţi dat dovadă chiar de la început. În această perioadă dificilă am putut furniza împreună rezultate foarte bune.
- Următorul punct îl constituie declaraţia Comisiei privind viitorul industriei autovehiculelor.
vicepreşedinte al Comisiei - (DE) Dle preşedinte, doamnelor şi domnilor, aceasta este cea de a doua ocazie în care ne întâlnim în Parlament, în doar câteva luni, pentru a discuta situaţia industriei autovehiculelor în Europa. Cu părere de rău, trebuie să spun că situaţia s-a înrăutăţit de la data ultimei noastre dezbateri.
În ultimul trimestru al anului 2008, vânzările de autovehicule noi au scăzut cu 20%, iar producţia cu 29%. Această tendinţă negativă continuă în 2009. În lunile ianuarie şi februarie ale acestui an, vânzările au scăzut cu 29% şi respectiv cu 18%. Scăderea ar fi fost şi mai mare dacă unele state membre nu ar fi lansat cu succes iniţiative de stimulare a cererii. Criza nu se reduce la piaţa europeană. Exporturile către state terţe au scăzut rapid, ceea ce înseamnă că putem prevedea un impact negativ asupra balanţei comerciale europene. În toată lumea industria autovehiculelor este sub presiune.
Nu există perspective de îmbunătăţire în lunile care au mai rămas din acest an. În ansamblu, producţia de automobile şi vehicule utilitare în Europa va scădea probabil cu 20-30%. Aceasta înseamnă că în 2009 vor fi produse în Europa cu aproximativ 5 milioane de vehicule mai puţin decât în 2007. Prognoza negativă se referă în special la vehiculele utilitare, în cazul cărora se aşteaptă o scădere a producţiei cu 35%.
După cum ştiţi, Comisia a reacţionat rapid la această situaţie. În octombrie 2008 am făcut primele recomandări în cadrul grupului CARS 21 pentru depăşirea crizei, inclusiv implicarea Băncii Europene de Investiţii şi stimulentele pentru reînnoirea parcurilor de autovehicule. La începutul lunii ianuarie m-am întâlnit cu miniştrii de finanţe ai UE pentru a conveni asupra unei abordări comune a crizei. Pe 25 februarie, Comisia a prezentat un plan care a fost aprobat câteva zile mai târziu de Consiliul European şi de Consiliul Competitivitate.
Răspunsurile noastre sunt îndreptate direct către cele mai importante cauze ale acestei crize foarte grave. Aceste cauze includ scăderea rapidă a cererii, dificultăţi în obţinerea capitalului, probleme legate de lichidităţi şi de supracapacitate structurală. În cazul supracapacităţii structurale, acesta este un fenomen global. Ceea ce vrem să facem acum este să menţinem integritatea pieţei interne europene, să evităm protecţionismul şi să păstrăm solidaritatea statelor membre, pentru a salva locurile de muncă din industria autovehiculelor.
Vreau să subliniez foarte clar acum că industria însăşi trebuie să facă primele mişcări. În cadrul CARS 21 am stabilit condiţiile de bază pentru o industrie a autovehiculelor orientată către viitor şi le îmbunătăţim constant. Pentru a fi foarte clar în această privinţă, industria europeană a autovehiculelor trebuie să facă acum eforturi pe un front larg, pentru a aduce pe piaţă tipurile de maşini de care avem nevoie la începutul secolului 21, cu alte cuvinte maşini eficiente din punct de vedere energetic, cu un consum scăzut de carburant, care să utilizeze eficient resursele.
Din punct de vedere politic, Comisia şi-a exprimat clar poziţia. În opinia noastră, cea mai importantă sarcină este aceea de a face ca sistemul financiar să funcţioneze din nou eficient, astfel încât nivelul ridicat de investiţii de care are nevoie industria europeană a autovehiculelor să poată fi asigurat. Acest nivel ridicat de investiţii este necesar întrucât industria trebuie să se dezvolte şi să aducă pe piaţă maşina europeană a viitorului.
Am adoptat Cadrul comunitar temporar pentru măsurile de ajutor de stat, care dă statelor membre mai mult spaţiu de manevră în rezolvarea problemelor legate de lichidităţi. Acesta a fost un pas necesar pentru a asigura că firme de altfel profitabile nu vor deveni victime ale efectelor acute ale crizei.
În plus, am vrut să asigurăm continuarea investiţiilor de către companii în cercetare şi modernizare, în special pe durata crizei. Am realizat progrese importante cu măsurile pe care le-am adoptat. În acest an Banca Europeană de Investiţii a aprobat deja proiecte pentru industria autovehiculelor în valoare de peste 3 miliarde EUR. Proiecte viitoare, în valoare totală de câteva miliarde de euro, sunt deja planificate pentru anul 2009. Aceste proiecte nu îi implică doar pe constructorii de autovehicule, ci şi pe furnizorii acestei industrii.
Banca Europeană de Investiţii, căreia aş dori să îi mulţumesc foarte mult pentru cooperare, lucrează şi ea la un program special pentru întreprinderile mijlocii din industria de subansambluri pentru autovehicule, care au fost foarte puternic lovite de criză. Vom pune la dispoziţie 1 miliard EUR pentru un parteneriat de cercetare cu industria de profil în vederea accelerării trecerii către o economie eficientă din punct de vedere energetic, cu emisii reduse de dioxid de carbon. Acest lucru este necesar pentru a aşeza industria europeană într-o poziţie bună pentru perioada post-criză, astfel încât să poată beneficia în mod real de dezvoltarea pozitivă pe care o aşteptăm atunci.
Mai putem face ceva şi cu privire la cerere. Unele state membre au introdus stimulente de reînnoire a parcurilor de autovehicule pentru a încuraja cererea. Comisia a elaborat orientări generale pe care statele membre trebuie să le urmeze pentru introducerea unor programe de stimulare de acest fel. Ele au scopul de a garanta că măsurile naţionale nu au un efect discriminatoriu sau că nu interferează cu piaţa internă. Sunt mulţumit să vă pot spune că acesta a fost un succes.
Desigur, trebuie să ne protejăm de efectele schimbărilor structurale, să menţinem costurile sociale la nivel minim şi să reţinem lucrătorii calificaţi în industria autovehiculelor. Dacă industria europeană a autovehiculelor vrea să rămână competitivă pe termen lung, unele schimbări structurale vor fi inevitabile. Procesul va fi dureros, dar este inevitabil. Avem nevoie de o industrie viguroasă, competitivă, cu un potenţial semnificativ de ocupare a forţei de muncă, nu de companii care depind permanent de subvenţii. Comisia Europeană a pus la dispoziţie resurse financiare din Fondul Social European şi din Fondul european de ajustare la globalizare pentru a sprijini lucrătorii cel mai greu loviţi de efectele temporare ale restructurării esenţiale a industriei.
În aprilie va avea loc prima reuniune comună cu reprezentanţii industriei, ai forţei de muncă şi ai statelor membre pentru a discuta dimensiunea socială a crizei şi răspunsul nostru la aceasta. Totuşi, aş sfătui companiile să ofere acum programe de formare profesională propriilor angajaţi pentru a le îmbunătăţi şansele de a-şi găsi locuri de muncă, fie în industria autovehiculelor, fie în alte sectoare ale economiei.
Aş dori să spun ceva despre situaţia unui producător anume, General Motors în Europa, compus din Opel, Vauxhall şi Saab. Aş dori să repet în acest sens că nu este în interesul Europei să permită prăbuşirea acestei companii. Peste 200 000 de locuri de muncă din întreaga Europă depind de această companie. Nu cred că dispariţia centrelor de producţie ale General Motors din Europa va ajuta la rezolvarea problemei capacităţii în industria europeană a autovehiculelor şi că aceasta ar fi în consecinţă binevenită. Lucrătorii afectaţi nu sunt răspunzători pentru criza din cadrul propriei companii. Criza provine doar din America.
Nu există o soluţie naţională la această problemă. Nu există nici măcar o soluţie europeană. Poate exista doar o soluţie transatlantică, care să implice compania mamă. Prin urmare, pentru noi este important să ştim ce se va întâmpla în Statele Unite. În acest moment nu ştim. Nici măcar guvernul american nu ştie încă. Mă bucur că toate guvernele europene cu centre General Motors în ţările lor au căzut de acord să nu lucreze singure, ci împreună, la partea europeană a soluţiei. Rezultatul acestei soluţii poate fi doar o companie succesoare competitivă şi care poate supravieţui pe piaţă. În plus, trebuie să poată fi oferite atât justificări economice, cât şi politice pentru această soluţie. Locurile de muncă de la General Motors în Europa sunt prea importante pentru a permite ca acestea să fie târâte în discursuri electorale sau în politici de interes naţional. Din acest motiv Comisia va continua să depună toate eforturile pentru a găsi o soluţie europeană de acest fel.
În sfârşit, Comisia va garanta, de asemenea, că aceasta nu va impune nicio povară financiară suplimentară care ar putea fi evitată asupra industriei autovehiculelor, în acest moment dificil, ca parte a programului său legislativ.
Vremea discuţiilor cu privire la gravitatea crizei a trecut. Avem un plan european, cu măsuri coordonate, atât la nivelul UE, cât şi la nivelul statelor membre. Acum este timpul să acţionăm şi să punem în aplicare aceste planuri integral. Vă mulţumesc foarte mult.
Dle preşedinte, aş dori să îi mulţumesc foarte mult dlui comisar Verheugen pentru că a adus în discuţie acest subiect şi să îl felicit pentru succesul său în coordonarea măsurilor europene şi prevenirea abordării individuale de către statele membre, de la reuniunea miniştrilor din 13 martie.
Am cerut o dezbatere pe baza raportului dumneavoastră scris, întrucât credem că criza este atât de serioasă încât Parlamentul European trebuie să o dezbată. Am întocmit o rezoluţie comună, care acoperă cele mai importante puncte.
Aş dori să repet o parte din ceea ce aţi spus. Desigur, salvarea unei companii individuale poate avea succes doar ţinând cont de propria responsabilitate a companiei - şi circumstanţele speciale ale cazului General Motors - împreună cu drepturile de proprietate intelectuală şi cu mulţi alţi factori. În ansamblu este o industrie foarte mare. Cu un total de 12 milioane de locuri de muncă dependente de industria autovehiculelor, investiţii anuale de 20 miliarde EUR, o cifră de afaceri anuală de 780 de miliarde EUR şi o valoare adăugată de 140 miliarde EUR, aceasta este o industrie foarte importantă, care a ajuns să se confrunte cu dificultăţi, parţial din cauza propriilor greşeli - mă gândesc aici la supracapacitate şi la politicile unora dintre constructori privind modelele de autovehicule - dar, în termeni mai generali, mai ales din cauza efectelor crizei internaţionale de pe pieţele financiare.
Prin urmare, salutăm adoptarea tuturor acestor măsuri colective. Ele ar trebui să garanteze că industria autovehiculelor este mai durabilă, să stimuleze cererea, astfel încât industria să poată ieşi din criză şi să facă mai simplă asigurarea investiţiilor şi a finanţării pentru cumpărători şi pentru industrie. În plus, aşa cum aţi spus în finalul discursului dumneavoastră, aceste măsuri nu ar trebui să dea naştere unor noi probleme legislative, care ar pune presiune suplimentară pe competitivitatea industriei europene a autovehiculelor.
Pe această bază putem adopta rezoluţia comună. Grupul meu va vota pentru amendamentul la paragraful 5 propus de Grupul Socialist din Parlamentul European, pentru ca acesta să se refere în mod direct la cazul special al General Motors, astfel încât să putem încuraja Comisia, cu o largă majoritate, să garanteze lucrătorilor siguranţa locurilor de muncă şi să ofere noi perspective industriei autovehiculelor.
Dle preşedinte, dle comisar, doamnelor şi domnilor, umanitatea nu va putea să se descurce fără maşini şi autocamioane în viitorul previzibil. Aceste mijloace de transport trebuie să devină mai puţin poluante şi mai eficiente din punct de vedere energetic. Totuşi, nici măcar organizarea cea mai bună posibil şi cea mai de dorit a transportului public nu va fi vreodată în măsură să înlocuiască flexibilitatea mijloacelor individuale de transport.
Industria europeană a autovehiculelor este liderul mondial al acestui sector din punct de vedere tehnologic. Această industrie de vârf trebuie protejată. Ea are o importanţă strategică pentru întregul sistem industrial al Europei. Milioane de locuri de muncă depind de aceasta în mod direct sau indirect. Grupul Socialist din Parlamentul European vrea să protejeze locurile de muncă. El solicită ca orice potenţială restructurare să fie precedată de discuţii cu lucrătorii şi cu sindicatele acestora.
Urmând modelul a ceea ce s-a făcut pentru bănci, China a finanţat modernizarea şi adaptarea tehnologică a sectorului. În această privinţă, sunt întru totul de acord cu observaţiile dlui Verheugen. Europa trebuie să-şi asume propriile responsabilităţi. Acolo unde este necesar, Banca Europeană de Investiţii trebuie recapitalizată, astfel încât să poată ajuta la restructurarea sectorului şi a miilor de subcontractanţi ai acestuia, care sunt în principal IMM-uri.
Comisia trebuie să continue organizarea unui dialog constructiv între toate ţările europene în care există locaţii ce aparţin producătorilor din SUA şi aceştia din urmă. De asemenea, îl felicităm pe dl Verheugen pentru iniţiativa sa în acest sens.
Totuşi, mai trebuie să asigurăm protecţia proprietăţii intelectuale europene şi să readucem în Europa brevetele invenţiilor create aici, dar aflate în prezent în Statele Unite. Acest lucru este similar cu furtul calificat sau cel puţin cu exproprierea fără compensaţie. Este de neconceput ca centrele europene să fie obligate să plătească în viitor redevenţe pentru cunoştinţele dezvoltate de ingineri şi lucrători în Europa.
În privinţa situaţiei General Motors, dle preşedinte, Grupul Socialist este de acord cu ceea ce a spus dl Verheugen în Parlament.
Performanţele şi viabilitatea sistemului aviatic european - Aerodromuri, gestionarea traficului aerian şi servicii de navigaţie aeriană (dezbatere)
raportul elaborat de Marian-Jean Marinescu, în numele Comisiei pentru transport şi turism, referitor la propunerea de regulament al Parlamentului European şi al Consiliului de modificare a Regulamentelor (CE) nr. 549/2004, (CE) nr. 550/2004, (CE) nr. 551/2004 şi (CE) nr. 552/2004 pentru a îmbunătăţi performanţa şi viabilitatea sistemului aviatic european - C6-0250/2008 - şi
raportul elaborat de Marian-Jean Marinescu, în numele Comisiei pentru transport şi turism, referitor la propunerea de regulament al Parlamentului European şi al Consiliului de modificare a Regulamentului (CE) nr. 216/2008 în domeniul aerodromurilor, gestionării traficului aerian şi serviciilor de navigaţie aeriană şi de abrogare a Directivei 2006/23/CE a Consiliului - C6-0251/2008 -
raportor -(RO) Pachetul cerul unic european II se adresează întregului sistem al transporturilor aeriene, având implicaţii directe şi pozitive asupra companiilor aeriene, prestatorilor de servicii de navigaţie aeriană, controlorilor de trafic, aeroporturilor, industriei aeronautice. Reprezintă, de fapt, răspunsul legiuitorului la nevoia de armonizare şi eficientizare a spaţiului şi a traficului aerian european în beneficiul mediului, al industriei şi, în primul rând, al pasagerilor.
Prin acordul obţinut cu Consiliul pe pachetul SES II facem un pas înainte pe calea întăririi Uniunii Europene. Este un pas firesc după piaţa comună, după adoptarea monedei unice, după crearea spaţiului Schengen. Vom avea din 2012 un Schengen aerian. Rutele vor fi mai scurte, controlul traficului mai eficient, serviciile de navigaţie aeriană optimizate şi, în perspectivă, integrate.
În consecinţă, zborurile vor fi mai scurte, se va consuma mai puţin combustibil, emisiile de dioxid de carbon vor fi mai puţine, ceea ce, în mod normal, trebuie să ducă la scăderea preţurilor la biletele de avion.
Compromisul obţinut în urma negocierilor cu Consiliul reflectă necesitatea accelerării constituirii blocurilor aero-spaţiale funcţionale. Am ajuns la un acord cu privire la termenul limită pentru operaţionalizarea FAB care devansează cu şase luni propunerea iniţială a Comisiei Europene.
Funcţionarea FAB este principalul element al creării cerului unic european, de aceea salut acordul încheiat în noiembrie anul trecut pentru cel mai important FAB, cel referitor la Europa Centrală.
Solicit, pe această cale, sprijinul Comisiei Europene pentru aprobarea proiectului legat de FAB Danube România - Bulgaria în cadrul financiar TEN-T.
Cu sprijinul reprezentanţilor preşedinţiilor franceză şi cehă, cărora le mulţumesc pe această cale, am reuşit să echilibrăm raporturile decizionale şi competenţele dintre statele membre şi Comisia Europeană, mai cu seamă în ceea ce priveşte schema de performanţă, element cheie al pachetului SES II.
Comisia va decide în ceea ce priveşte armonizarea şi implementarea corectă a ţintelor cuprinse în planurile naţionale de performanţă.
Propunerea iniţială a Comisiei a fost completată cu două elemente introduse de Parlament. Primul dintre acestea este coordonatorul sistemului de blocuri aero-spaţiale funcţionale. Am considerat că este necesar ca, după modelul TEN-T, să fie desemnat un coordonator care să faciliteze încheierea acordurilor de funcţionare a FAB, grăbind astfel procesul de unificare a cerului european. Al doilea element se referă la clarificarea conceptului de "proiecte comune”, precum şi la definirea surselor de finanţare aferente acestora.
Parlamentul European a reuşit, de asemenea, să impună acordarea unei atenţii deosebite factorului uman. Compromisul obţinut cu Consiliul clarifică, în plus, interdependenţele dintre SES II şi AESA, având în vedere că extinderea competenţelor Agenţiei la aerodromuri, ATM/ANS şi ATC reprezintă de fapt componenta "siguranţă” a pachetului.
Consider că este foarte important că s-a găsit o definiţie clară şi completă pentru aerodromurile care intră sub incidenţa prevederilor acestui regulament.
Noile specificaţii emise de AESA trebuie să le asimileze pe cele existente. În plus, s-a dat posibilitatea menţinerii derogărilor acordate până în prezent. De asemenea, am obţinut introducerea unor prevederi referitoare la necesitatea întăririi şi extinderii procesului de consultare cu toţi actorii interesaţi.
Rapoartele care vor fi votate mâine reprezintă un important pas înainte pe calea creării cerului unic european şi sunt convins că sunt un succes şi un câştig pentru toţi cei interesaţi.
vicepreşedinte al Comisiei - (IT) Dnă preşedintă, onorabili membri, în ajunul alegerilor europene şi cu două săptămâni înainte de adoptarea celui de-al treilea pachet maritim, instituţiile europene sunt pe cale să transmită un alt semnal pozitiv cetăţenilor UE, demonstrând că, mai ales în aceste vremuri de criză, Comisia, Parlamentul şi Consiliul sunt de partea cetăţenilor, sunt capabile să abordeze o criză dificilă şi în măsură să ofere soluţii concrete.
Reforma cerului unic european este un semnal important care va avea consecinţe asupra industriei şi a cetăţenilor şi care va reduce poluarea mediului. Datele pe care le deţinem cu privire la dificultăţile cu care se confruntă sectorul de transport aerian sunt bine cunoscute - astăzi au venit date noi, pe care le voi menţiona în intervenţia mea - şi, prin urmare, am demonstrat că putem reacţiona la o criză, iar acesta este fără îndoială un lucru pozitiv, care îi face pe europeni să înţeleagă că instituţiile există şi că ele sunt în măsură să facă faţă dificultăţilor.
De aceea doresc să mulţumesc Parlamentului pentru rapiditatea cu care a adoptat această decizie. Îi sunt recunoscător dlui Marinescu, de care mă leagă o veche prietenie, construită prin munca pe care am desfăşurat-o împreună, umăr la umăr, în Parlament - îi cunosc competenţele, pe care a ştiut să le pună din nou în valoare, lucrând împreună cu Comisia şi obţinând un rezultat important într-o foarte scurtă perioadă de timp - şi, împreună cu dânsul, vreau să mulţumesc, de asemenea, tuturor raportorilor alternativi, care au ajutat instituţiile să fie din nou alături de cetăţenii Europei.
A fost cu siguranţă un angajament important care, repet, reprezintă un răspuns eficient. Transportul aerian aşteaptă de fapt măsuri concrete şi tangibile, care să satisfacă nu numai exigenţele operatorilor de transport aerian, ci mai ales pe cele ale pasagerilor. În acest scop am insistat pentru introducerea unui organism de reglementare a serviciilor, pentru a garanta faptul că monopolurile nu afectează calitatea serviciilor. În plus, pe lângă facilitarea exploatării sistemelor naţionale, introducerea rapidă a unui manager al reţelei de trafic aerian ar putea constitui un exemplu pentru toate modalităţile de transport, dar şi pentru sectorul telecomunicaţiilor şi pentru cel energetic.
Aş dori să amintesc sprijinul pe care Parlamentul l-a oferit Comisiei privind elaborarea unui nou instrument destinat finanţării unor proiecte transfrontaliere de infrastructură, provenind, între altele, din programul SESAR. Parlamentul a înţeles importanţa parteneriatului şi a reafirmat rolul important pe care îl au operatorii în punerea în aplicare a acestui demers ambiţios.
Mă bucur să văd că Parlamentul se alătură Comisiei pentru a recunoaşte, printr-o declaraţie comună, importanţa care trebuie acordată factorului uman. În special, Parlamentul s-a exprimat în favoarea consolidării poziţiei militarilor prin crearea cerului unic, iar aceasta este o abordare pe care o susţin pe deplin, inclusiv pentru că am fost, pentru o perioadă de timp, controlor militar al apărării aeriene şi, prin urmare, nu pot să nu înţeleg rolul important pe care îl au controlorii militari în domeniul traficului aerian. Aş da ca exemplu spaţiile operative pe care le-am vizitat, unde operatori civili şi militari lucrează împreună pentru a asigura securitatea transportului aerian.
Declaraţia comună pe care o susţin prevede că, pentru a implementa eficient regulamentele cerului unic european, Comisia trebuie să afirme nevoia de a se ţine cont în mod adecvat de factorii umani, convinsă fiind că siguranţa nu poate fi niciodată considerată garantată şi recunoscând necesitatea de a dezvolta mai mult cultura siguranţei, mai ales prin integrarea unui sistem fiabil de alertă în caz de accident şi "just culture”, astfel încât să se înveţe din accidentele care au loc.
Comisia declară că va construi modelul de serviciu pe baza unei autentice culturi a siguranţei, integrând un sistem fiabil de alertă în caz de accident şi "just culture” ca bază pentru asigurarea securităţii. Ea va garanta că profesioniştii responsabili cu asigurarea securităţii au un nivel de competenţă adecvat şi va promova implicarea reprezentanţilor personalului în crearea cerului unic european la nivel naţional, la nivel de blocuri funcţionale aerospaţiale şi la nivel comunitar. Va evalua integrarea factorilor umani în crearea cerului unic european până în anul 2012.--
În concluzie, este prima dată când fiecare aspect al sectorului aviatic în ansamblul său va fi reglementat. Graţie acestei noi abordări, siguranţa mişcărilor la sol în aeroporturi, pe coridoarele aeriene şi în fazele de aterizare şi decolare va fi asigurată de un singur organism.
Prin urmare acesta este începutul unei noi etape în istoria Agenţiei de Siguranţă a Aviaţiei. O adoptare atât de rapidă a pachetului - şi vă mulţumesc încă o dată pentru aceasta - demonstrează puternica voinţă politică existentă la nivel european de a implementa ideile măreţe ale unui important predecesor al meu care, din păcate, nu mai este printre noi: Loyola De Palacio. Ea şi-a dorit un adevărat cer unic în beneficiul cetăţenilor europeni. Astăzi am reuşit să facem această reformă.
Dnă preşedintă, Comisia pentru industrie, cercetare şi energie consideră propunerea Comisiei ca fiind pozitivă, întrucât remediază deficienţele primului pachet în ceea ce priveşte coerenţa, eficienţa, reducerea costurilor şi îmbunătăţirea gestiunii.
Principalele contribuţii ale Comisiei pentru industrie sunt legate de finanţare. Master planul ATM necesită resurse importante şi de aceea trebuie să fie posibilă utilizarea finanţării publice acolo unde este necesar, iar investiţia iniţială nu ar trebui să fie prefinanţată de utilizatori.
Aceste contribuţii ţin şi de rolul Eurocontrol-ului, care credem că trebuie restructurat integral pentru a se asigura buna sa administrare şi controlul furnizării de servicii. În ceea ce priveşte privatizarea serviciilor, cred în continuare că este mai eficient să facem un studiu prospectiv, fără vreo idee preconcepută, şi să decidem în funcţie de rezultatul acestuia.
Următorul punct pe ordinea de zi este dezbaterea privind întrebarea orală adresată Comisiei (B60225/2009), formulată de domnul Cappato, în numele Grupului Alianţei Liberalilor şi Democraţilor pentru Europa (ALDE), referitoare la interoperabilitatea dintre încărcătoarele telefoanelor mobile (O0057/2009).
autor - (IT) Dnă preşedintă, doamnelor şi domnilor, aspectul pe care îl dezbatem aici este foarte clar şi direct: există aproximativ 500 de milioane de telefoane mobile în folosinţă în Europa şi 30 de tipuri diferite de încărcătoare. Motivele de natură tehnică pentru această diferenţă: niciunul. Nu există niciun motiv de natură tehnică. Acest lucru reprezintă, pe de o parte, o simplă sursă de speculaţie neloială din partea producătorilor, iar, pe de altă parte, creează daune ecologice evidente, întrucât, ca rezultat al acestei capcane fără ieşire în care sunt prinşi consumatorii, sute de milioane de încărcătoare pentru telefoane mobile sunt aruncate în mediul înconjurător la un interval cuprins între doi şi trei ani.
Comisia Europeană - dl comisar Verheugen - a răspuns deja foarte prompt la întrebarea noastră, prin care am solicitat luarea de măsuri în vederea standardizării acestui echipament şi, prin urmare, ne aflăm astăzi aici pentru a-i solicita dlui comisar să ne prezinte stadiul la care s-a ajuns. Una dintre modalităţile posibile este autoreglementarea, prin care se înţelege că producătorii de telefoane mobile şi, prin urmare, de încărcătoare pot ajunge rapid la un acord, pentru a impune adoptarea unui standard care să pună capăt acestei situaţii cu adevărat ridicole şi dăunătoare.
În consecinţă, am dori să afirmăm imediat, dle comisar Verheugen, faptul că, indiferent de garanţia privind autoreglementarea pe care producătorii doresc să o ofere, va trebui să subliniem în mod clar faptul că, în cazul în care acest răspuns este insuficient, vom interveni prin adoptarea unui regulament, care nu ar trebui să acopere doar telefoanele mobile şi încărcătoarele pentru telefoanele mobile, ci şi alte echipamente digitale pentru care se pune aceeaşi problemă. În acest mod, Europa ar putea, de asemenea, - termin imediat, dnă preşedintă - să impună standarde care ar putea să fie, în final, acceptate ca standarde internaţionale. Aceasta reprezintă o ocazie deosebită referitoare la o problemă de natură tehnică, o problemă importantă însă pentru consumatorii europeni.
vicepreşedinte al Comisiei - (DE) Dnă preşedintă, doamnelor şi domnilor, mă bucur că am posibilitatea de a informa deputaţii europeni cu privire la faptul că s-a înregistrat un progres veritabil în direcţia armonizării încărcătoarelor pentru telefoane mobile în Europa.
Cu toate acestea, aş dori mai întâi să mulţumesc dlui Cappato şi dlui Manders pentru angajamentul cu care au abordat această problemă, care reprezintă o realitate cotidiană pentru cetăţenii Europei.
Sunt pe deplin de acord cu dânşii în ceea ce priveşte faptul că trebuie să punem capăt creşterii continue a numărului de încărcătoare şi că, în viitor, trebuie să fie posibil ca telefoanele mobile să fie încărcate folosind un încărcător unic, standardizat. Sutele de milioane de încărcătoare şi de adaptatoare nefolositoare din Europa reprezintă o povară ridicolă pentru mediul înconjurător, creând, în acelaşi timp, nemulţumire în rândul consumatorilor din cauza costului ridicat. În prezent, fiecare persoană care îşi schimbă telefonul mobil are, în general, nevoie de un încărcător complet diferit. Nici chiar modelele diferite care provin de la acelaşi producător nu folosesc un încărcător standardizat.
Această chestiune nu este una nouă. Cu toate acestea, este important să conştientizăm faptul că încărcarea unui telefon mobil nu se compară cu alimentarea cu benzină a unei maşini; aceasta reprezintă o chestiune mult mai complexă din punct de vedere tehnic. În urmă cu câţiva ani, tehnologia nu ajunsese încă la un nivel la care să fi fost posibilă o armonizare completă, în special datorită riscurilor legate de siguranţă. Era posibil ca telefoanele mobile să se supraîncălzească sau chiar să explodeze în timpul procesului de încărcare.
Între timp, aceste dificultăţi au fost depăşite şi nu mai există motive de natură tehnică care ar putea împiedica armonizarea.
Prin urmare, am luat măsuri specifice pentru a încuraja industria să introducă un încărcător standard pe piaţă.
Am încredere că industria va acţiona rapid. Cu toate acestea, având în vedere rolul nostru de instituţie europeană, trebuie să jucăm în continuare un rol activ. În nici un caz, nu ar trebui să excludem posibilitatea de a introduce reglementări legale. După cum probabil ştiţi deja, în cadrul celui mai recent congres care a avut loc la Barcelona, operatorii de reţele au anunţat că, începând cu 2012, va fi posibil ca majoritatea noilor telefoane mobile comercializate de către aceştia să fie încărcate folosind un încărcător unic standardizat.
Acesta este un lucru bun, însă nu merge suficient de departe. Comisia ar dori să se ajungă la o armonizare deplină pe baza unui standard uniform şi a unui angajament obligatoriu din partea industriei în acest sens. Comisia se aşteaptă ca industria să ajungă la un acord obligatoriu sub forma unui memorandum până la sfârşitul lunii aprilie. Acest memorandum ar trebui să fie semnat de către principalii producători de telefoane mobile şi ar trebui să garanteze faptul că fiecare încărcător are capacitatea de a încărca orice telefon mobil şi că fiecare telefon mobil poate fi încărcat cu orice încărcător.
Comisia nu va ezita să prezinte o propunere legislativă în cazul în care industria nu va ajunge la un acord voluntar.
Sper că această problemă va fi, în mod automat, rezolvată în privinţa altor echipamente, precum camerele digitale şi playerele MP3, de îndată ce vom fi realizat acest lucru în cazul telefoanelor mobile. În caz negativ, ar putea fi nevoie, de asemenea, de o intervenţie juridică în această privinţă.
Comisia se bazează în continuare pe sprijinul preţios din partea Parlamentului European pentru a rezolva această problemă supărătoare o dată pentru totdeauna.
Dnă preşedintă, dle comisar, doamnelor şi domnilor, astăzi putem sărbători ziua europeană a telefonului mobil, întrucât, am adoptat azi, împreună cu Comisia şi cu Consiliul, "regulamentul II privind roaming-ul”. Am ajuns la o concluzie bună care va avea drept rezultat o reducere a costurilor legate de utilizarea telefoanelor mobile. Acesta este un lucru bun într-un moment de criză economică. Intenţionăm, de asemenea, elaborarea unui program de reducere a preţurilor încărcătoarelor, lucru care prezintă o importanţă deosebită pentru cetăţenii Europei.
Încărcătoarele ar trebui să aibă o etichetă care să conţină informaţii privind clasa de eficienţă a acestora, la fel ca frigiderele, astfel încât să se poată vedea cantitatea de energie electrică pe care o consumă. Este important, de asemenea, să introducem o obligaţie legală cu privire la o întrerupere automată, astfel încât încărcătorul să se închidă automat în momentul în care echipamentul este încărcat. În plus, ar trebui să solicităm institutelor de standardizare să vină cu propuneri care să facă acest lucru posibil.
Consider că programul prezentat aici de către Comisie este unul bun, întrucât solicită industriei să ajungă la un acord voluntar până în luna aprilie sau să se supună legislaţiei tehnice. Desigur, acest lucru nu este atât de simplu precum pare. Pe de o parte, avem conexiunea dintre încărcător şi telefonul mobil. Va fi foarte simplu să se stabilească un standard tehnic pentru aceasta. Cu toate acestea, pe de altă parte, priza de perete prezintă o problemă pe care o cunoaştem de la standardele europene. În acest caz, ar trebui să elaborăm, de asemenea, propuneri pentru a găsi o soluţie la această problemă, care îi priveşte nu doar pe europeni, ci şi restul lumii. Am putea, eventual, solicita intervenţia Organizaţiei Internaţionale pentru Standardizare (ISO) în vederea găsirii unei soluţii recunoscute la nivel mondial.
în numele grupului PSE - (RO) Într-adevăr, subiectul pe care îl discutăm va afecta un număr foarte mare de consumatori la nivelul Uniunii Europene. Trebuie să apreciez faptul că anul 2009, care este anul creativităţii şi inovării, este un an în care, dacă se semnează acest acord aflat deocamdată la nivel de voluntariat între producătorii de terminale de telefonie mobilă, se poate realiza un pas înainte către această standardizare.
Cred că, înainte de toate, este nevoie să avem un standard tehnic comun, cred că este important ca institutele europene care se ocupă cu standardizarea să fie şi ele implicate, astfel încât într-adevăr cercetarea să poată fi aplicată la nivelul pieţei.
Cred de asemenea că este importantă o campanie de informare a consumatorilor, pentru că nu este suficient doar să avem această etichetare a telefoanelor mobile privind eficienţa lor energetică, ci eu cred că este important să fie lansată o campanie de informare a clienţilor cu privire la tipul de încărcătoare pentru telefoanele mobile.
Anul 2012 nu este departe. Cred că, dacă producătorii într-adevăr investesc în acest nou tip de încărcător unic, este timp suficient pentru a fi respectat termenul 2012.
Doresc însă să menţionez faptul că cercetarea totuşi a făcut ca pe piaţă deja să apară unele aplicaţii - şi anume, există încărcătoare care prin proximitate permit încărcarea a două sau trei terminale. Chiar dacă sunt terminale de diferite tipuri, de diferite mărci, se poate realiza încărcarea acestora în mod simultan.
Iată deci că trebuie să investim mai mult în cercetare, cred că mai ales în cercetarea dedicată sectorului comunicaţiilor şi tehnologiei informaţiei trebuie să se investească mai mult. Se fac progrese; în Programul-cadru 7 pentru cercetare avem sume importante alocate, dar iată că, pentru un domeniu destul de îngust, şi anume încărcătoarele pentru telefoanele mobile, nu s-a făcut suficient, şi de aceea acest protocol între producători cred că este un pas înainte, dar el trebuie însoţit de nişte standarde comune.
Dnă preşedintă, dezbatem astăzi un subiect care prezintă un interes deosebit pentru consumatori, şi anume conexiunea standard a încărcătoarelor pentru telefoanele mobile. În calitate de membru al grupului liberal, sunt, desigur, în favoarea unei bune funcţionări a pieţei interne şi a unei intervenţii guvernamentale cât mai reduse pe piaţă. Acestea fiind spuse, consumatorii trebuie, de asemenea, să aibă posibilitatea de a alege. În prezent, consumatorii care cumpără un telefon nou nu dispun deloc de această posibilitate. Încărcătorul trebuie cumpărat în mod automat o dată cu telefonul, iar acest lucru generează, adesea, nemulţumiri mari în rândul consumatorilor. În plus, studiile arată că în fiecare an consumatorii cheltuiesc 300 milioane EUR pe noi încărcătoare, întrucât acestea sunt incluse în mod automat în pachet în momentul achiziţionării unui nou telefon mobil. Rezultatul acestei situaţii este că, mediul înconjurător trebuie, de asemenea, să suporte costul celor 300 milioane EUR pe an, fără a mai menţiona risipa de energie cauzată de aceste încărcătoare ieftine, ca urmare a faptului că acestea sunt adesea lăsate în priză chiar şi după ce telefonul a fost deconectat, situaţie în care încărcătoarele continuă să consume energie.
Colegul meu, dl Cappato, şi cu mine am solicitat timp de mai mulţi ani introducerea unui standard european şi aş dori să îl felicit, în mod deosebit, pe dl comisar pentru modul în care a reglementat acest lucru, cochetând un pic cu industria şi ameninţând-o, în acelaşi timp, cu cuvintele "Aşteptăm să veniţi cu o soluţie sau, în caz contrar, vom introduce legislaţie obligatorie”. Aş dori să îl felicit şi mai mult pentru această abordare, întrucât, fiind liberal, sunt împotriva adoptării de reglementări obligatorii atunci când, în schimb, se poate face apel la convingere cu vorba bună. A convinge pe cineva cu vorba bună înseamnă că oamenii preferă să facă un anumit lucru deoarece văd avantajele pe care le pot avea şi consider că dl comisar a înregistrat un succes de excepţie în acest sens.
Am povestit deja de mai multe ori următoarea glumă: când am întâlnit-o pe soţia mea acum 35 de ani, am convins-o cu vorba bună să iasă cu mine. Dacă aş fi obligat-o să facă acest lucru, probabil că nu ar fi văzut valoarea adăugată de care ne bucurăm acum şi, prin urmare, ideea nu ar fi rezistat prea mult. Sunt de părere că acest exemplu se aplică şi industriei întrucât, dacă aceasta va trebui să rezolve problema singură, o va face mai bine decât în cazul în care soluţia este stabilită de către politicieni.
Prin urmare, consider că aceasta reprezintă o soluţie excelentă. Sper că vom reuşi, cu timpul, să introducem un standard nu doar pentru încărcătoarele telefoanelor mobile, ci şi pentru alte echipamente electrice, întrucât aceeaşi stare de nemulţumire intervine şi în cazul celorlalte aparate electrice. În cazul în care o familie merge în vacanţă la sfârşit de săptămână, e posibil să ia 30 de încărcătoare cu ea. Există mereu persoane, inclusiv printre cei prezenţi astăzi în această Cameră, de exemplu, care întreabă dacă cineva are un încărcător pe care l-ar putea împrumuta, întrucât ei şi-au uitat încărcătorul lor. În aceste cazuri sunt obligaţi să găsească un încărcător specific, corespunzător unei anumite mărci şi unui anumit model. Doresc să vă felicit, din nou, dle comisar. Sper că acest lucru va fi într-adevăr realizat în 2012 şi sper că veţi acţiona ferm în cazul în care industria nu îşi respectă angajamentele asumate, întrucât acest lucru este foarte important. Trebuie să păstraţi asul din mânecă, însă preferabil este să se ajungă la o soluţie prin convingere cu vorba bună şi prin autoreglementare. Aţi reuşit să atingeţi acest obiectiv şi vă felicit pentru acest lucru.
(DE) Dnă preşedintă, am o întrebare suplimentară pentru dl comisar Verheugen. Porturile USB 2 pot transfera nu doar energie, ci şi date. Ar putea constitui aceasta o soluţie alternativă?
Următorul punct pe ordinea de zi este recomandarea pentru a doua lectură, în numele Comisiei pentru libertăţi civile, justiţie şi afaceri interne, privind Instrucţiunile consulare comune: elemente biometrice de identificare şi cererile de viză [05329/1/2009 - C6-0088/2009 - Raportoare: Baroneasa Ludford.
raportoare - Doamnă preşedintă, această propunere a Comisiei, pentru care sunt raportoare din partea Parlamentului, reprezintă cel de-al patrulea element al pachetului referitor la Sistemul de Informaţii privind Vizele (VIS), după regulamentul VIS, decizia privind accesul la Sistemul de Informaţii privind Vizele (VIS) şi măsura privind utilizarea Sistemului de Informaţii privind Vizele (VIS) în conformitate cu Codul Frontierelor Schengen.
Prin modificarea instrucţiunilor consulare comune existente, propunerea prevede, în primul rând, obligaţia de a furniza elemente biometrice care urmează să fie stocate în cadrul VIS, precum şi standarde în vederea realizării acestui lucru, iar, în al doilea rând, cuprinde dispoziţii privind organizarea primirii cererilor de viză.
O revizuire completă a normelor privind vizele este prevăzută o dată cu adoptarea codului privind vizele, pentru care colegul meu din Grupul ALDE, Henrik Lax, este raportor. Din momentul adoptării sale, acest act legislativ pe care îl dezbatem acum va deveni parte integrantă a codului privind vizele. Raţionamentul care stă la baza separării propunerilor îl reprezintă faptul că Comisia se aştepta ca adoptarea codului privind vizele să dureze mai mult decât adoptarea prezentei propuneri şi nu a dorit ca adoptarea codului privind vizele să întârzie lansarea VIS.
Am înţeles că sistemul central de informaţii privind vizele va fi finalizat până în luna decembrie a acestui an şi că ar putea să fie funcţional în prima regiune, Africa de Nord, la începutul lui 2010. Am desfăşurat negocieri cu Consiliul pentru o perioadă lungă de timp. Comisia pentru libertăţi civile, justiţie şi afaceri interne a adoptat raportul meu în luna noiembrie 2007. Din păcate, nu am reuşit să ajungem la un acord la prima lectură, astfel încât în luna iulie 2008 am solicitat Parlamentului să-mi susţină raportul; cu toate acestea, în timpul preşedinţiei franceze am reuşit să înregistrăm progrese suficiente care mi-au permis să recomand adoptarea acestui compromis la a doua lectură.
Au existat patru aspecte importante: vârsta limită pentru colectarea amprentelor digitale; încurajarea cooperării statelor membre, permiţând în acelaşi timp încheierea de contracte cu prestatori externi, în ultimă instanţă; protecţia şi securitatea datelor; şi o taxă pentru servicii pentru prestatorii externi.
În ceea ce priveşte amprentele digitale, Comisia a propus ca amprentele digitale ale copiilor să înceapă să fie colectate începând cu vârsta de şase ani. În realitate, amprentele digitale ale copiilor sunt supuse unor modificări rapide şi nu sunt convinsă că există în prezent suficiente cunoştinţe cu privire la fiabilitatea de mai târziu a amprentelor colectate la o vârstă atât de fragedă. În pofida a numeroase solicitări, nu mi s-au oferit niciodată dovezi materiale credibile cu privire la modul în care amprentele digitale colectate în perioada cuprinsă între şase şi doisprezece ani ar putea constitui baza de verificare sau de identificare după mai mulţi ani, fără riscul apariţiei unor erori.
Reacţia Consiliului la un moment dat a fost de a propune ca amprentele digitale ale copiilor să fie colectate la un interval de doi ani, în locul unui interval de cinci ani, ca în cazul adulţilor, însă acest lucru ar prezenta inconvenienţe uriaşe pentru familii. Prin urmare, am insistat asupra adoptării unei abordări prudente şi practice, prin stabilirea unei vârste minime mai avansate, de doisprezece ani, iar Consiliul a fost de acord cu exceptarea copiilor cu vârsta mai mică de doisprezece ani, această limită de vârstă urmând să fie revizuită după trei ani, în urma unui studiu detaliat care va fi efectuat de către Comisie.
Revin acum la aspectul privind încurajarea statelor membre de a coopera, permiţând, în acelaşi timp, existenţa unor prestatori externi. Nu am nicio problemă în ceea ce priveşte conceptul general al externalizării, însă trebuie să existe condiţii sigure pentru a garanta integritatea procesului de eliberare a vizelor, pentru a asigura faptul că externalizarea reprezintă doar o soluţie la care se recurge în ultimă instanţă, precum şi pentru a garanta protecţia şi securitatea datelor cu caracter personal.
În consecinţă, am reuşit să introducem în cuprinsul textului o ierarhie prin care prima alegere o reprezintă cooperarea prin intermediul reprezentării limitate, a colocaţiei sau a centrelor comune de primire a cererilor de vize, urmând ca doar în cazul în care aceste soluţii nu mai fac faţă în mod corespunzător numărului ridicat de cereri sau nu mai garantează o bună acoperire geografică, să se recurgă la soluţia externalizării. Compromisul subliniază faptul că statelor membre le revine responsabilitatea în ceea ce priveşte respectarea normelor privind protecţia datelor cu caracter personal, precum şi orice încălcare a legislaţiei naţionale.
Un element important îl reprezintă faptul că, în ţările terţe în care codarea este interzisă, se aplică norme speciale: transferul electronic al datelor între consulate sau între prestatorul extern de servicii şi statul membru ar fi interzisă, iar statul membru ar trebui să se asigure că datele electronice sunt transferate fizic, într-o formă complet codată, pe un suport CD căruia îi sunt ataşate anumite condiţii speciale.
În sfârşit, în ceea ce priveşte taxele aplicate pentru eliberarea vizelor, am insistat cu succes, ca o condiţie pentru prestatorul extern care percepe o taxă pentru servicii în plus faţă de taxa aplicată pentru eliberarea vizelor, să fie ca solicitanţii de viză să aibă întotdeauna posibilitatea de a avea acces direct la oficiile consulare. Cred că acest lucru este foarte important.
În ansamblu, am ajuns la un acord rezonabil. Compromisurile au fost obţinute cu greu şi cred că am făcut un pas important în direcţia politicii comune în materie de vize.
membră al Comisiei - Dnă preşedintă, în primul rând aş dori să vă comunic regretul vicepreşedintelui Barrot de a nu participa la această reuniune în această seară.
Sunt încântat să remarc faptul că Parlamentul a acceptat poziţia comună a Consiliului, configurând astfel acordul politic cu privire la această propunere la care Parlamentul şi Consiliul au ajuns în timpul dialogului tripartit care a avut loc la 2 decembrie 2008. Aş dori să mulţumesc atât Parlamentului, cât şi statelor membre pentru spiritul de compromis de care au dat dovadă în procesul de adoptare formală a acestui instrument şi, în special, doresc să mulţumesc raportoarei, Baroneasa Ludford, precum şi coraportorilor pentru sprijinul şi cooperarea acestora. Acest acord va permite continuarea pregătirilor în vederea lansării Sistemului de Informaţii privind Vizele care este programată să aibă loc la sfârşitul acestui an.
La sugestia Parlamentului, Comisia a solicitat Centrului Comun de Cercetare să efectueze un studiu privind chestiunea importantă a colectării amprentelor digitale ale copiilor cu vârstă sub 12 ani. Specificaţiile tehnice au fost în prezent elaborate şi vor fi transmise Parlamentului şi Consiliului în viitorul foarte apropiat.
Această modificare a instrucţiunilor consulare comune va asigura, de asemenea, un cadru juridic transparent şi armonizat pentru practica externalizării, inclusiv pentru chestiunea privind taxa suplimentară.
Comisia consideră că textul asupra căruia s-a convenit este unul echilibrat şi că, după cum se menţionează în declaraţia adresată de către Comisie Parlamentului, acesta se bucură de sprijinul deplin al Comisiei.
Dnă preşedintă, dle comisar, doamnelor şi domnilor, pentru a atinge obiectivul Uniunii Europene de a reprezenta o zonă de libertate, securitate şi justiţie, misiunea noastră este de a exercita un control asupra modului de acordare a vizelor de intrare persoanelor care călătoresc către Uniunea Europeană venind din afara Europei. Noile norme instituite solicită ambasadelor şi reprezentanţelor statelor membre ale UE să colecteze în viitor amprente digitale şi fotografii ale solicitanţilor. Acest lucru îndeplineşte patru obiective.
În primul rând, acesta va simplifica procesul de combatere a fraudei şi a abuzului, întrucât elementele biometrice de identificare îngreunează falsificarea vizelor. În al doilea rând, acest lucru va împiedica aşa-numita "cumpărare a vizelor”. În al treilea rând, procedura de solicitare a unei vize va fi accelerată. În al patrulea rând, în acelaşi timp, controalele la frontieră vor fi simplificate, întrucât elementele biometrice de identificare vor permite agenţilor de frontieră să stabilească rapid dacă persoana din faţa lor este persoana pentru care s-a eliberat viza.
Am fi fost încântaţi dacă am fi putut sprijini propunerea Comisiei privind colectarea amprentelor digitale ale copiilor începând cu vârsta de şase ani, în scopul prevenirii riscului privind traficul de persoane. Din nefericire, în Parlament nu a existat o majoritate care să se declare în favoarea acestui aspect.
Grupul Partidului Popular European (Creştin-Democrat) şi al Democraţilor Europeni sprijină cu o largă majoritate compromisul cu privire la faptul că un stat membru care este responsabil pentru acceptarea şi prelucrarea cererilor trebuie să aibă, de asemenea, posibilitatea de a recurge, în ultimă instanţă, la prestatori externi de servicii. Un factor decisiv în cadrul acordului nostru privind cooperarea de acest tip îl reprezintă faptul că statele membre rămân responsabile de protecţia datelor şi de securitatea datelor în aceste cazuri. Acest lucru înseamnă că datele electronice transmise de către prestatorii externi de servicii către autorităţile statului membru respectiv trebuie să fie întotdeauna codate în totalitate.
Aş dori să mulţumesc raportoarei şi colegilor deputaţi din celelalte grupuri politice, care au lucrat, în calitate de raportori alternativi, la acest proiect timp de trei ani.
Dnă preşedintă, dle comisar, doamnelor şi domnilor, având în vedere că dumneavoastră, dnă preşedintă, prezidaţi această şedinţă, vorbesc prin urmare în numele dumneavoastră cu privire la acest subiect pe care l-aţi urmărit în calitate de raportoare pentru aviz.
Aş dori, în primul rând, să adresez sincerele mele felicitări Baronesei Ludford pentru energia depusă şi pentru rezultatele obţinute în cadrul negocierilor dificile cu privire la acest aspect. Cred că Parlamentul se poate mândri cu rezultatele obţinute, întrucât misiunea nu a fost una uşoară, după cum am observat cu toţii.
Aş dori să subliniez, în special, două aspecte care mi se par a fi esenţiale şi cu privire la care ne putem exprima, în mod deosebit, mulţumirea: în primul rând, creşterea limitei de vârstă pentru colectarea amprentelor digitale ale minorilor, de la şase la doisprezece ani. În al doilea rând, adoptarea principiului conform căruia colectarea datelor biometrice de către consulatele statelor membre poate fi subcontractată unor organisme private doar în ultimă instanţă şi într-un cadru strict care prevede anumite garanţii foarte specifice.
Ştiu că unele persoane cred că soluţia adoptată nu se potriveşte pe deplin alternativelor propuse de noi, în special cele privind colectarea de către un prestator de servicii, în cadrul unui birou diplomatic, precum şi transferul datelor prin intermediul unui e-mail codat sau chiar prin intermediul unor suporturi de date electronice codate transportate într-o geantă diplomatică.
Cu toate acestea, răspunsul nostru este că colectarea de către organismele private poate fi realizată doar în conformitate cu legislaţia europeană şi că datele trebuie să fie complet codate de către prestatorul de servicii şi transmise autorităţilor statului membru.
În plus, am obţinut trimiterea la necesitatea de a se negocia acorduri cu ţările terţe care să interzică codarea datelor transmise prin intermediul mijloacelor electronice. Examinarea cererilor, orice interviuri potenţiale, procedura de autorizare, precum şi imprimarea şi introducerea autocolantelor de viză vor fi realizate doar de către reprezentanţii serviciilor consulare sau diplomatice.
Următorul punct pe ordinea de zi este raportul elaborat de dna Liotard, în numele Comisiei pentru mediu, sănătate publică şi siguranţă alimentară, referitor la propunerea de regulament al Parlamentului European şi al Consiliului privind alimentele noi şi de modificare a Regulamentului (CE) nr. xxx/xxxx (procedură comună) - C60027/2008 -.
Dnă preşedintă, în primul rând, aş dori să mulţumesc raportorilor alternativi pentru ajutorul deosebit acordat în îmbunătăţirea raportului Comisiei. Trebuie să menţionez, de asemenea, cooperarea cu preşedinţia cehă. Membrii acesteia au avut, de asemenea, o contribuţie pozitivă şi au existat doar câteva mici chestiuni nerezolvate care au împiedicat obţinerea acordului la prima lectură, cu toate că, în orice caz, este totuşi mai democratic să fie exprimat mai întâi votul în cadrul Parlamentului.
În momentul în care am auzit pentru prima dată faptul că Comisia a prezentat o propunere de regulament privind alimentele noi, m-am întrebat ce ar putea însemna "alimente noi”. Am fost, de asemenea, surprinsă de faptul că propunerea Comisiei a luat drept punct de plecare piaţa internă.
Voi începe cu punctul respectiv. La fel ca multe alte subiecte dezbătute în acest Parlament, acesta poate să fie, de asemenea, abordat din perspectiva pieţei interne, a producătorului sau a economiei. Totuşi, acesta poate fi abordat, de asemenea, din punctul de vedere al siguranţei alimentare, al consumatorilor, al sănătăţii şi al mediului. cu alte cuvinte, pe baza bunăstării cetăţeanului european. În UE, se discută mult despre mediu şi bunăstarea animală, iar ideea mea a fost că acest raport ar trebui să fie mai mult decât simple cuvinte. ar trebui să şi acţionăm. Prin urmare, atunci când a existat o alegere de făcut în cadrul raportului meu cu privire la alimentele noi, am optat, în primul rând, pentru siguranţa alimentară, bunăstarea consumatorului, protecţia mediului şi bunăstarea animală. Sper sincer, şi într-adevăr aceştia m-au informat deja că aşa va fi, că raportorii alternativi mă vor susţine în ceea ce priveşte acest punct în momentul exprimării votului.
Inovaţia este, desigur, extrem de importantă. Acest lucru mă conduce la al doilea punct, şi anume, ce reprezintă, în realitate, "alimentele noi”? Acest lucru nu a fost clarificat cu adevărat în propunerea Comisiei. Comisia m-a informat că este vorba despre, de exemplu, nanotehnologie şi carnea provenită de la animalele clonate. Permiteţi-mi să abordez mai întâi nanotehnologia. Nu aveam nici cea mai vagă idee ce înseamnă. Cred că mulţi dintre consumatori se află în aceeaşi situaţie, însă se pare că aceasta este deja prezentă în alimentaţia noastră mai mult decât am putea crede. în băuturile energizante, în materialele utilizate pentru ambalarea fructelor şi legumelor, însă şi în substanţele anumitor uleiuri şi ceaiuri. Prin urmare, regulamentul trebuie adoptat de urgenţă, întrucât tehnologia este foarte bună şi poate constitui o binefacere pentru consumator, însă avem nevoie de certitudinea că alimentele de pe masa noastră sunt sigure. Acest lucru trebuie, prin urmare, să intre sub incidenţa domeniului de aplicare a regulamentului.
Revenind la carnea provenită de la animalele clonate, Parlamentul a afirmat deja într-o rezoluţie prezentată Comisiei că nu doreşte comercializarea pe piaţă a cărnii provenite de la animalele clonate. În cazul în care carnea provenită de la animalele clonate ar urma să intre sub incidenţa domeniului de aplicare a prezentului regulament, noi, ca Parlament, am admite în mod indirect că, în realitate, acceptăm introducerea pe piaţă a acestui tip de carne. Acest lucru nu este acceptabil şi, prin urmare, carnea provenită de la animalele clonate nu trebuie să fie inclusă în domeniul de aplicare a regulamentului. Acest lucru nu ţine neapărat de siguranţă. Clonarea în scopul producţiei de carne este asociată, de obicei, cu suferinţa accentuată a animalelor, iar multe dintre aceste animale nici nu trăiesc prea mult timp. În consecinţă, aceasta nu aduce, în prezent, niciun fel de valoare adăugată aprovizionării cu alimente.
membră a Comisiei - Dnă preşedintă, la 15 ianuarie 2008, Comisia a prezentat propunerea sa privind alimentele noi Consiliului şi Parlamentului European, cu scopul de a simplifica sarcina administrativă impusă operatorilor economici din sectorul alimentar în momentul în care aceştia solicită aprobare înainte de introducerea pe piaţă a produselor alimentare inovatoare.
Prezenta propunere menţine principiul privind necesitatea obţinerii autorizaţiei înainte de introducerea pe piaţă a produselor inovatoare, cu scopul de a-i linişti pe consumatori cu privire la faptul că noile procedee de creştere a animalelor sau de producţie sunt sigure pentru animale şi pentru om şi că respectă mediul şi interesele consumatorilor.
Propunerea stimulează şi accelerează procesul de autorizare printr-o evaluare centralizată a siguranţei alimentare realizată de către EFSA şi prevede termene limită precise pentru fiecare stadiu al procesului. Aceasta include, de asemenea, o mai bună evaluare a siguranţei adaptată diferitelor tipuri de alimente, care permite astfel facilitarea importului în UE a alimentelor tradiţionale sigure provenite din ţări terţe.
Aş dori să salut activitatea Parlamentului, al cărui raport abordează chestiuni majore privind dezvoltarea unui sector alimentar sigur. Aş dori, în special, să-mi confirm sprijinul în favoarea următoarelor principii: necesitatea unei definiţii a nanomaterialelor fabricate şi clarificarea faptului că toate produsele de acest tip necesită obţinerea unei autorizaţii din partea instituţiilor UE, acordate de la caz la caz; şi confirmarea faptului că produsele alimentare obţinute din animale clonate sunt produse noi şi, prin urmare, nu pot să fie introduse pe piaţă în lipsa unei evaluări realizate de către EFSA şi fără să fi fost autorizate printr-o procedură de reglementare.
Aştept cu nerăbdare să aud opiniile dumneavoastră cu privire la aceste aspecte sensibile şi aş dori să mulţumesc raportoarei, dna Liotard, precum şi raportorilor alternativi pentru activitatea preţioasă depusă pentru acest raport important.
Dle preşedinte, aş dori să mulţumesc colegilor mei deputaţi pentru sprijinul acordat propunerilor pe care le-am elaborat în calitate de raportoare. Acestea includ, de exemplu, transmiterea cazurilor aflate în litigiu către Grupul european pentru etică în domeniul ştiinţei şi al tehnologiei, precum şi o reducere a perioadei de protecţie a datelor la cinci ani, ceea va accelera inovaţia. Sunt pe deplin de acord cu privire la faptul că este esenţial să sprijinim principiul precauţiei. Cu toate acestea, aş dori, de asemenea, să subliniez faptul că într-un interval de 12 ani au fost depuse doar 86 de cereri, 28 de produse alimentare noi au fost autorizate, iar 3 respinse. Legislaţia care s-a aplicat până în prezent nu este foarte transparentă şi, în consecinţă, suntem pe cale de a integra, în prezent, procedura din acest domeniu în toate statele membre, simplificând astfel aprobarea şi introducerea produselor noi pe piaţă.
Cu toate acestea, nu consider proiectul de raport ca fiind foarte satisfăcător. Îmi exprim regretul cu privire la faptul că colegii mei deputaţi nu cunosc legătura cu regulamentul privind produsele alimentare şi hrana pentru animale modificate genetic. Produsele alimentare modificate genetic au fost exceptate de la efectele prezentului regulament, întrucât, în prezent, acestea intră sub incidenţa unui regulament separat şi nu există niciun motiv de a ne repeta aici. Prin urmare, mă opun propunerilor privind protecţia animalelor şi a mediului, hrana pentru animale şi produsele alimentare modificate genetic. Acestea nu intră, pur şi simplu, sub incidenţa acestui regulament şi tind să complice propunerea, cu toate că reprezintă un domeniu deosebit de important. Pe de altă parte, sunt în favoarea unui regulament care să prevadă norme privind alimentele produse prin utilizarea nanotehnologiei şi care va garanta cetăţenilor Europei siguranţa alimentară absolută.
în numele Grupului PPE-DE - Dnă preşedintă, acest dosar este unul complicat asupra căruia există multe puncte de vedere diferite, astfel încât aş dori să încep prin a mulţumi raportoarei pentru faptul că a acceptat anumite puncte de vedere în spiritul compromisului, în condiţiile în care, personal, ar fi preferat probabil să acţioneze altfel. Cu toate acestea, există o recunoaştere generală în rândul tuturor grupurilor politice cu privire la faptul că trebuie să existe o reglementare clară privind alimentele noi, cu scopul atât de a proteja consumatorii, cât şi de a oferi certitudine juridică producătorilor.
Aş dori să mulţumesc acum dnei comisar, nu doar pentru activitatea sa, ci şi pentru discursul introductiv, prin care a clarificat faptul că obiectivul este simplificarea şi stimularea acestui proces în ansamblul său. Într-adevăr, unul dintre principiile care prezintă o importanţă deosebită pentru grupul nostru este cel potrivit căruia o astfel de reglementare ar trebui să faciliteze dezvoltarea acestor alimente şi nu să impună atât de multe restricţii astfel încât acestea să nu mai ajungă niciodată să devină realitate. Din acest motiv, am solicitat organizarea unui vot prin apel nominal asupra amendamentului 30, pentru a confirma sprijinul în favoarea acestui obiectiv esenţial.
Considerăm, de asemenea, că toate regulamentele ar trebui să fie proporţionate şi practice. Din acest motiv, ne opunem propunerii ca pentru orice produs fabricat cu ajutorul nanomaterialelor să se menţioneze acest lucru în mod separat pe etichetă. Ne opunem, de asemenea, propunerii referitoare la faptul că un aliment nou nu poate fi aprobat dacă "acesta are un impact negativ asupra mediului după consumarea sa sau după ce acesta a devenit deşeu”. Propunerea poate părea rezonabilă, însă cine urmează să stabilească acest lucru şi pe baza căror probe? Nu ar urma ca unele dintre produsele existente să fie, de asemenea, interzise în temeiul unui astfel de act legislativ?
Suntem de acord cu necesitatea prezentării de către Comisie a unei propuneri legislative privind clonarea. Suntem, de asemenea, de acord cu necesitatea de a consolida protecţia datelor pentru o anumită perioadă de timp. Suntem recunoscători pentru faptul că o serie dintre amendamentele noastre au fost acceptate în cadrul comisiei şi sper că amendamentele care au fost respinse la limită vor fi, în final, adoptate în cadrul şedinţei plenare care va avea loc mâine. Pot să confirm însă faptul că, drept dovadă a sprijinului nostru general, vom propune să votăm, în final, în favoarea raportului şi să trecem la acţiune.
în numele Grupului PSE - (SV) Dnă preşedintă, doresc să mulţumesc în mod deosebit Comisiei pentru această propunere. Aş dori să mulţumesc, de asemenea, dnei Liotard pentru raportul extrem de bun, care, în comparaţie cu propunerea Comisiei, a consolidat în mod semnificativ părţile pe care le consider deosebit de importante, şi anume sănătatea publică şi protecţia consumatorilor. Recunosc, de asemenea, multe dintre aspectele la care am lucrat împreună, cu o altă ocazie, legate de aditivii alimentari.
Este vorba despre chestiuni referitoare la nanoparticule şi nanomateriale. Acestea sunt tratate într-o manieră excelentă, atât în cadrul propunerii raportoarei, cât şi într-un amendament propus de dna Breyer, pe care îl recunosc din timpul activităţii legate de directiva privind produsele cosmetice. În acest sens, am prezentat o propunere aproape identică, care acum face parte din directivă şi care ar trebui, desigur, să fie inclusă şi aici. Aceasta se referă la etichetarea nanomaterialelor şi la faptul că conţinutul acestora trebuie să fie prezentat întotdeauna în mod clar consumatorilor, astfel încât orice persoană care doreşte să evite produsele alimentare care conţin nanoparticule sau nanomateriale să poată face acest lucru.
Alte aspecte pe care le recunosc şi le salut includ faptul că trebuie să putem ţine seama de modul în care alimentele afectează mediul înconjurător. Acest aspect este extrem de important, iar importanţa acestuia este în continuă creştere. Există, de asemenea, aspecte de natură etică legate de acest lucru, de exemplu în ceea ce priveşte clonarea, care a fost inclusă acum în raport într-un mod constructiv şi clar. Nu este vorba despre modul în care consumatorii sunt afectaţi prin consumul de carne clonată, ci, mai presus de toate, aspectele de natură etică sunt cele care trebuie luate în mod serios în considerare în momentul luării de decizii cu privire la acest tip de legislaţie.
Doresc să precizez, de asemenea, că sunt de acord cu raportoarea în ceea ce priveşte faptul că aprobarea este necesară şi în cazul nanomaterialelor conţinute în ambalajele care vin în contact cu alimentele.
Grupul Socialist din Parlamentul European consideră propunerea raportoarei ca fiind extrem de bună. Vom susţine, de asemenea, şi unele dintre amendamente. Sperăm că încă se mai poate ajunge la un acord cu Comisia cât de curând.
în numele Grupului ALDE - Dnă preşedintă, regulamentele privind alimentele noi ar trebui să prevadă diversificarea produselor alimentare pe piaţa europeană, asigurând, în acelaşi timp, că aceste produse noi sunt sigure pentru consumatori.
Cu toate acestea, în temeiul legislaţiei actuale, foarte puţine alimente noi sunt acceptate pe piaţa UE, datorită procedurilor de punere în aplicare şi de evaluare deosebit de complexe. Dacă am fi aplicat procedurile actuale în cazul autorizării cartofului sau al fructului kiwi, ar exista posibilitatea ca acestea să nu mai fie astăzi pe masa noastră. Revizuirea legislaţiei actuale ar trebui să vizeze stabilirea unui sistem mai eficient şi mai practic pentru autorizarea alimentelor noi.
Înţeleg preocupările unora dintre colegii mei cu privire la posibilitatea de a permite introducerea pe piaţă a unor produse noi care ar putea reprezenta un pericol pentru consumator sau l-ar putea induce în eroare pe acesta. Cu toate acestea, nu ar trebui să cădem în capcana isteriei privind siguranţa şi să ajungem să ucidem inovaţia, şi nici nu ar trebui să tratăm în mod discriminatoriu alimentele noi, plasându-le pe o poziţie mai puţin favorabilă decât cea pe care se află celelalte produse de pe piaţă, care nu prezintă în mod necesar un avantaj nutriţional pentru consumatori; cu toate acestea, consumatorii dispun de libertatea de a alege.
Grupul din care fac parte este, în general, mulţumit de rezultatul votului exprimat în cadrul Comisiei pentru mediu, sănătate publică şi siguranţă alimentară. Cu toate acestea, există anumite aspecte care trec dincolo de domeniul de aplicare a acestui regulament, şi, în consecinţă, nu vom putea să îl susţinem. De exemplu, nu putem pretinde ca un aliment nou să nu aibă niciun fel de impact negativ asupra mediului. Indiferent că ne place sau nu, toate activităţile umane au un impact asupra mediului, iar o astfel de prevedere este disproporţionată în acest context. În schimb, grupul din care fac parte consideră că trebuie să atingem un echilibru între încurajarea inovaţiei şi aplicarea principiului precauţiei în ceea ce priveşte siguranţa alimentară, protecţia consumatorilor şi a mediului şi bunăstarea animalelor.
Abordarea noastră a urmărit facilitarea procedurilor lungi şi birocratice privind introducerea alimentelor noi pe piaţă şi protejarea investiţiilor industriei, prin intermediul protecţiei consolidate a datelor.
În acest scop, în perspectiva votului din şedinţa plenară, am depus un nou set de amendamente vizând facilitarea procedurilor referitoare la produsele care sunt similare alimentelor sau ingredientelor deja existente pe piaţă, în cazul în care procedura de autorizare a început deja în temeiul vechiului regulament. Cererile aflate în curs de examinare în temeiul vechiului regulament ar trebui soluţionate în conformitate cu normele care erau în vigoare în momentul depunerii dosarului. Reintroducerea cererii în temeiul noului regulament ar însemna doar întârzieri şi costuri suplimentare pentru industrie.
În acelaşi timp, am încercat, de asemenea, să promovăm interesele consumatorilor prin consolidarea măsurilor de punere în aplicare referitoare, de exemplu, la comercializare şi monitorizare, sprijinirea excluderii animalelor clonate din lanţul alimentar, precum şi prevederi specifice privind etichetarea.
Următorul punct pe ordinea de zi este raportul elaborat de dl Blokland, în numele Comisiei pentru mediu, sănătate publică şi siguranţă alimentară, referitor la propunerea de regulament al Parlamentului European şi al Consiliului privind substanţele care diminuează stratul de ozon (reformare) - C60297/2008 -.
Dnă preşedintă, dispariţia găurii din stratul de ozon este importantă pentru mediu şi pentru sănătatea publică a populaţiei din lumea întreagă. Atmosfera noastră este astfel formată încât există două straturi diferite care ne protejează. CO 2 din stratul troposferic menţine căldura, astfel încât să nu ne fie prea frig. Ozonul din stratul stratosferic ne protejează de radiaţiile ultraviolete nocive ale soarelui. Regulamentul privind substanţele care diminuează stratul de ozon are drept obiectiv principal protejarea stratului stratosferic de ozon, dar şi prevenirea schimbărilor climatice. Astfel, substanţele respective care sunt interzise au drept efect atât diminuarea stratului de ozon, cât şi creşterea încălzirii globale. Substanţele predominante care diminuează stratul de ozon se găsesc în agenţii de propulsare a aerosolilor, agenţii de răcire, materialele izolante şi anumiţi agenţi de curăţare şi solvenţi specifici. Clorofluorocarburile şi halonii care produc cel mai puternic efect de diminuare a stratului de ozon au fost eliminaţi complet, în afara unui număr limitat de excepţii. Este interzisă deja producţia de hidroclorofluorocarburi, iar utilizarea acestora va fi interzisă începând cu 2020. Preambulul noului regulament prevede că producţia şi utilizarea substanţelor care diminuează stratul de ozon trebuie să înceteze sau să fie redusă la minim cât mai mult posibil. Aceasta reprezintă o importantă bază politică.
Şaizeci şi patru de amendamente au fost adoptate în cadrul Comisiei pentru mediu, sănătate publică şi siguranţă alimentară. Au existat ulterior două dialoguri tripartite, care au avut drept rezultat ajungerea la un acord între Consiliu şi Parlament. Acest lucru a însemnat înlocuirea celor 64 de amendamente printr-un text unic, consolidat. Aş dori să menţionez pe scurt nouă rezultate importante ale acordului.
În primul rând, temeiul juridic al regulamentului a devenit mediul. Acest lucru oferă statelor membre posibilitatea de a adopta măsuri mai cuprinzătoare de protecţie a mediului. În al doilea rând, folosirea pesticidului bromură de metil va fi interzisă începând cu 18 martie 2010. Acest lucru se aplică, de asemenea, gazării containerelor în scopul controlului verminei. Singura excepţie rămasă se va aplica în caz de urgenţă, precum situaţia apariţiei unei epidemii la scară largă. Al treilea punct este faptul că, în cadrul programului de eliminare a hidroclorofluorocarburilor, procentul faţă de 1997 a fost redus la 7% pentru ultimii ani. În al patrulea rând, hidroclorofluorocarburile pot fi folosite doar în cadrul întreprinderilor desemnate de către guvern. În al cincilea rând, au fost adăugate unele substanţe noi la lista substanţelor care sunt desemnate în scopul aplicării unor măsuri restrictive. Comisia Europeană şi-a asumat angajamentul de a investiga în continuare aceste substanţe. Punctul al şaselea se referă la faptul că, în ceea ce priveşte excepţiile necesare, cum ar fi folosirea substanţelor ca reactivi şi în scopuri de laborator, etichetarea este prevăzută ca o cerinţă obligatorie. S-a convenit, de asemenea, în această privinţă, că nu trebuie să se înregistreze niciun fel de creştere a folosirii în laborator. Punctul al şaptelea se referă la faptul că refolosirea şi reciclarea substanţelor care diminuează stratul de ozon pentru aparatele existente poate avea loc doar în cadrul unei întreprinderi. În plus, trebuie ţinut un registru care să cuprindă cantităţile existente în vederea combaterii fraudei şi a comerţului ilegal. Al optulea punct priveşte faptul că trebuie să se ia în considerare punerea în aplicare prin intermediul efectuării de controale. În acest mod, statele membre sunt obligate să coopereze pentru a combate comerţul ilegal. Punctul final se referă la faptul că, în vederea prevenirii scurgerilor de substanţe care diminuează stratul de ozon, sistemul de monitorizare şi de punere în aplicare trebuie consolidat.
Cu toate acestea, există încă mult de făcut în vederea soluţionării problemei legate de stocarea substanţelor care diminuează stratul de ozon. Comisia are de jucat un rol important în acest sens. Aş dori să îi solicit din nou acesteia să elaboreze directiva privind deşeurile provenind din activităţi de construcţie şi demolări, cu respectarea liniilor convenite în urmă cu şase ani în cadrul celui de-al şaselea program comunitar de acţiune pentru mediu.
În concluzie, am obţinut un rezultat satisfăcător. Stratul de ozon va avea o şansă mai mare de a se reface, astfel încât să se reducă efectele nocive, precum cancerul de piele şi daunele provocate plantelor şi animalelor.
membru al Comisiei - (EL) Dnă preşedintă, aş dori, în primul rând, să îi mulţumesc şi să îl felicit pe raportor, dl Blokland, precum şi pe toţi raportorii alternativi pentru activitatea excepţională legată de această propunere în vederea reformării regulamentului privind protecţia stratului de ozon.
Sunt încântat, în special, de faptul că s-a ajuns la un acord la prima lectură, datorită în mare măsură contribuţiei pozitive şi constructive a Parlamentului.
Politica privind protecţia stratului de ozon din stratosferă a fost recunoscută ca fiind un foarte mare succes, iar Uniunea Europeană a jucat un rol decisiv în acest sens. Datorită măsurilor inovatoare adoptate în cadrul Uniunii Europene, am reuşit să obţinem retragerea a 99% dintre substanţele care diminuează stratul de ozon.
Pe lângă protecţia stratului de ozon, limitarea acestor substanţe are repercusiuni extrem de pozitive asupra climatului. Acest lucru se datorează faptului că aceste substanţe au un potenţial de încălzire globală de 14 000 de ori mai mare decât cel al CO 2. În lipsa Protocolului de la Montreal şi a chiar mai ambiţiosului regulament comunitar, emisiile de gaze cu efect de seră la nivel global ar fi, probabil, cu 50% mai ridicate decât nivelul la care acestea se află în prezent.
Datorită acestor eforturi internaţionale, oamenii de ştiinţă estimează, în prezent, că stratul de ozon va putea fi refăcut complet între 2050 şi 2075. Cu toate acestea, pentru ca acest lucru să fie posibil, trebuie depăşite o serie de probleme care persistă. Propunerea Comisiei are drept obiectiv, atât simplificarea regulamentului comunitar şi reducerea piedicilor birocratice, cât şi armonizarea legislaţiei cu noile evoluţii ştiinţifice şi viitoarele provocări, cu scopul de a garanta refacerea stratului de ozon.
Acordul de compromis obţinut menţine structura propunerii Comisiei, incluzând, în acelaşi timp, măsuri specifice necesare în vederea abordării chestiunilor nerezolvate sub aspectul eliminării complete sau a limitării folosirii substanţelor care diminuează stratul de ozon.
Şi mai important, acesta cuprinde dispoziţii mai stricte privind substanţele care sunt "stocate” în produse, precum echipamente de răcire sau spumă plastică de izolare. Compromisul consolidează măsurile comerciale împotriva folosirii ilegale şi a comerţului ilegal cu substanţe care diminuează stratul de ozon în Uniunea Europeană şi va contribui la combaterea dumping-ului de mediu în ţările în curs de dezvoltare. În sfârşit, acesta interzice orice folosire a bromurii de metil, cu excepţia anumitor situaţii specifice pentru a face faţă unor cazuri de urgenţă. Acest lucru va plasa legislaţia comunitară privind bromura de metil în avangardă la nivel global.
Beneficiile, atât sub aspectul refacerii stratului de ozon, cât şi al reducerii gazelor cu efect de seră, vor fi considerabile. Comisia Europeană se află în poziţia de a accepta în totalitate pachetul de amendamente de compromis.
Aş dori să mulţumesc din nou Parlamentului European pentru contribuţia sa semnificativă la păstrarea intactă a obiectivului ecologic al propunerii şi pentru acordul la care s-a ajuns la prima lectură.
în numele Grupului PPE-DE - (FI) Dnă preşedintă, regulamentul din faţa noastră reprezintă o continuare naturală şi o parte importantă a Protocolului de la Montreal, care le obligă pe cele 191 de state semnatare să renunţe în mod activ la folosirea substanţelor care diminuează stratul de ozon.
Protocolul de la Montreal este considerat drept unul dintre cele mai de succes acorduri internaţionale privind mediul. Rezultatele vorbesc de la sine. S-a înregistrat o reducere cu 95% a consumului de substanţe care diminuează stratul de ozon (ODS), comparativ cu liniile de bază stabilite. În plus, emisiile de gaze cu efect de seră vor fi fost evitate pentru o perioadă de 20 de ani, ceea ce este echivalent cu peste 100 de miliarde de tone de CO2. Acesta este motivul pentru care regulamentul pe care îl examinăm acum nu va promova doar refacerea stratului de ozon: acesta reprezintă, de asemenea, o componentă importantă a luptei împotriva schimbărilor climatice.
Regulamentul anterior, elaborat în urmă cu nouă ani, era mult învechit, fiind necesară actualizarea acestuia. Simplificarea structurii regulamentului actual, eliminarea dispoziţiilor caduce şi extinderea obligaţiei de a prezenta rapoarte care să acopere noile substanţe sunt reforme care erau extrem de necesare. Aş dori să îl felicit călduros pe colegul meu, dl Blokland, pentru activitatea sa, în calitate de raportor din partea Parlamentului. Cu toate că este provocator din punct de vedere democratic, compromisul la care s-a ajuns la prima lectură reprezintă o soluţie raţională pentru o astfel de actualizare, precum cea prezentă, iar ajungerea la acest compromis a constituit în sine o realizare din punct de vedere ecologic.
Regulamentul de acum acceptabil va armoniza într-un mod mai adecvat actualele regulamente comunitare cu prevederile iniţiale ale Protocolului de la Montreal. De exemplu, devansarea termenului limită pentru încetarea producţiei de hidroclorofluorocarburi cu cinci ani, până în 2020, este raţională şi întemeiată, la fel cum este şi reducerea numărului de derogări de la interzicerea comerţului de export. Întrucât obiectivele prezentului regulament nu pot fi îndeplinite în mod satisfăcător în cadrul Comunităţii doar prin luarea de măsuri de către statele membre, trebuie să abordăm problema la nivel mondial, în contextul economiei globale. În cazul în care ar exista prea multe derogări de la interzicerea exporturilor, ar fi prea dificil să se dovedească faptul că acestea sunt întemeiate.
Protocolul de la Montreal a fost completat, la rândul său, de nu mai puţin de patru ori. Tratatul vechi de 20 de ani a fost astfel modificat la Londra, Copenhaga, Montreal şi Beijing. Acesta nu este doar o poveste de succes: este, de asemenea, o poveste a necesităţii de a rectifica tendinţele greşite pe măsura creşterii gradului de înţelegere. Este vorba despre aceeaşi înţelepciune de care avem nevoie noi acum în cazul Protocolului de la Kyoto.
Protocolul original de la Montreal s-a axat pe protecţia stratului de ozon, în special prin limitarea clorofluorocarburilor, acest obiectiv fiind fixat rapid la aproape zero. Astfel, clorofluorocarburile au început să fie înlocuite, de exemplu, cu hidroclorofluorocarburi, care sunt mult mai puţin nocive pentru stratul de ozon. Cu toate acestea, după cum este cazul de multe ori cu soluţiile la problemele legate de mediu, a apărut un alt aspect al problemei. Hidroclorofluorocarburile, sau gazele fluorurate, s-au dovedit a fi deosebit de nocive datorită potenţialului de încălzire globală (GWP) uriaş al acestora. Unele dintre acestea au o intensitate de peste o mie de ori mai mare, ca factori de încălzire globală, comparativ cu dioxidul de carbon. Prin urmare, a devenit necesar să se modifice punctele slabe ale tratatului.
Trebuie să putem învăţa lecţia, într-un mod similar, şi în cazul Tratatului de la Kyoto. Trebuie admis faptul că acesta nu este deloc eficient în forma sa actuală. Acesta nu va contribui la reducerea emisiilor globale şi nici măcar nu va reduce gradul de intensitate al carbonului. Poate că problema constă în faptul că persoanele responsabile cu elaborarea Tratatului de la Kyoto au considerat că problema dioxidului de carbon ar putea fi rezolvată la fel ca cea a freonului.
Schimbările climatice reprezintă o problemă ecologică de o anvergură total diferită faţă de problemele anterioare. În timp ce diminuarea stratului de ozon era legată de probleme generate de produsele secundare rezultate din producţia industrială sau de energie, cauza schimbărilor climatice rezidă într-un fapt care susţine întreaga economie globală şi producţie globală. Lumea încă funcţionează pe baza carbonului. Din acest motiv, schimbările climatice trebuie văzute, mai presus de toate, ca o problemă a ingineriei industriale. Punctul central al deciziilor trebuie reorientat de la limitarea emisiilor către o reorganizare globală a sistemelor de producţie a energiei şi a materialelor. Haideţi să învăţăm ceva din experienţa de la Montreal.
în numele Grupului UEN - (PL) Dnă preşedintă, raportul dlui Blokland referitor la regulamentul Parlamentului European şi al Consiliului privind substanţele care diminuează stratul de ozon reprezintă un document important în vederea luării de măsuri viitoare pentru a proteja stratul de ozon. Aş dori să subliniez faptul că unul dintre succesele obţinute de Parlamentul European şi de Consiliu a fost încetarea producţiei şi comerţului cu gaze care conţin clorofluorocarburi, haloni, bromuri şi metili şi care diminuează stratul de ozon şi influenţează efectul de seră.
Un exemplu bun de iniţiativă viitoare ar fi desfăşurarea unei activităţi în ţara situată sub gaura din stratul de ozon, respectiv Noua Zeelandă. Acolo, alături de activităţile întreprinse în Uniunea Europeană, a început o activitate care vizează reducerea emisiilor de metan, un metru cub din această substanţă având un efect de seră de ordinul a 30 de metri cubi de CO2, diminuând, la rândul său, stratul de ozon. Metanul este un gaz produs în urma proceselor de descompunere a animalelor, eliberat în minele subterane, precum şi în urma unor procese chimice diverse. Datorită cantităţii de metan eliberate în atmosferă, acesta ar trebui inclus, de asemenea, în cadrul activităţilor viitoare.
UEN susţine prezentul regulament. Doresc să mulţumesc dlui Blokland pentru raportul său relevant şi laborios.
în numele Grupului Verts/ALE - (FI) Dnă preşedintă, doamnelor şi domnilor, felicitările mele sunt îndreptate către dl Blokland pentru acest rezultat excelent. Parlamentul a reuşit să devanseze termenul limită pentru eliminarea folosirii bromurii de metil cu patru ani şi, în plus, programul pentru eliminarea hidroclorofluorocarburilor a fost făcut mai riguros.
Este important ca UE să fie în continuare un pionier în eliminarea folosirii substanţelor care diminuează stratul de ozon, în ciuda faptului că acest subiect nu mai apare pe prima pagină a ziarelor. Multe dintre aceste substanţe sunt gaze cu un puternic efect de seră, şi totuşi au fost excluse din Tratatul de la Kyoto. Acest lucru s-a datorat faptului că s-a considerat că aceste gaze vor fi reglementate în temeiul Protocolului de la Montreal. Este important să ne amintim, de asemenea, că trebuie să abordăm acest subiect şi să continuăm pe viitor eliminarea gazelor cu un puternic efect de seră. Este, de asemenea, important să oferim celorlalte ţări un exemplu în această privinţă, inclusiv ţărilor în curs de dezvoltare.
În cazul substanţelor a căror folosire a fost interzisă în UE, grupul din care fac parte ar fi dorit limitarea exportului acestora într-un mod mai clar decât cel convenit. Sper că acest principiu va fi încorporat în legislaţie în cursul etapelor viitoare.
- Doamnelor şi domnilor, am luat notă de situaţia politică internă din Republica Cehă. Aş dori ca, în numele dumneavoastră, al tuturor, să afirm că acest lucru nu ar trebui să afecteze munca preşedinţiei cehe şi că trebuie să avem voinţa de a asigura continuarea acesteia. Îl susţinem pe prim-ministrul ceh, preşedintele Consiliului European, în eforturile sale de a face un succes din Preşedinţia Cehă.
Aş dori - şi cred că pot să spun acest lucru în numele tuturor - să-l încurajez pe preşedintele Consiliului European să continue procesul de ratificare a Tratatului de la Lisabona în ţara sa şi în alte ţări unde încă este nevoie să se facă anumite lucruri. Lucrăm de 10 ani la acest tratat pentru reformarea Uniunii Europene, de când s-au luat deciziile de la Nisa, şi dorim să putem face paşii finali dificili astfel încât acesta să poată intra în vigoare, sperăm, la începutul anului 2010. Avem nevoie de Tratatul de la Lisabona pentru o mai mare democraţie, pentru ca Uniunea Europeană să aibă o mai mare libertate de acţiune şi să fie mai transparentă.
Următorul punct pe ordinea de zi este reprezentat de declaraţiile Consiliului şi ale Comisiei privind concluziile Consiliului European din 19-20 martie 2009.
Doamnelor şi domnilor, aş dori să vă urez tuturor bun venit cu ocazia prezentării raportului ordinar al preşedintelui Consiliului European, în urma reuniunii la nivel înalt a Consiliului de primăvară. În primul rând, trebuie să îmi cer scuze pentru că nu pot să rămân până la sfârşitul dezbaterii, ca de obicei. Dl Vondra, viceprim-ministru, mă va înlocui în partea a doua a şedinţei, după discursurile reprezentanţilor partidelor. Motivul pentru care trebuie să mă întorc la Praga, după cum a precizat deja dl Hans-Gert Pöttering, este blocajul fără precedent din partea socialiştilor cu care ne-am confruntat pe durata preşedinţiei şi despre care am fost destul de deschis. Dacă guvernul cade, în mod categoric preşedinţia nu va fi ameninţată, iar faptul că socialiştii nu au ţinut seama că Republica Cehă se află la preşedinţia Consiliului European şi au refuzat până şi cea mai simplă cooperare va afecta în special democraţia socială. Preşedinţia nu ar trebui să aibă de suferit din această cauză, deoarece sunt convins că tot ceea ce am afirmat acum, în discursul de deschidere în Parlamentul European, referitor la felul în care ar trebui să încercăm să moderăm discuţia şi să obţinem un compromis, este ceva ce cu siguranţă am reuşit. Consiliul de primăvară dovedeşte acest lucru. În ţara mea, se obişnuieşte ca atunci când cineva vorbeşte, ceilalţi să nu îl întrerupă, însă se pare că obiceiurile sunt destul de diferite aici.
Permiteţi-mi să încep - referindu-mă strict la concluziile Consiliului European - cu motivul pentru care mă aflu de fapt aici azi şi pentru care luăm anumite măsuri în Consiliul European. Însă înainte de a merge mai departe aş dori să fac anumite comentarii cu privire la reuniunea tripartită la nivel înalt cu partenerii sociali, care a precedat reuniunea Consiliului. Participarea a fost destul de numeroasă. În afară de mine şi de preşedintele Comisiei Europene, José Manuel Barroso, au mai participat şi următorii doi prim-miniştri, dl Reinfeldt din Suedia şi dl Zapatero din Spania, iar în urma reuniunii m-am simţit foarte încurajat şi am fost foarte surprins de consensul dintre partenerii sociali, nu doar în ceea ce priveşte obiectivele preşedinţiei, dar, în general, în ceea ce priveşte soluţiile pentru şomajul în creştere, situaţie cauzată de criza financiară globală.
Dacă este cineva interesat, voi vorbi mai pe larg despre reuniunea tripartită, însă ceea ce vă pot spune acum este am căzut de acord asupra a trei principii de bază: o mai mare flexibilitate pe piaţa muncii, împreună cu o mai mare mobilitate a forţei de muncă, şi eforturi mai mari pentru dezvoltarea nivelurilor de educaţie şi a aptitudinilor în rândul forţei de muncă, astfel încât aceasta să poată fi incorporată pe piaţa muncii etc. Consiliul European de primăvară a fost de fapt a doua reuniune a şefilor de stat şi de guvern pe care am organizat-o, dar, cu toate acestea, a fost prima reuniune formală propriu-zisă la nivel înalt. Subiectul care a atras cel mai mult atenţia a fost, bineînţeles, găsirea unei soluţii pentru a rezolva criza economică actuală. Resping complet afirmaţiile cum că nu facem nimic în sensul unor măsuri mai de substanţă. Voi cita o cifră: 400 de miliarde de euro. Aceste 400 miliarde de euro reprezintă 3,3% din PIB-ul UE şi un pas fără precedent şi, împreună cu stabilizatorii automaţi pe care îi are UE şi pe care nu îi au, spre exemplu, SUA, consider că exemplul pe care l-a citat azi José Manuel Barroso este foarte informativ. Un lucrător concediat de la Saab în Suedia se bucură de standarde sociale total diferite faţă de cele ale unui lucrător concediat de la General Motors undeva în Chicago, iar în aceste două cazuri, guvernele au abordări complet diferite, deoarece stabilizatorii automaţi multiplică cele 400 de miliarde de euro într-o sumă substanţial mai mare şi ne oferă un avantaj incontestabil asupra SUA în această privinţă. Sprijinul fundamental pentru acord din partea celor 27 de state membre confirmă validitatea Strategiei de la Lisabona, având în vedere că reprezintă unul dintre cei patru piloni pe care se sprijină, de fapt, întreaga strategie.
Gordon Brown a fost aici ieri şi a avut ocazia să explice clar abordarea celor 27 de state membre, mandatul reuniunii la nivel înalt G20 şi ceilalţi trei piloni de facto ai strategiei. Am fost de acord că toate măsurile pe termen scurt trebuie să fie temporare, iar noi ni le imaginăm în acest mod. S-au confirmat priorităţile pe termen mediu şi lung şi obiectivele Strategiei de la Lisabona, iar măsurile pe termen scurt trebuie să urmeze aceeaşi linie. Aş dori să spun că Consiliul European a fost mai mult sau mai puţin îngrozit de ceea ce a afirmat Secretarul Trezoreriei SUA, Timothy Geithner, referitor la măsurile permanente. America nu doar că repetă greşelile din anii '30 sub forma unor pachete masive de stimulente, a tendinţelor protecţioniste şi a apelurilor la protecţionism, a campaniei "Buy American” şi altele. Combinaţia acestor paşi şi - ceea ce e şi mai rău - iniţiativa de a-i transforma în măsuri permanente, reprezintă un drum spre iad. Ar trebui să aruncăm o privire în cărţile de istorie, care în mod evident s-au umplut de praf. Consider că succesul cel mai mare al dezbaterilor din cadrul Consiliului de primăvară este respingerea acestui drum şi a acestei viziuni înguste. Resping categoric afirmaţiile preşedintelui Partidului Socialist European, Poul Nyrup Rasmussen, conform cărora Consiliul European a făcut prea puţine pentru a combate criza şi că aşteptăm ca SUA să ne salveze. Nu doar calea luată de SUA este discreditată de istorie, dar, de asemenea, după cum am spus mai devreme, nivelul securităţii sociale şi dispoziţiile generale legate de nevoile sociale pentru oamenii de rând sunt surprinzător de diferite în SUA şi au un nivel vizibil mai mic. Calea SUA este periculoasă, deoarece americanii vor avea nevoie de bani lichizi ca să îşi finanţeze pachetele de stimulente sociale şi îi vor obţine uşor, dat fiind că există oricând cineva care să dorească să cumpere obligaţiuni emise de SUA. Însă lichidităţile de pe piaţă sunt expuse astfel la risc, deoarece se scot banii lichizi de pe piaţa financiară globală, astfel încât vânzarea altor obligaţiuni, eventual a celor europene şi, cu siguranţă, a celor poloneze, cehe şi poate şi a altora, va fi problematică pentru că nu vor exista bani lichizi în sistem. Această abordare provoacă îngrijorare şi, după părerea mea, va fi un subiect de discuţie în cadrul reuniunii la nivel înalt a G20. Reuniunea la nivel înalt a G20 va reprezenta doar una dintre ocaziile pe care le vom avea pentru a discuta pe această temă. Discuţia ar putea continua apoi în cadrul reuniunii informale la nivel înalt a celor 27 de state membre cu administraţia SUA şi cu Barack Obama, la Praga. Sunt ferm convins că, împreună cu SUA, vom găsi o abordare comună, deoarece cu siguranţă nu dorim o confruntare între SUA şi Europa. În lumea de azi - iar criza ne-a demonstrat încă o dată acest lucru - nicio economie nu există în izolare, iar nivelul interconectivităţii este foarte ridicat, ceea ce înseamnă că, pe timp de criză, problemele ne afectează pe toţi şi le putem rezolva doar dacă acţionăm împreună.
Al doilea pilon al acordului, în ceea ce priveşte căutarea unei soluţii pentru criza actuală, este pregătirea pentru reuniunea la nivel înalt a G20. Documentele întocmite de Gordon Brown şi de administraţia sa sunt excelente şi aţi avut ocazia să vă familiarizaţi cu ele ieri. Abordarea bazată pe trei piloni presupune o soluţie pentru sectorul financiar şi pachete de stimulente financiare, care reglementează şi - aş spune - corectează defectele sistemului şi regenerează comerţul global, ceea ce înseamnă presiuni pentru reluarea discuţiilor de la Doha în cadrul OMC. Această abordare coincide întocmai cu structura specifică a soluţiei înaintate de Consiliul European, care a câştigat consimţământul unanim. De asemenea, aş dori să aplaud acordul pentru faptul că, în sfârşit, am oferit o sumă concretă în ceea ce priveşte creşterea resurselor disponibile ale Fondului Mondial Internaţional şi am stabilit această obligaţie specifică la 75 de miliarde de euro. Cele 27 de state membre au o poziţie unitară, o singură voce şi un obiectiv comun înainte de G20. Consider că acesta este cel mai mare succes dintre toate, deoarece întreaga reuniune la nivel înalt a Consiliului European a fost un test al unităţii europene, al solidarităţii europene, al valorilor europene şi al pieţei interne unice europene. Dacă oricare dintre aceste elemente ar cunoaşte un regres, atunci am ieşi slăbiţi din această criză. Din contră, cred că, dacă am respecta aceste atribute fundamentale, atunci am ieşi din criză mai puternici decât la început. Nu există niciun motiv pentru a fi pesimişti înaintea discuţiilor G20, după cum se teme dl Rasmussen. Consider că am înţeles cu toţii necesitatea de a acţiona în solidaritate şi de a coopera, după cum a confirmat Graham Watson din Grupul Alianţei Liberalilor şi Democraţilor pentru Europa.
Criza actuală, aşa cum ştim cu toţii, este o criză de încredere. Prin urmare, al treilea domeniu cheie pentru rezolvarea acesteia este restabilirea încrederii. Nu este de ajuns numai să se verse bani în sistem. Am încercat şi această soluţie, dar băncile tot nu oferă credite. Băncile trebuie să înceapă să acorde împrumuturi, însă nu o vor face dacă nu au încredere. Banii lichizi de care ele dispun nu au soluţionat problema. Încrederea nu poate fi nici decretată, nici cumpărată. În sensul restabilirii încrederii, am făcut un pas înainte pentru consolidarea ei, prin dublarea cadrului garantat pentru ţările din afara zonei euro la 50 de miliarde de euro, în cazul în care este nevoie. Am fost de acord până şi asupra acestui lucru. De asemenea, am fost de acord că trebuie evitată o abordare identică pentru toate cazurile şi că trebuie adoptate soluţii pentru fiecare situaţie în parte, pentru fiecare bancă şi ţară, considerând că în acest moment abordarea uniformizată este periculoasă. Pieţele sunt agitate, reacţionează imediat, în mod excesiv şi negativ, la fiecare semnal. Prin urmare, avem nevoie de o mai bună reglementare. Aş dori să subliniez că "o mai bună reglementare” poate însemna introducerea unei reglementări acolo unde până în prezent nu a existat niciuna. Şi aici intraţi dumneavoastră în scenă, doamnelor şi domnilor deputaţi ai Parlamentului European. Am dori să ajungem la un acord - şi există motive să credem că vom reuşi - privind actele legislative care, în esenţă, ne vor îndeplini viziunea şi ideile referitoare la o mai bună reglementare a agenţiilor de rating, a solvabilităţii companiilor de asigurări, a cerinţelor de capital ale băncilor, a plăţilor transfrontaliere, a banilor electronici şi altele. Aş fi încântat dacă aţi putea aproba aceste reglementări în timpul sesiunii şi dacă acestea ar putea intra în vigoare pentru a fi puse imediat în aplicare. Salut călduros, aşa cum facem cu toţii, raportul Larosière, care cuprinde o secţiune analitică excelentă şi o secţiune de punere în aplicare foarte instructivă, iar în acest sens Consiliul European a ajuns la concluzii clare. Poate cea mai importantă sarcină a Consiliului European de primăvară a fost să evalueze progresele înregistrate până în prezent în punerea în aplicare a planului de relansare, astfel cum a fost stabilit de Consiliu în decembrie. Acest aspect stârneşte, pe nedrept după părerea mea, cel mai mult zgomot şi cele mai multe critici. Se spune că planul este deficient, lent şi deloc ambiţios. Aş dori să clarificăm lucrurile. Am menţionat deja suma de 400 de miliarde de euro, adică 3,3% din PIB, nefiind incluse aici fondurile pentru recapitalizarea băncilor şi garanţiile care se ridică la mai mult de 10% din PIB, această sumă fiind tot ceea ce UE îşi poate permite în momentul de faţă. Acest lucru va avea totuşi un impact asupra Pactului de stabilitate şi de creştere şi un impact foarte important asupra datoriei publice şi a felului în care se vor aranja lucrurile în perioada ulterioară, cu alte cuvinte, după încetarea crizei, pentru a mă exprima mai simplu. Consider că până şi cele cinci miliarde de euro care au fost în sfârşit aprobate şi care reprezintă doar o mică parte a sumei enorme de 400 de miliarde de euro, sunt rezultatul unor negocieri foarte dificile, care afectează multe ţări. Aceasta, în primul rând, deoarece o sumă de bani nu reprezintă o măsură anticriză, dacă ea nu este utilizată în perioada 2009-2010. De asemenea, este adevărat că nu există niciun sistem transparent pentru evaluarea proiectelor, nicio listă adecvată cu aceste proiecte şi că unele lucruri lipsesc, iar din unele avem prea mult. În urma unor negocieri complexe, am ajuns în sfârşit la un acord, iar Preşedinţia Cehă a jucat evident un rol dominant în această privinţă, în sensul că a obţinut acordul pentru aprobarea celor cinci miliarde de euro şi trimiterea banilor spre dumneavoastră, în Parlamentul European, ca să îi puteţi gestiona.
Planul de relansare are, bineînţeles, un aspect comunitar, în legătură cu care aproximativ 30 de miliarde de euro sunt disponibili în momentul de faţă, precum şi un aspect naţional, în legătură cu care fiecare stat membru din cadrul planului pune în aplicare propriile stimulente fiscale. După părerea mea, aspectul cheie convenit de Consiliul European este validitatea Pactului de stabilitate şi de creştere. Dacă dorim să ieşim din această criză şi să avem o Uniune intactă, nevătămată şi revigorată, atunci trebuie să ne respectăm propriile reguli. După părerea mea, ar fi o mare greşeală crearea de noi pachete fără a se asigura faptul că toate procedurile naţionale şi comunitare au fost demarate, că ştim care va fi impactul acestora şi dacă a fost sau nu a fost nevoie de mai multe măsuri de stimulare fiscală, lucru cu care Consiliul European chiar a fost de acord. Dacă este absolut necesar, Consiliul European va lua măsuri suplimentare, însă în acest punct nu ştim dacă acestea trebuie sau nu trebuie adoptate, dat fiind că nimeni nu ştie când va depăşi criza momentul critic sau când va lua sfârşit. Ar fi complet absurd să luăm măsuri suplimentare fără a cunoaşte efectul celor luate până acum prin cele 400 miliarde de euro sub formă de stimulente fiscale. Planul este ambiţios, diversificat şi cuprinzător, şi va oferi soluţii diferite pentru problemele legate de creştere şi de locurile de muncă, în funcţie de situaţia din fiecare ţară, precum şi pentru problemele legate de situaţia economică, bineînţeles.
A doua temă majoră a Consiliului European a fost problema climei şi a energiei. Am înregistrat progrese semnificative, atât în ceea ce priveşte securitatea energetică, cât şi în ceea ce priveşte protecţia climei. Mai mult decât orice altceva, securitatea energetică este una dintre principalele priorităţi ale preşedinţiei, iar necesitatea acesteia a fost demonstrată în ianuarie. Criza gazului nu a fost rezolvată. O criză a gazului poate să fie declanşată mâine, poimâine, într-o lună, anul viitor, în orice moment. Dovada constă în faptul că până şi pachetul anticriză în valoare de cinci miliarde de euro este destinat, în principal, dacă nu în totalitate, interconexiunilor dintre ţările europene şi include o gamă foarte largă de mecanisme şi proiecte care au ca scop reducerea dependenţei de o rută unică de aprovizionare. Am stabilit că un mecanism anticriză pentru gestionarea unei crize de aprovizionare trebuie să fie gata înainte de iarna următoare, pentru a putea face faţă oricărei probleme care s-ar putea ivi. Este mai mult decât evident că avem nevoie de un astfel de mecanism. Acest lucru a devenit evident în ianuarie, în special în Slovacia şi Bulgaria, dar şi într-o serie de alte ţări.
Dezbaterea privind clima: au început deja discuţiile şi pregătirile pentru conferinţa de la Copenhaga. Atât Danemarca, în calitate de ţară gazdă, cât şi Suedia, aflată la preşedinţie, vor rezolva această problemă, iar Preşedinţia Cehă lucrează deja intensiv în acest sens. Încercăm să găsim o poziţie comună la nivel european. Începem negocierile cu principalii actori, fără care succesul Conferinţei de la Copenhaga nu poate fi asigurat. Printre aceştia se numără SUA şi, bineînţeles, Japonia, China şi India, precum şi alte state mari şi poluatori la scară largă. Cea mai intensă dezbatere - şi aş dori să ating pe scurt acest subiect - a gravitat în jurul chestiunii dacă ar trebui să stabilim acum nu doar mecanismele, dar şi procentele de contribuţie a ţărilor UE, la nivel individual, la pachetul de finanţare pe care îl asigurăm pentru a veni în ajutorul ţărilor în curs de dezvoltare, ţările terţe, pentru ca acestea să îşi îndeplinească obligaţiile în cadrul luptei privind protecţia climei. Am luat decizia corectă. În situaţia în care negociem cu toţi actorii principali, care momentan acţionează mai mult prin vorbe decât prin fapte, o astfel de decizie ar fi o tactică greşită şi nu ar fi deloc bine dacă noi înşine am stabili bariere şi limite pe care ceilalţi nu le-ar respecta. Poziţia de negociere ar fi mult mai bună dacă am avea mână liberă, iar acest lucru a fost stabilit de ţările care au depus de fapt ultima propunere, şi anume Suedia, Danemarca, Ţările de Jos, Marea Britanie şi Polonia. Bineînţeles că, în ceea ce priveşte abordarea poloneză, respectăm interesele ţărilor care sunt mai degrabă precaute faţă de acest mecanism, precum şi interesele ţărilor care joacă un rol principal în problemele legate de schimbările climatice. Toate ţările, inclusiv cele care văd în această problemă o prioritate absolută, au fost de acord că încă trebuie să găsim mecanismul, cheia şi formularea efectivă a acestuia, cu suficient timp înaintea Conferinţei de la Copenhaga.
Al treilea domeniu se referă la relaţiile externe. Consiliul European a aprobat oficial iniţiativa Parteneriatului estic, care se adaugă politicii externe sau politicii pentru vecinătatea imediată. Având în vedere că la nord suntem înconjuraţi de aisberguri, iar la vest de Oceanul Atlantic, vecinii noştri trăiesc în sud şi în est şi, prin urmare, aici se află ţările care ne-ar putea ameninţa atât economia, cât şi situaţia socială şi securitatea. Parteneriatul estic a fost un obiectiv al preşedinţiei cehe şi sunt încântat că acesta a fost aprobat printr-un angajament ferm de 600 de milioane de euro. Aş dori să anticipez întrebările referitoare la participarea Belarusului. Avem în vedere acest lucru. Belarus a înregistrat unele progrese, iar ridicarea interdicţiei de acordare a vizelor pentru membrii regimului se prelungeşte. În acest moment, uşa este deschisă pentru Belarus, însă nu s-a luat nicio decizie. Dacă statele membre nu ajung la un acord în această privinţă şi nu există nicio decizie din partea tuturor celor 27 de state membre, atunci pur şi simplu preşedintele Lukashenko nu va fi invitat, cu toate că atât opoziţia, cât şi statele vecine ne recomandă să îl invităm. Consider că aceasta este o întrebare la care nu pot să răspund, dacă ar fi să mi-o adresaţi la momentul de faţă, şi de aceea o anticipez.
Am informat Consiliul European cu privire la reuniune şi la reuniunea informală la nivel înalt cu preşedintele Obama, din 5 aprilie, în legătură cu îndeplinirea altor priorităţi, în mod special relaţiile transatlantice. Nu au fost finalizate încă detaliile organizatorice, însă veţi fi cu toţii informaţi în detaliu cu privire la acestea. Reuniunea la nivel înalt se organizează în jurul a trei mari domenii tematice: discuţiile cu privire la reuniunea la nivel înalt a G20, cooperarea referitoare la energie şi climă, domenii în care UE doreşte să rămână un actor cheie, aşa cum sunt şi SUA, şi relaţiile externe şi zona geostrategică de la Marea Mediterană până la Marea Caspică, adică Afganistan, Pakistan, situaţia din Iran şi, bineînţeles, Orientul Mijlociu. Reuniunea la nivel înalt cu SUA este importantă, însă în mod clar ar trebui să evităm aşteptările exagerate, deoarece nu este vorba despre venirea lui Mesia. SUA au o serie de probleme interne care trebuie rezolvate şi tocmai de aceea este un lucru pozitiv faptul că Barack Obama va vorbi la Praga despre perspectiva sa fundamentală referitoare la acest an, prin care va dori, bineînţeles, să trimită un mesaj cetăţenilor UE cu privire la principalele poziţii şi principalele obiective ale noi administraţii a SUA.
Au mai existat şi alte aspecte în cadrul Consiliului European în legătură cu care sunt gata să vă răspund. Dacă am uitat ceva, voi reveni în discuţia care va urma după discursurile liderilor de partid. Probabil nu ne vom mai întâlni în această formulă, deoarece sunteţi pe punctul de a vă lansa campania electorală, însă aş fi foarte bucuros dacă aţi rezista tentaţiei de a o lansa acum, aici. Sper că lupta pentru locurile din Parlamentul European va fi una dreaptă şi că vă veţi întâlni din nou, după alegeri, şi vă veţi continua activitatea.
- Vă mulţumesc, dle preşedinte în exerciţiu al Consiliului European, pentru determinarea cu care continuaţi activitatea preşedinţiei în ciuda situaţiei dificile din ţara dumneavoastră.
Dle Preşedinte, dle preşedinte în exerciţiu al Consiliului, doamnelor şi domnilor, ultimul Consiliu European a avut rezultate practice.
Aş dori să îmi exprim aprecierea faţă de Preşedinţia Cehă şi, în special, faţă de prim-ministrul Topolánek, care a condus cu o mână fermă discuţiile, transformându-le în obiective concrete. Rezultatele se pot vedea: o serie de decizii importante în sine, dar şi decizii care spun multe despre determinarea Europei la momentul actual. Realitatea deciziilor noastre arată realitatea unităţii noastre şi disipează aşteptările pesimiste care, încă o dată, s-au dovedit a fi inexacte. Mă voi concentra asupra aspectelor economice; prim-ministrul Topolánek a menţionat majoritatea acestor probleme, prin urmare nu este necesar să le mai menţionăm încă o dată pe toate.
În primul rând, Consiliul a susţinut propunerea Comisiei de a aloca cinci miliarde de euro proiectelor energetice strategice şi internetului de bandă largă. Acordul la care s-a ajuns în cadrul Consiliului European reflectă în mod clar determinarea UE de a folosi toate instrumentele de care dispune şi de a face tot posibilul pentru a nu permite crizei să ne pună în pericol obiectivele pe termen lung, în special în ceea ce priveşte securitatea energetică şi lupta împotriva schimbărilor climatice.
A doua decizie majoră a fost dublarea sumei maxime de ajutor acordate pentru balanţele de plăţi ale statelor membre: cele 50 de miliarde de euro reprezintă un angajament foarte puternic. Dovedesc că solidaritatea nu este un cuvânt lipsit de semnificaţie, chiar şi în perioadele dificile.
Într-adevăr, cel mai bun mod pentru ca europenii să pună capăt crizei şi să restabilească condiţii de creştere economică este să îşi coordoneze poziţiile, să acţioneze împreună şi să se susţină reciproc.
A treia decizie majoră arată că Uniunea contribuie pe deplin la efortul de a rezolva criza pe plan mondial. Stimulentele bugetare acordate economiei europene, dacă includem aici şi stabilizatorii automaţi, ajung la aproape 4% din PIB-ul european. În plus, am adăugat - pe durata Consiliului European - angajamentul de a susţine FMI cu un maximum de 75 de miliarde de euro. Uniunea îşi îndeplineşte în totalitate rolul care îi revine, atât prin combaterea crizei, cât şi prin introducerea unui program de reforme ambiţioase de reglementare, orientate spre viitor.
Într-adevăr, Uniunea Europeană a stabilit un exemplu de unitate şi de capacitate de lider care, dacă este urmat, va deschide calea pentru mai multe soluţii cu acoperire largă la nivel internaţional. Dezbaterea pe care am avut-o ieri cu prim-ministrul britanic, Gordon Brown, este o dovadă clară în acest sens. Uniunea Europeană se apropie de reuniunea la nivel înalt de la Londra, care are o ordine de zi solidă şi consistentă, bazată pe patru piloni: stimulente bugetare substanţiale şi coordonate, un program ambiţios în materie de reglementare, un mesaj puternic împotriva oricărei forme de protecţionism şi un angajament susţinut faţă de Obiectivele de Dezvoltare ale Mileniului, în special pentru societăţile cele mai defavorizate din lume.
Aceasta este ordinea de zi a unui lider, iar eu consider că este totuşi important să subliniem că - având în vedere că acest lucru nu a fost evident de la început - poziţia statelor membre care vor participa la reuniunea la nivel înalt de la Londra şi poziţia Comisiei reprezintă de fapt mesajul întregii Uniuni a celor 27, care doresc să îşi menţină poziţia de lider, precum şi să introducă o nouă abordare la nivel internaţional. Aceasta nu este o ordine de zi tehnocratică. Provocarea este reintroducerea în sistemul economic şi, în special, în sistemul financiar global, a valorilor etice fără care economia de piaţă nu poate funcţiona. Oamenii trebuie reaşezaţi în centrul economiei globale. Suntem în favoarea economiilor deschise şi competitive, dar în cadrul cărora pieţele servesc cetăţenii. Mai mult, de aceea susţin propunerea ambiţioasă a dnei Merkel de a crea o cartă pentru o economie durabilă. Aceasta subliniază că suntem în favoarea unei economii sociale de piaţă.
Şi Consiliul European a privit dincolo de criză. În domeniul relaţiilor externe, salut susţinerea celor 27 de state membre faţă de propunerile Comisiei de a dezvolta Parteneriatul estic, pe care vom avea ocazia să îl analizăm mai detaliat pe durata reuniunii la nivel înalt pe această temă, din 7 mai. Colaborând cu Uniunea pentru Mediterana, dispunem acum de un cadru coerent pentru politica de vecinătate, care este fără îndoială una dintre principalele priorităţi ale relaţiilor externe ale Uniunii.
Preşedintele Comisiei - Dle Preşedinte, trebuie să menţinem ritmul în proiectele legate de redresarea economică; cele cinci miliarde de euro sunt o urgenţă reală. Este vorba de o investiţie critică în aceste vremuri dificile. Ştim cu toţii că lipsa creditelor a avut un impact direct asupra proiectelor strategice. Există unele provocări, reprezentate în special de posibilitatea îngheţării relaţiilor din domeniul petrolului şi gazelor. Acest lucru a oprit investiţiile în energiile regenerabile. De asemenea, a pus în aşteptare cercetările privind tehnologiile curate. Prin urmare, avem nevoie de un răspuns european clar.
Ştiu că Parlamentul s-a angajat să înainteze repede cu acest dosar şi sper că propria dumneavoastră examinare a propunerilor vă va permite să începeţi negocieri rapide cu Consiliul, astfel încât acestea să fie transformate în reglementări până în mai.
Acelaşi lucru se aplică şi în cazul pachetului de măsuri existente şi viitoare privind sistemul financiar. Parlamentul şi Consiliul trebuie să asigure acordul în primă lectură pentru aceste măsuri, înainte de alegeri, astfel încât să se trimită un mesaj puternic că UE ştie ce are de făcut pentru a restabili ordinea în sistemul financiar.
raportor - Parlamentul a ajuns la un acord cu Consiliul şi acest acord este sprijinit de cinci grupuri politice, şi mă refer la cele două rapoarte care urmează.
Datorită depunerii de amendamente de către doi dintre colegii noştri - ca o paranteză, conţinutul acestor amendamente este deja inclus în compromisul aprobat cu Consiliul - trebuie să votăm astăzi asupra câtorva articole.
Reguli pe care eu le consider incorecte au făcut ca ordinea de vot să includă la unele articole mai întâi textul Comisiei TRAN, şi apoi textul de compromis. Vă rog să votăm astăzi textul compromisului, aşa cum este el sprijinit de cele cinci grupuri politice, astfel ca cele două regulamente să intre în vigoare până la sfârşitul acestei legislaturi.
Vă mulţumesc pentru observaţii. Vom ajunge acolo unde doriţi respectând lista de votare şi votând amendamentele.
Doamnă preşedintă, în ceea ce priveşte adăugarea amendamentului 13 după punctul 22, aş dori ca acest amendament să fie considerat ca o completare şi nu ca o înlocuire a textului original. Vom vota pentru cu această condiţie.
De fapt, dacă îmi permiteţi, exact acelaşi amendament şi exact aceeaşi propunere din partea grupului meu se aplică unui amendament din fiecare raport asupra căruia trebuie să votăm. Nu ştiu dacă pot citi lista acestor amendamente sau dacă doriţi să fac aceeaşi solicitare în fiecare caz. Dumneavoastră hotărâţi.
Trebuie să ştiu dacă cei care au propus amendamentul sunt de acord cu completarea dvs.
- Doamnă preşedintă, am un amendament oral la amendamentul 2, şi anume eliminarea ultimei fraze din motive de claritate, pentru că nu mai este exactă. Am dori eliminarea frazei "Consideră că această monitorizare ar trebui să înceapă după adoptarea fiecărui APE interimar”. Nu se aplică în acest caz. Aici este vorba de un APE global, nu interimar şi, prin urmare, pentru a respecta realitatea, dorim eliminarea acestei fraze.
12. Acord interimar de parteneriat economic CE - statele din Pacific (vot)
Doamnă preşedintă, pentru a economisi timp, socialiştii sunt gata să accepte amendamentele 8 şi 10 ca fiind completări, dar vom vota împotrivă dacă nu sunt acceptate şi de grupul PPE-DE ca fiind completări.
(FR) Doamnă preşedintă, la punctul 39, amendamentul de compromis 19 este acceptabil pentru grupul nostru dacă, în legătură cu actorii nestatali, am putea adăuga cuvântul "participarea”. Astfel, ar rezulta următorul amendament: "39a. subliniază, în special, rolul esenţial al parlamentelor ACP şi participarea actorilor nestatali în monitorizarea şi gestionarea APE;” restul textului rămâne neschimbat.
13. Acord interimar de parteneriat economic CE - statele părți la APE din SADC (vot)
(FR) Doamnă preşedintă, dacă amendamentul 4 este o completare, atunci 14 şi 8 nu ar trebui să devină caduce şi am fi votat astfel asupra amendamentelor 14 şi 8.
Impresia este că amendamentul însoţit de completare acoperă întregul text. Dacă doriţi într-adevăr să votăm asupra textului original, ne putem întoarce, dar cred că dorinţa generală este să continuăm.
Doamnă preşedintă, doresc să continuăm. Cred că textul este acoperit.
raportor - Doamnă preşedintă, ştiu cât de mult ţin colegii mei la prânzul lor - sau invers, nu sunt foarte sigur - dar aş dori să vă răpesc doar două minute.
Luni seara am avut o dezbatere foarte importantă legată de faptul dacă putem sau nu să dăm un aviz conform pentru CARIFORUM. Comisia şi Consiliul - şi este important că ambele instituţii şi-au luat aceste angajamente - s-au angajat că, în termeni de promisiuni de ajutor, vor decide asupra calităţii ajutorului în timp util. Ne-au asigurat că APE nu va afecta în niciun fel accesul ţărilor din Caraibe la medicamente. Ne-au asigurat că aplicarea clauzei naţiunii celei mai favorizate nu va avea niciun impact asupra comerţului sud-sud şi că evaluarea după cinci ani, la sfârşitul primei faze a acestui APE, va fi o evaluare veritabilă care va ţine seama de obiectivele de dezvoltare.
Pe baza acestor promisiuni - şi, desigur, cu condiţia ca acestea să fie consemnate în scris de către Parlament şi ca atât Comisia, cât şi Consiliul să promită că vor onora şi respecta aceste angajamente - consider că instituţia noastră poate oferi astăzi, cu o majoritate covârşitoare, avizul conform asupra acordului de parteneriat economic cu statele din Caraibe.
Aş dori să îi mulţumesc comisarului Ashton pentru contribuţia sa majoră, pentru flexibilitatea şi angajamentul de care a dat dovadă. Prezenţa sa aici în momentul votului spune multe despre domnia sa. Votul a fost programat pentru marţi. Ştiu că a renunţat la angajamente majore pentru a putea fi azi aici şi că şi-a luat angajamente majore în faţa acestui Parlament. Doresc să mulţumesc Comisiei pentru cooperare şi să îi rog pe deputaţi să voteze în favoarea avizului conform.
(DE) Doamnă preşedintă, doamnelor şi domnilor, doresc să solicit respectarea Regulamentul de procedură. Aş dori să citez din scrisoarea pe care Preşedintele Pöttering mi-a trimis-o în calitate de preşedinte al Comisiei pentru comerţ internaţional. Nu vă speriaţi, nu voi citi întreaga scrisoare.
"Interpretarea articolului 47 de către AFCO, la care vă referiţi, a fost anunţată în şedinţa Parlamentului din 18 februarie 2009 şi, în absenţa obiecţiilor, a fost considerată adoptată. [...] Propunerile privind cele două APE (adică rapoartele lui David Martin şi Erika Mann) au fost anunţate oficial şi au fost trimise comisiei dvs. (Comisia pentru comerţ internaţional) la şedinţa din 19 februarie 2009. În lumina interpretării de mai sus, nu mai este posibilă aplicarea articolului 47 în legătură cu cele două proceduri, nici cu alte proceduri.”
(DE) Prin urmare, toate referinţele la articolul 47 din documentele oficiale trebuie eliminate. Acest lucru se referă atât la coperta documentului, cât şi la cuprinsul acestuia, la pagina de aviz şi pagina de procedură, ultima pagină a Comisiei pentru comerţ internaţional. Aş dori ca acest lucru să fie consemnat în procesul-verbal.
Domnule Markov, vă mulţumesc. Trebuia să vă informez că există o rectificare în toate versiunile lingvistice ale acestui raport, prin care se elimină referinţa la articolul 47. Vom rezolva, prin urmare, problema ridicată de dvs. Pentru că se pare că suntem de acord, putem continua.
(DE) Doamnă preşedintă, mă raportez la articolul 146 din Regulamentul de procedură şi vă mulţumesc că mi-aţi dat cuvântul. Cer îngăduinţa colegilor mei deputaţi din Republica Federală Germania pentru a fi solicitat acum să iau cuvântul.
La începutul acestui vot, a luat cuvântul dl Jean-Marie Le Pen. Dl Le Pen a repetat în cuvântarea sa că existenţa camerelor de gazare de la Auschwitz nu reprezintă decât un detaliu în istoria lumii. Făcând trimitere la articolul 146 din Regulamentul de procedură, care precizează modul în care membrii acestei adunări trebuie să se comporte în cadrul acesteia, solicit Biroului Parlamentului să verifice dacă o astfel de declaraţie este permisă într-o adunare parlamentară întemeiată pe un spirit de reconciliere, de înţelegere şi de respect pentru victime, în special pentru victimele regimului fascist al lui Hitler. Aş fi recunoscător dacă Biroul Parlamentului ne-ar putea indica ce măsuri pot fi adoptate.
(FR) Vă rog, manifestaţi puţin respect pentru victimele care au murit la Auschwitz şi în alte părţi. Mai avem două minute. Manifestaţi puţin respect.
Tot ce vreau să spun este că sunt pe deplin de acord cu dl Schulz şi că ceea ce am auzit azi în această sală nu poate fi justificat.
- (FR) Dnă Wallis, consider regretabil faptul că le-aţi acordat cuvântul domnilor Daul şi Schulz, dar nu şi mie. Este drept că aţi mărturisit într-un raport că sunteţi expertă în a interpreta Regulamentul de procedură în funcţie de persoană: pentru fiecare, o altă regulă.
Prin urmare, ca să continui ideea dlui Schulz, propun să redenumim clădirea Winston Churchill, deoarece, în 12 volume de memorii dedicate istoriei celui de-al doilea război mondial, Winston Churchill nu a scris niciun rând despre istoria camerelor de gazare.
